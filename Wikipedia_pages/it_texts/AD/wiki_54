{"id": "223477", "revid": "125919394", "url": "https://it.wikipedia.org/wiki?curid=223477", "title": "Alessandro I di Russia", "text": "Era il figlio primogenito dello zar Paolo I di Russia e di Sofia Dorotea di W\u00fcrttemberg, figlia di Federico II Eugenio di W\u00fcrttemberg, che aveva assunto il nome di \"Marija F\u00ebdorovna\", dopo la conversione. Sconfitto, pi\u00f9 di una volta, da Napoleone Bonaparte, fu lui alla fine il vincitore definitivo sul corso, insieme agli alleati della sesta coalizione, ed entr\u00f2 per primo a Parigi pochi giorni prima dell'abdicazione dell'imperatore francese. Fu uno dei protagonisti del Congresso di Vienna.\nBiografia.\nPrimi anni.\nIl giovane zarevi\u010d Alessandro, cos\u00ec come il fratello minore, il Gran Principe Konstantin Pavlovi\u010d Romanov, fu educato dalla nonna, la zarina Caterina II poich\u00e9, come sostengono alcuni autori, desiderava che fosse il nipote a succederle e non il figlio Paolo; forse furono proprio queste lotte famigliari a stimolare il futuro zar ad assumere l'atteggiamento eclettico che sempre lo distinse, mutando idee e personalit\u00e0 a seconda delle circostanze.\nSin dall'infanzia ricevette un'eccellente, anche se contraddittoria, istruzione. Infatti, dall'ambiente illuminista della corte della nonna e dal suo precettore svizzero,\nFr\u00e9d\u00e9ric-C\u00e9sar de La Harpe, assorb\u00ec i principi di Rousseau sul vangelo dell'umanit\u00e0 e come il suo precettore fu membro della Massoneria (fu iniziato nel 1803); dall'istruttore militare, Nikolaj Saltykov, le tradizioni di autocrazia russa. Per l'istruzione religiosa fu scelto Andrej Afanasevi\u010d Samborskij, sacerdote ortodosso assai atipico per l'epoca, avendo vissuto per lungo tempo in Inghilterra e che fu un eccellente insegnante di inglese sia per Alessandro sia per il fratello minore Costantino. Infine, alla morte di Caterina, il padre, divenuto zar con il nome di Paolo I, lo inizi\u00f2 all'amore per l'esercito e le parate militari.\nQueste tendenze discontinue rimasero con lo zar per tutta la vita, facendo oscillare la politica estera e interna della Russia da periodi di maggiore liberalismo ad altri in cui furono pi\u00f9 forti le tendenze conservatrici, specialmente negli ultimi anni del suo regno.\nMatrimonio.\nIl 9 ottobre 1793, a seguito delle pressioni di Caterina II, Alessandro contrasse, quindicenne, il suo matrimonio con la principessa Luisa Maria di Baden, che assunse il nome di Elisaveta Alekseevna.\nL'unione, dopo alcuni anni di serenit\u00e0, fu, a detta dello stesso Alessandro, infelice per entrambi, come dimostrano le avventure sentimentali di entrambi i coniugi.\nSolo il comune dolore per la morte dei figli, Maria l'8 luglio 1800 ed Elisabetta il 12 maggio 1808, riavvicin\u00f2 marito e moglie.\nDalla moglie legittima, lo zar ebbe due figlie femmine:\nDalle sue amanti, Alessandro I ebbe altri figli.\nDa Sofija Sergeevna Vsevolo\u017eskaja ebbe:\nDa Marija Nary\u0161kin ebbe:\nDa Marguerite-Jos\u00e9phine Weimer ebbe:\nDa una donna sconosciuta ebbe:\nDa Veronica Dzierzanowska ebbe:\nDa Barbara Il'inin\u010dna Turkestanova, principessa Turkestanova, ebbe:\nDa Marija Ivanovna Kata\u010darova ebbe:\nLa morte di Caterina e il regno di Paolo I.\nTre anni dopo il matrimonio del nipote, nel novembre del 1796, Caterina II mor\u00ec prima che potesse nominare un successore e pertanto le successe il figlio Paolo, persona introversa e poco amata dalla zarina.\nIl regno di Paolo I fu assai breve e tormentato da una persistente ostilit\u00e0 della nobilt\u00e0 del regno nei confronti dello zar, il quale, diffidente dell'aristocrazia, aveva abrogato le leggi materne che avevano ripristinato le punizioni corporali per i contadini e appesantito le condizioni dei servi della gleba e tentato di risanare il tesoro, esausto per gli scandalosi intrallazzi nobiliari.\nQueste e altre misure dello zar scatenarono l'ostilit\u00e0 nobiliare, che ben presto degener\u00f2 in tentativi di assassinare lo zar.\nAgi inizi del 1801 i conti Peter Ludwig von der Pahlen, Nikita Petrovi\u010d Panin e l'ammiraglio ispano-napoletano Jos\u00e9 de Ribas progettarono un colpo di Stato, ma la morte del Ribas ne imped\u00ec l'esecuzione.\nNella notte del 23 marzo un gruppo di ufficiali licenziati, capeggiati dai generali Bennigsen e Ja\u0161vil insieme al principe Platon Zubov, ultimo amante di Caterina II, e al fratello, il generale Nikolaj Zubov, fecero irruzione nella camera da letto dello zar Paolo nel castello Michajlovskij e, trovato lo zar nascosto dietro una tenda, lo costrinsero a uscire per firmare l'atto di abdicazione.\nLo zar oppose resistenza e allora Nikolaj Zubov lo colp\u00ec con una tabacchiera d'oro, poi il valletto di camera si sedette sul corpo di Paolo e infine l'ufficiale Skariatin fin\u00ec lo zar, strangolandolo con la sua sciarpa.\nIl ruolo di Alessandro, che risiedeva in un'altra ala del palazzo, non \u00e8 stato chiarito n\u00e9 \u00e8 stato possibile verificare la sua appartenenza ai congiurati. L'opinione pi\u00f9 diffusa, tuttavia, afferma che, disposto ad assumere il trono, lo zarevi\u010d abbia inutilmente insistito che il padre venisse risparmiato e che la morte del padre gli procur\u00f2 sempre un forte senso di rimorso e vergogna.\nUna personalit\u00e0 misteriosa.\nTutti questi aspetti contribuirono a fare di Alessandro I una delle figure pi\u00f9 interessanti del XIX secolo. Autocrate e \"giacobino\", uomo di mondo e mistico, egli apparve ai suoi contemporanei come un enigma, che ciascuno cerc\u00f2 di decifrare, in accordo con il proprio temperamento. Napoleone si rifer\u00ec a lui definendolo uno \"scaltro bizantino\", chiamandolo anche il \"Talma del Nord\", in grado di recitare qualsiasi parte. Per Metternich egli era un pazzo, che doveva essere assecondato. Lord Castlereagh scrisse di lui a lord Liverpool, dandogli credito di grandi qualit\u00e0, ma aggiungendo che era sospettoso e indeciso.\nAscesa al trono.\nDopo il buio in cui Paolo aveva immerso la Russia, Alessandro apparve ai suoi sudditi come un'alba radiosa.\nAlto, forte, piacevole, umano e pieno di entusiasmo, voleva un regno prospero e sognava di grandi e necessarie riforme.\nCon quattro amici, provenienti da famiglie nobili e di idee liberali, il principe Adam Jerzy Czartoryski, il conte Pavel Stroganov, il conte Viktor Ko\u010dubej e Nikolaj Novosilcov, form\u00f2 il Consiglio Privato (\u041d\u0435\u0433\u043b\u0430\u0441\u043d\u044b\u0439 \u041a\u043e\u043c\u0438\u0442\u0435\u0442, \"Neglasnyj Komitet\"), il cui scopo era inquadrare \"buone leggi, che sono la fonte del benessere della nazione\".\nA tale scopo, Alessandro e i suoi stretti consiglieri realizzarono molti miglioramenti amministrativi e curarono soprattutto l'istruzione pubblica mediante la fondazione di scuole di formazione per il personale e la costituzione di scuole secondarie e tre universit\u00e0.\nTuttavia, nonostante le idee umanitarie inculcategli da Harpe e nonostante il suo desiderio di rendere felice la sua gente, allo zar mancava l'energia necessaria per portare a termine la riforma pi\u00f9 urgente, cio\u00e8 l'abolizione della servit\u00f9 della gleba, definita dallo stesso zar un \"degrado\".\nInfatti la completa liberazione dei servi della gleba, i tre quarti della popolazione, avrebbe suscitato l'ostilit\u00e0 dei loro padroni nobili e degli ecclesiastici, con la conseguenza di destabilizzare lo Stato, per cui lo zar si limit\u00f2 a ridurre il peso dei tributi in danaro e natura che i servi della gleba dovevano pagare.\nLa mancanza di energia paralizz\u00f2 un altro importante progetto, cio\u00e8 la concessione di una costituzione, mai promulgata per evitare di imporre con la forza un grande cambiamento a una nobilt\u00e0 recalcitrante.\nIl fallimento di questi progetti, per\u00f2, si dovette principalmente all'indole instabile e visionaria del sovrano, incapace di trasformare i suoi sogni in realt\u00e0, in quanto lontano dalla realt\u00e0 sociale della Russia di allora a causa dell'educazione teorica di stampo illuminista.\nPolitica interna.\nNei primi anni, il sovrano, del tutto preso dal comitato di amici e dai progetti di riforma, lasci\u00f2 ben poco spazio alla chiesa ortodossa e all'antiquata burocrazia il cui vertice era rappresentato dal collegio, istituito da Pietro il Grande.\nL'11 aprile 1801, dopo aver istituito il consiglio privato, lo zar fond\u00f2 il primo nucleo di quello che poi divent\u00f2 il Consiglio di Stato, composto da 12 consiglieri che aveva come obbiettivo la razionalizzazione e l'unificazione del diritto e di risolvere gli eventuali conflitti tra le varie fonti.\nL'8 febbraio 1802, Alessandro I promulg\u00f2 un decreto con cui rese il Senato organo collegiale composto principalmente da nobili e funzionari con il blando compito di consigliare lo zar sulle faccende di politica interna, con competenze amministrative e poteri supremi di vigilanza sulla magistratura e sulla burocrazia e con la facolt\u00e0 di proporre disegni di legge allo zar (la morte di questi blocc\u00f2 il processo di codificazione delle nuove norme dell'Impero russo), ed eman\u00f2 un manifesto con il quale costitu\u00ec, al posto dell'antico organo collegiale di Pietro I, otto ministeri che rispondevano dei loro uffici direttamente alla corona:\nSecondo il manifesto, ogni ministero, composto da un ministro, dal vice e da una cancelleria, doveva essere suddiviso in dipartimenti a seconda delle funzioni e i dipartimenti a loro volta in uffici mentre tutti insieme costituivano un Comitato dei ministri, presieduto dallo zar.\nMichail Speranskij.\nProgressivamente emerse la figura di Michail Michajlovi\u010d Speranskij che divenne, nel 1808, segretario dello zar e che resse la politica interna ed estera dell'impero fino alla campagna di Russia del 1812.\nSperanskij, buon funzionario, era stato direttore di uno dei primi giornali della Russia e le sue capacit\u00e0 furono lodate anche da Napoleone, che lo defin\u00ec \"l'unica mente dalle idee chiare in Russia\"; a lui si dovette la riforma dell'istruzione, della tesoreria e la non completa riforma codicistica.\nIn un primo momento Speranskij limit\u00f2 il proprio raggio d'azione alla riforma amministrativa, mirando soprattutto a una migliore selezione del personale, imponendo come requisito per l'accesso alla carriera burocratica il superamento di un esame o, nel caso della magistratura, la laurea.\nIn secondo luogo aument\u00f2 i ministeri da otto a dodici e impose la costituzione di un bilancio unico dello Stato.\nInfine, nel 1809, propose allo zar una bozza di costituzione, in base alla quale la popolazione sarebbe stata suddivisa in tre classi sociali con diritti civili e politici progressivi in base al censo; la popolazione dotata di diritto di voto avrebbe poi eletto un parlamento monocamerale, la Duma, con un pieno potere legislativo, alla quale si sarebbe affiancato un consiglio di Stato, suddiviso in diverse sezioni con compiti amministrativi.\nLa proposta fu per\u00f2 accantonata per via del pericolo napoleonico e per l'opposizione nobiliare: se il consiglio di Stato fu creato il 1\u00ba gennaio 1810, la Duma rimase invece solo sulla carta.\nInfine Speranskij pose la propria attenzione all'istruzione pubblica. Infatti, se all'inizio del regno erano esistenti tre universit\u00e0 presso le citt\u00e0 di Mosca, Vilnius e Dorpat (Tartu), Alessandro I ne costitu\u00ec altre tre a San Pietroburgo, Char'kov e Kazan'. Inoltre, grazie all'appoggio imperiale e della nobilt\u00e0, nacquero diversi licei, istituti superiori letterari o scientifici.\nIl problema della servit\u00f9 della gleba.\nIl regno di Alessandro I vide anche alcuni tentativi di abolizione della servit\u00f9 della gleba che per\u00f2 non andarono mai in porto a causa dei forti interessi dell'aristocrazia e dell'incertezza dello zar.\nTuttavia, anche se l'abolizione completa non fu operata, tranne che nei Paesi baltici, e sebbene lo zar confermasse il diritto dei padroni di trasmettere in eredit\u00e0 i servi ai propri discendenti o di esiliarli addirittura in Siberia, in quegli anni la condizione dei servi della gleba miglior\u00f2 un poco in quanto lo zar Alessandro estese a tutti i sudditi il diritto di acquistare terreni, ridusse i canoni feudali e le corv\u00e9e.\nLa politica estera.\nLa grandiosa immaginazione di Alessandro fu fortemente attratta dalle grandi questioni della politica europea pi\u00f9 che dalle riforme interne che, alla fine, ferirono il suo orgoglio e mostrarono i limiti del suo potere assoluto.\nNell'aprile del 1801, subito dopo la sua ascesa al trono, ribalt\u00f2 la politica del padre denunciando l'accordo con la Francia e stipulando la pace con il Regno Unito (aprile 1801) e nello stesso tempo apr\u00ec dei negoziati con Francesco II, Sacro Romano Imperatore. In seguito all'affare di Memel, stipul\u00f2 una stretta alleanza con la Prussia non per motivi politici, ma per puro spirito di cavalleria e di amicizia verso il giovane re Federico Guglielmo III e la sua affascinante moglie Luisa di Meclemburgo-Strelitz.\nLo sviluppo di questa alleanza fu interrotto dalla breve pace stipulata nell'ottobre 1801 con Napoleone, quando sembr\u00f2 che Francia e Russia potessero cominciare a riavvicinarsi.\nGuerra della terza e della quarta coalizione.\nInfatti, spinto dall'entusiasmo di La Harpe, appena tornato in Russia da Parigi, Alessandro inizia a proclamare apertamente la sua ammirazione per le istituzioni francesi e per la persona di Napoleone Bonaparte.\nL'entusiasmo \u00e8, per\u00f2, di breve durata e ben presto si trasforma in risentimento quando La Harpe, dopo una nuova visita a Parigi, presenta allo zar la sua opera \"Riflessioni sulla vera natura del consolato a vita\".\nL'opera, come afferm\u00f2 lo stesso Alessandro, contribu\u00ec ad aprirgli gli occhi fino a rivelare che Napoleone non \u00e8 \"un vero patriota, ma solo il pi\u00f9 famoso tiranno che il mondo ha prodotto\".\nLa sua disillusione \u00e8 completata dall'uccisione dell'ambasciatore francese. La corte russa viene sospettata di essere coinvolta in tale atto e le relazioni diplomatiche con Parigi sono interrotte.\nIn opposizione a Napoleone, da lui stesso definito come \"l'oppressore dell'Europa e il disturbatore della pace mondiale\", Alessandro si convince di essere il mandatario di una missione divina. Nelle sue istruzioni a Novosilcov, suo inviato speciale a Londra, lo zar elabora le motivazioni della sua politica, con un linguaggio che, come quello successivo del trattato della Santa Alleanza, fa pi\u00f9 appello all'etica che alla politica.\nSecondo Alessandro, lo scopo della guerra non \u00e8 solo la liberazione della Francia, bens\u00ec il trionfo dei \"sacri diritti dell'umanit\u00e0\". Per fare questo, \u00e8 necessario, \"dopo aver attaccato la nazione (la Francia) e il suo governo, allo scopo di renderla incapace di agire, nel maggior interesse dei suoi sudditi, fissare le relazioni tra gli Stati, secondo precise regole che ognuno abbia interesse a rispettare\".\nInoltre, secondo lo Zar, un trattato generale tra tutti gli Stati europei avrebbe dovuto formare la base di una vera e propria \"Confederazione Europea\" allo scopo di raggiungere se non la pace universale, almeno un accordo per impedire che i diritti dei popoli vengano calpestati e nelle istruzioni all'ambasciatore Novotosilov, datate 11 settembre 1804, lo zar scrisse:\nIl risultato di ci\u00f2 \u00e8 la costituzione della Terza coalizione che vide alleati Austria, Russia, Regno Unito, Napoli e Svezia contro Francia, Spagna, Regno d'Italia, Baviera e W\u00fcrttemberg, dove l'armata napoleonica, sfruttando la sua grande mobilit\u00e0, pot\u00e9 sconfiggere gli austriaci a Ulm e poi l'esercito congiunto austro-russo nella battaglia di Austerlitz (2 dicembre 1805), altrimenti detta \"battaglia dei tre imperatori\" per la presenza sul campo di Napoleone, dello zar e dell'imperatore d'Austria.\nDopo la cocente disfatta, Napoleone ebbe pi\u00f9 fretta di trattare con Alessandro I, che di entrare trionfante a Vienna. L'Impero russo e la Francia, afferma l'imperatore, sono \"alleati geografici\", in quanto, tra essi, non vi sono veri conflitti d'interesse e, insieme, possono governare il mondo.\nAlessandro, tuttavia, ancora determinato a \"persistere nell'imparzialit\u00e0, verso tutti gli Stati d'Europa che egli ha, fin qui, seguito\", rimase alleato della Prussia.\nNel 1806, la guerra si riaccese con la costituzione della quarta coalizione tra Russia, Prussia, Regno Unito, Sassonia e Svezia: l'esercito prussiano fu disfatto a Jena e la Prussia occupata; l'esercito russo, nella battaglia di Eylau mise in difficolt\u00e0 quello francese che, tuttavia, ottenne la vittoria.\nAllora, Napoleone, sempre interessato all'alleanza con la Russia, coinvolse polacchi, turchi e persiani, nel tentativo di vincere l'ostinazione dello zar. In Russia, un gruppo di opinione, capeggiato dal fratello dello zar, il granduca Costantino, chiese a gran voce la pace, ma Alessandro, dopo un vano tentativo di formare una nuova coalizione, fece appello alla nazione russa per una guerra santa contro Napoleone, nemico della fede ortodossa e il risultato fu una completa disfatta, nella battaglia di Friedland (13 giugno 1807).\nLa pace di Tilsit.\nLa sconfitta abbatt\u00e9 la risolutezza dei generali russi e dello zar Alessandro e d'altro canto lo stesso Napoleone temeva, in caso di ulteriore resistenza, di portare la guerra oltre il Niemen: il 19 giugno si ebbero i primi contatti tra le due parti e il 21 giugno venne concluso un armistizio.\nSe Napoleone desiderava chiudere le ostilit\u00e0 per evitare di prolungare la sua assenza dalla Francia, lo zar Alessandro, invitato alla prudenza dal fratello Costantino, temeva conseguenze rivoluzionarie per il suo regno: i nobili o i militari avrebbero potuto ribellarsi, le province polacche dell'impero insorgere, le masse contadine sollevarsi contro la servit\u00f9 della gleba.\nPertanto, Napoleone, avendo deciso di allettare lo zar evocando possibili spartizioni dell'Oriente e delle Indie a scapito del Regno Unito, propose il 23 giugno ad Alessandro un incontro diretto e il sovrano russo, gi\u00e0 irritato per il presunto egoismo britannico e invitato dalla stessa Prussia a ricercare un accordo a tre con la Francia per ridisegnare la carta europea, decise di accettare la proposta dell'imperatore.\nL'incontro ebbe luogo il 25 giugno su una zattera predisposta in mezzo al Niemen e si prolung\u00f2 anche nei giorni seguenti con una serie di colloqui segreti tra i due senza testimoni, di cui non esistono resoconti attendibili; la Prussia non fu ammessa alle trattative e sub\u00ec le conseguenze della sconfitta e dell'accordo tra Francia e Russia.\nGli accordi di Tilsit furono conclusi il 7 luglio 1807 e prevedevano oltre al trattato di pace tra Russia e Francia, a cui si un\u00ec la Prussia il 9 luglio, un trattato di alleanza tra i due imperi e delle clausole segrete.\nIl trattato di pace prevedeva che la Prussia avrebbe ceduto tutti i territori a ovest dell'Elba e anche le sue province polacche tranne uno stretto corridoio di collegamento tra Prussia Orientale e Pomerania.\nI territori occidentali sottratti alla Prussia sarebbero stati uniti all'Assia-Kassel, al Braunschweig e a parte dell'Hannover e avrebbero costituito il nuovo Regno di Vestfalia, assegnato da Napoleone al fratello minore Girolamo.\nInoltre i territori restanti della Prussia per il momento sarebbero rimasti occupati dall'esercito francese fino al pagamento di una pesante indennit\u00e0 di guerra, regolata secondo una convenzione conclusa il 12 luglio.\nMentre Danzica sarebbe diventata citt\u00e0 libera con una guarnigione francese al comando del generale Jean Rapp, le province polacche della Prussia avrebbero costituito, tranne la regione di Bia\u0142ystok che sarebbe stata annessa dalla Russia, il Granducato di Varsavia, formalmente assegnato al re di Sassonia, ma in realt\u00e0 amministrato dalla nobilt\u00e0 polacca, occupato dalle truppe francesi e diretto dal maresciallo Louis-Nicolas Davout, nominato governatore.\nAlessandro accettava quindi lo smembramento della Prussia e la minacciosa ricostituzione di uno Stato polacco, alleato della Francia, ai suoi confini occidentali e inoltre cedeva a Napoleone anche le Isole Ionie e Cattaro, conquistate dai russi ai tempi dello zar Paolo, e prometteva di evacuare i Principati danubiani, occupati dal suo esercito.\nGli accordi prevedevano infine che Alessandro e Napoleone avrebbero cercato di mediare con l'Impero ottomano e il Regno Unito per ricercare una pace generale: in caso di fallimento, i due sovrani si sarebbero uniti in una alleanza continentale anti-britannica, chiudendo i porti alle navi inglesi e facendo aderire al blocco continentale, oltre alla Prussia, anche l'Austria, la Svezia, il Portogallo e la Danimarca.\nVerosimilmente nei colloqui a due venne ipotizzata una spartizione dell'Impero ottomano, la conquista del Portogallo da parte di Napoleone, della Finlandia e del Levante da parte dello zar come punto d'appoggio per la conquista dell'India.\nUn simile programma risveglia, nella mente impressionabile di Alessandro, un'ambizione che finora non ha conosciuto, tant'\u00e8 che il suo interesse per le sorti dell'Europa \u00e8 dimenticato: egli afferma, all'ambasciatore francese, \"Cos'\u00e8 l'Europa? Dov'\u00e8 se non dove siamo noi?\"\nLa rottura dell'alleanza.\nL'alleanza tra Francia e Russia, conclusa formalmente il 7 luglio 1807 dopo i colloqui diretti a Tilsit tra l'imperatore Napoleone e lo zar, si dimostr\u00f2 fragile e instabile fin dall'inizio.\nInfatti, nonostante l'accordo e la simpatia personale tra i due sovrani, i contrastanti interessi concreti di politica di potenza e di politica economica dei due Stati rendevano difficile una collaborazione sincera e prolungata nell'instabile scenario internazionale uscito dalla guerra della quarta coalizione. Inoltre persisteva grande ostilit\u00e0 ideologica nella nobilt\u00e0 russa nei confronti della Francia e del suo capo, considerato il continuatore e il diffusore, alla testa dei suoi eserciti, delle idee della Rivoluzione francese.\nIn un primo tempo Alessandro sembr\u00f2 ignorare le critiche di molti suoi collaboratori e di una parte dei suoi famigliari e riprese, con la collaborazione di Michail Speranskij, la sua politica riformista mentre d'altro canto, dall'accordo con Napoleone, si aspettava dei vantaggi concreti nel Baltico (la Finlandia), nei Balcani e soprattutto in Oriente.\nDopo aver dovuto, secondo i termini dell'accordo di Tilsit, chiudere i porti del Mar Baltico al commercio britannico e aver dichiarato guerra al Regno Unito il 31 ottobre 1807, lo zar, dispiaciuto anche di aver dovuto cedere le Isole Ionie alla Francia, contava di conservare i Principati danubiani.\nInoltre, sempre legato da una forte amicizia con i sovrani della Prussia, lo zar Alessandro non cessava di richiedere l'evacuazione del territorio prussiano da parte della Grande Armata che invece Napoleone manteneva tra l'Elba e l'Oder in attesa del pagamento dell'indennit\u00e0 di guerra prevista dal trattato di pace e, al riguardo, lo zar afferm\u00f2:\n\"Noi abbiamo combattuto una guerra leale\", ora dobbiamo fare una pace leale\".\nIn aggiunta, lo zar non vedeva collaborazione concreta da parte francese neppure nella guerra che la Russia combatteva contro la Svezia che in questa fase, dopo l'entrata in Finlandia, continuava in modo sfavorevole ai russi.\nInfine, la questione d'Oriente era un grande motivo di conflittualit\u00e0 tra i due alleati: Alessandro riprese le guerre contro la Persia e l'Impero ottomano per conquistare l'odierna Georgia. Di conseguenza questi paesi allentarono i loro rapporti con la Francia e si riavvicinarono al Regno Unito e nel marzo 1808 fallirono i colloqui tra l'ambasciatore Armand de Caulincourt e Nikolaj Rumjan\u010dev per una possibile spartizione dell'Impero ottomano tra Russia e Francia.\nLa situazione mut\u00f2 a vantaggio di Alessandro dopo le infelici iniziative di Napoleone nella penisola iberica e la conseguente insurrezione della Spagna: le sconfitte subite dall'esercito francese nell'estate 1808 costrinsero l'imperatore a progettare il trasferimento di gran parte della Grande Armata a sud dei Pirenei e ci\u00f2 rese necessaria la collaborazione dello zar per impedire iniziative austriache o prussiane in Germania contro il predominio francese.\nA tale scopo Napoleone organizz\u00f2 un incontro con lo zar a Erfurt il 27 settembre 1808 ma, a causa degli insuccessi iberici, lo zar pot\u00e9 ottenere i Principati danubiani, l'evacuazione della Prussia e garanzie sul Granducato di Varsavia dietro la promessa che avrebbe invitato alla moderazione gli austriaci. Napoleone dovette accontentarsi: il 12 ottobre 1808 venne firmata una convenzione franco-russa e la Prussia venne evacuata dalle truppe francesi che vennero trasferite a ovest dell'Elba prima di partire per la Spagna sotto il comando dell'imperatore.\nLa mancata collaborazione di Alessandro favor\u00ec le iniziative aggressive dell'Austria; nel gennaio 1809 Napoleone, da Valladolid, aveva proposto allo zar di presentare un \"ultimatum\" congiunto a Vienna per impedire la guerra, ma Alessandro, pur acconsentendo a inviare una nota formale, rifiut\u00f2 di rompere le relazioni diplomatiche. Napoleone fu costretto a interrompere prematuramente il suo intervento in Spagna senza aver ottenuto una vittoria definitiva, e il 23 gennaio 1809 rientr\u00f2 precipitosamente a Parigi dove si affrett\u00f2 a organizzare un nuovo esercito per affrontare l'inevitabile attacco austriaco.\nLa crescente ostilit\u00e0 di Alessandro divenne evidente durante la guerra della quinta coalizione: lo zar, infatti, dopo aver rifiutato di trattenere l'Austria, non collabor\u00f2 con i polacchi del principe J\u00f3zef Antoni Poniatowski per respingere l'attacco austriaco contro il Granducato di Varsavia; al contrario sembr\u00f2 favorevole all'Austria e manifest\u00f2 grandi preoccupazioni per una possibile rinascita di uno Stato polacco indipendente, tanto da riferire, il 3 agosto 1809, all'ambasciatore Caulaincourt che si opponeva fortemente alla eventuale ricostituzione della Polonia.\nI rapporti franco-russi peggiorarono ulteriormente a causa dei successi dello zar sul Danubio nella guerra contro i turchi, e a nord, dove la Svezia, sconfitta, dovette cedere all'Impero la Finlandia il 17 settembre 1809 e di conseguenza, alla fine della guerra della quinta coalizione, Napoleone cerc\u00f2 di bilanciare i successi russi rafforzando il Granducato di Varsavia con l'assegnazione delle regioni di Cracovia e Lublino, lasciando allo zar solo la citt\u00e0 di Ternopol.\nGi\u00e0 dall'autunno lo zar inizi\u00f2 a considerare probabile una rottura dell'alleanza e una nuova guerra con la Francia e perci\u00f2 spinse Adam Jerzy Czartoryski a riprendere i vecchi progetti di un Regno di Polonia all'interno dell'Impero russo, in funzione antifrancese anche se in altre occasioni precedenti lo zar aveva manifestato all'ambasciatore austriaco, con parole esplicite, i suoi propositi a lungo termine di rimettere completamente in discussione il predominio napoleonico in Europa.\nDopo la fine della quinta coalizione, la decisione di Napoleone di divorziare da Giuseppina e di scegliere una nuova moglie per organizzare un matrimonio dinastico, introdusse un nuovo motivo di conflitto, anche personale, con lo zar. Il 22 novembre 1809 l'imperatore diede disposizione all'ambasciatore Caulaincourt di presentare ad Alessandro una domanda formale di matrimonio della sorella minore dello zar, Anna Pavlovna; l'imperatore offriva di concludere contemporaneamente un trattato sulla questione polacca che sarebbe andato incontro ai desideri del sovrano russo, contrario alla ricostituzione di una Polonia indipendente.\nLo zar, deciso ormai a rompere l'alleanza con la Francia, non era intenzionato a concedere la mano della sorella e, con una serie di pretesti, rinvi\u00f2 una risposta definitiva; nel frattempo egli convinse Caulaincourt a concludere il trattato sulla Polonia che venne firmato il 4 gennaio 1810 in termini molto favorevoli alla Russia. Napoleone, di fronte ai ripetuti rinvii di Alessandro, s'insospett\u00ec e sospese la ratifica del trattato; ma egli aveva gi\u00e0 pronto un piano di riserva. Fin dal novembre 1809 l'Austria, su indicazione del nuovo cancelliere Klemens von Metternich, desideroso di inasprire il conflitto franco-russo, aveva proposto all'imperatore francese di sposare l'arciduchessa Maria Luisa, figlia di Francesco II. Il 5 febbraio 1810 Napoleone, irritato dal nuovo rinvio richiesto dallo zar, decise di chiedere la mano dell'arciduchessa austriaca e l'accordo venne concluso il 7 febbraio; intanto, il 4 febbraio 1810 Alessandro aveva infine comunicato il suo rifiuto della proposta di matrimonio della sorella Anna.\nAl mancato matrimonio dinastico franco-russo segu\u00ec quindi un netto raffreddamento dei rapporti personali tra i due sovrani e il fallimento delle trattative sulla Polonia; il 13 luglio 1810, dopo la decisione di Napoleone di bloccare il progetto concluso da Caulaincourt a febbraio, l'inviato dello zar, Karl Vasil'evi\u010d Nesselrode, respinse nettamente una nuova proposta di trattato avanzata dall'imperatore, meno favorevole ai russi; le trattative furono quindi interrotte da Napoleone. I sorprendenti avvenimenti che si verificarono in Svezia poco dopo provocarono nuove polemiche e sospetti tra i due sovrani. Dopo la sconfitta in Finlandia e la conclusione della pace con la Francia, il 6 gennaio 1810 una crisi di successione provoc\u00f2 cambiamenti clamorosi nel quadro istituzionale del paese scandinavo; dopo la morte dell'erede designato dal re Carlo XIII, il partito filo-francese presente in Svezia, prima progett\u00f2 di richiedere uno dei fratelli di Napoleone come nuovo erede al trono e poi, di fronte alle reticenze dell'imperatore preoccupato delle reazioni di Alessandro, propose al maresciallo Jean-Baptiste Bernadotte di accettare la designazione. Il maresciallo inform\u00f2 l'imperatore che rimase prudente ma non gli proib\u00ec di accettare; egli giustamente riteneva Bernadotte, con cui aveva avuto anche recentemente duri contrasti, personaggio poco affidabile. Il 21 agosto 1810 la dieta svedese design\u00f2 il maresciallo Bernadotte erede al trono di Svezia e Napoleone nonostante i dubbi, diede la sua approvazione. Infine, il 17 novembre la Svezia, apparentemente allineata alla Francia, dichiar\u00f2 guerra ai britannici.\nLo zar Alessandro reag\u00ec duramente a questa macchinazione diplomatica, temendo che il maresciallo Bernadotte potesse rappresentare un fedele esecutore delle direttive dell'imperatore; invece il maresciallo fece subito sapere ai rappresentanti russi che egli non sarebbe stato un fantoccio di Napoleone, che avrebbe rinunciato per sempre alla Finlandia e che avrebbe salvaguardato l'amicizia con la Russia, anche nel caso di un conflitto franco-russo.\nAlessandro inizi\u00f2 a preparare una guerra contro la Francia fin dalla primavera 1810; in aprile egli parl\u00f2 esplicitamente a Czartoryski di iniziare il conflitto entro nove mesi e richiese, senza successo, il suo appoggio per ottenere l'aiuto del Granducato di Varsavia; nello stesso periodo i suoi inviati a Vienna fecero proposte di alleanza anti-francese che vennero per\u00f2 respinte dal cancelliere. Oltre alle controversie di politica di potenza e alla rivalit\u00e0 personale tra i due sovrani, anche importanti fattori economici resero ben presto evidente l'impossibilit\u00e0 di una leale collaborazione tra i due Paesi. L'adesione della Russia al Blocco Continentale aveva avuto effetti disastrosi per l'economia e i commerci; le esportazioni di grano, canapa e legname verso la Gran Bretagna erano cessate, senza che i commercianti russi potessero trovare altri sbocchi per i loro prodotti. Il Mar Baltico era ormai chiuso ai commerci, mentre le navi britanniche dell'ammiraglio James Saumarez dominavano quelle acque e favorivano il contrabbando. La Francia non necessitava dei prodotti russi e invece esportava beni di lusso, profumi e liquori che non potevano sostituire i prodotti di prima necessit\u00e0 di cui la Russia aveva bisogno; la bilancia commerciale russa era quindi in grave deficit e il malcontento si accresceva tra i mercanti e i produttori.\nLo zar Alessandro prest\u00f2 ascolto alle proteste e in effetti, consapevole del grave danno economico causato dalle misure di blocco adottate, fin dal 1809 aveva favorito la ripresa del commercio su navi \"presumibilmente neutrali\" nel Mar Baltico e nonostante le rimostranze francesi, non adott\u00f2 i provvedimenti ancor pi\u00f9 restrittivi contro la navigazione decisi da Napoleone con i decreti del Trianon e di Fontainebleau.\nInfine il 31 dicembre 1810 lo zar promulg\u00f2 un \"ukaz\" che liberalizzava il commercio neutrale e stabiliva una serie di pesanti tasse doganali sui prodotti di lusso francesi importati via terra. Napoleone, che nell'estate 1810 non considerava ancora inevitabile una guerra con la Russia, ritenne la rottura della coesione del Blocco Continentale un punto di non ritorno, e prese la decisione di costringere alla sottomissione lo zar, eventualmente ricacciandolo in Asia, dopo avergli strappato le sue province europee. Contemporaneamente all\"ukaz\" di Alessandro, l'imperatore francese decise di annettere il Ducato di Oldenburgo, il cui sovrano era cognato dello zar, in violazione degli accordi stabiliti a Erfurt. Questi eventi sancirono la rottura anche formale dell'alleanza franco-russa stabilita a Tilsit e precipitarono l'Europa in una guerra decisiva tra le due maggiori potenze continentali.\nLa campagna di Russia.\nNell'estate del 1812 i conflitti da lungo tempo latenti tra Francia e Russia scoppiarono quando Napoleone decise di dare il via alla \"Seconda campagna di Polonia\" e che ben presto divenne nota come \"Campagna di Russia\".\nL'invasione, sebbene non cogliesse lo zar impreparato, non cancell\u00f2 del tutto i suoi sentimenti personali di rispetto verso Napoleone almeno fino all'arrivo delle truppe francesi a Mosca.\nInfatti, l'occupazione dell'antica capitale e la profanazione del Cremlino, centro sacro dell'impero, indussero lo zar a non cedere e lo inasprirono al punto che rifiut\u00f2 di rispondere a una lettera a lui indirizzata da Napoleone, otto giorni dopo l'ingresso a Mosca, che richiedeva una tregua d'arme fino a commentare con il colonnello Michaud \"Nessun'altra pace con Napoleone, Lui o Io, Io o Lui: non possiamo regnare a lungo insieme!\"\nIn ogni caso, la campagna di Russia segn\u00f2 il punto di svolta della vita dello zar, la cui mente ben presto fu sconvolta dal peso delle responsabilit\u00e0 e dagli orrori della guerra; egli tent\u00f2 di placare le proprie inquietudini riavvicinandosi alla religione fino ad affermare, nei giorni dell'incendio di Mosca, di aver avuto la rivelazione della missione divina di pacificare l'Europa.\nIl congresso di Vienna e la Santa Alleanza.\nDopo la campagna di Russia, lo zar cerc\u00f2 di calmare le agitazioni della sua coscienza intrattenendo fitti rapporti epistolari con i leader del movimento evangelico e leggendo le sacre scritture al fine di trarne presagi e segni del volere divino.\nL'incontro, avvenuto a Basilea nell'autunno del 1813, con la baronessa Barbara von Kr\u00fcdener e con il suo collega, lo studioso evangelico Henri-Louis Empaytaz, complet\u00f2 la conversione dello zar al misticismo e ben presto la baronessa e il suo collega divennero i confidenti dei pi\u00f9 segreti pensieri dello zar.\nTale misticismo, tuttavia, destava varie perplessit\u00e0 dal momento che molti, Metternich in testa, ricordavano bene il trattato di Tilsit e ritenevano, come scrisse il cancelliere austriaco, che lo zar mascherasse \"sotto le parole di un'evangelica abnegazione\" una forte ambizione.\nLa perplessit\u00e0 dei leader europei veniva ulteriormente alimentata dal fatto che, insieme al tutore e consigliere, Fr\u00e9d\u00e9ric-C\u00e9sar de La Harpe, aveva s\u00ec denunciato Napoleone ma in nome dei principi di libert\u00e0 e uguaglianza e ci\u00f2 faceva temere che fosse in contatto con i gruppi liberali francesi per sostituire il dominio russo a quello napoleonico.\nTutto ci\u00f2 influ\u00ec non poco sulle decisioni prese al Congresso di Vienna dove Austria e Regno Unito cercarono con ogni mezzo di contenere la potenza russa e il ministro degli affari esteri britannico lord Castlereagh, alla ricerca di un giusto equilibrio, rimprover\u00f2 aspramente lo zar che, in contrasto con gli accordi, manteneva una forte presa sugli affari del Regno di Polonia.\nDi conseguenza, per tacitare le proteste britanniche, lo zar fu costretto a concedere alla Polonia una costituzione che sanciva espressamente l'indipendenza dello Stato dalla Russia nonostante l'unione dinastica.\nIn ogni caso Alessandro ottenne che la Francia non fosse smembrata in modo da non lasciare troppo spazio a Regno Unito, Prussia e Austria, nell'Europa occidentale.\nGli ultimi anni.\nA partire dal 1818, la visione politica dello zar Alessandro inizi\u00f2 a mutare: infatti, una cospirazione rivoluzionaria tra gli ufficiali della guardia imperiale e poi un tentativo di rapimento, mentre si stava recando al Congresso di Aix-la-Chapelle (sventato dai cavalieri del fedelissimo amico Fabian Gottlieb von Bellingshausen), scossero le fondamenta della sua visione del liberalismo.\nLo zar perse quasi tutto il suo interesse nelle questioni di politica interna e, sebbene permise a Nikolaj Novosilcov di preparare un secondo progetto di costituzione, ben presto si disinteress\u00f2 di questo.\nIdentico destino sub\u00ec l'antico desiderio di abolire la servit\u00f9 dei servi della gleba per quanto lo zar continu\u00f2 a incoraggiare le liberazioni nei Paesi baltici e cerc\u00f2 di ridurre il peso dei canoni feudali.\nIn tali dubbi si insinu\u00f2 Metternich allo scopo di condurre l'irresoluto zar dalla propria parte politica.\nLa conversione fu, in ogni caso, lenta: infatti, bench\u00e9 allarmato dalle agitazioni rivoluzionarie che in Germania erano culminate con l'assassinio (23 marzo 1819) del drammaturgo August von Kotzebue, agente dello zar, Alessandro approv\u00f2 la protesta di Castlereagh, contro la politica di Metternich \"governi alleati contro i popoli\", come formulata nel decreto di Carlsbad, del luglio 1819, e deprec\u00f2 ogni intervento in Europa a supporto \"di coalizioni, il cui solo obiettivo sia l'assurda pretesa del potere assoluto\".\nIn seguito lo zar dichiar\u00f2 di credere ancora in:\nL'apparente trionfo del disordine, che segn\u00f2 le rivolte di Napoli e Piemonte, combinate con l'aumento di sintomi di scontento in Francia, Germania e persino in Russia, completarono la conversione ai principi conservatori del riluttante Alessandro.\nNella solitudine della piccola citt\u00e0 di Troppau, dove, nell'ottobre 1820, si riunirono i potenti d'Europa, Metternich trov\u00f2 finalmente la strada per cementare la sua influenza sullo zar.\nInfatti, se in gennaio lo zar aveva proposto una libera confederazione degli Stati europei, simboleggiata dalla Santa Alleanza, intesa come fratellanza tra i popoli, e proponendo la costituzione di una forza armata internazionale allo scopo di garantire l'applicazione della legge in opposizione alla politica del diritto d'intervento negli Stati sovrani, a ottobre il cancelliere pot\u00e9, con continui colloqui, convincerlo dei mali del liberalismo fino a affermare, rassegnato, a Metternich:\nIl 19 novembre, con la firma del protocollo di Troppau, lo zar accett\u00f2 il principio dell'intervento allo scopo di mantenere lo \"status quo\".\nLa rivolta della Grecia.\nAl congresso di Laibach (Ljubljana), nella primavera del 1821, Alessandro fu per la prima volta informato della rivolta in Grecia che, fino alla morte, lacer\u00f2 l'animo tra l'ansiet\u00e0 di realizzare il suo sogno di una confederazione di Stati europei e quella che vedeva come obiettivo la missione di guidare gli ortodossi nella crociata contro l'Impero ottomano.\nInizialmente, sotto l'attenta sorveglianza di Metternich, che non desiderava sconvolgimenti nei Balcani, prevalse il primo interesse:\nInfatti, lo zar, in contrasto alla simpatia della popolazione per i correligionari greci, licenzi\u00f2 Alessandro Ypsilanti, leader degli insorti dai suoi incarichi nell'esercito russo e comand\u00f2 al suo ministro degli esteri, il greco Giovanni Capodistria, di negare qualsiasi simpatia russa per la rivolta di Grecia; l'anno seguente costrinse una deputazione di greci della Morea in viaggio per presenziare al Congresso di Verona a tornare indietro.\nPresto, per\u00f2, altalenando tra le diverse posizioni, asser\u00ec che il sultano ottomano, Mahmud II dovesse essere escluso dalla Santa Alleanza, che gli affari dell'Impero ottomano fossero esclusi dalle deliberazioni del congresso di Vienna, in quanto \"affari interni alle questioni domestiche russe\", e che avrebbe marciato contro l'Impero ottomano, cos\u00ec come l'Austria su Napoli, in qualit\u00e0 di rappresentante dell'Europa.\nLa netta opposizione di Metternich a questi argomenti costrinse Alessandro ad aprire gli occhi sugli autentici propositi del cancelliere e sulla di lui scarsa considerazione delle proprie idee e, tornato in Russia, lontano dall'influenza del cancelliere austriaco, lo zar riprese le iniziali posizioni anti-ottomane.\nIl ritorno in patria, tuttavia, non contribu\u00ec a migliorare l'animo ormai amareggiato e stanco dello zar il quale lasci\u00f2 il paese nelle mani del fidato generale Aleksej Andreevi\u010d Arak\u010deev e, con il pensiero che il \"regno di Satana\" fosse ovunque, irrigid\u00ec il sistema.\nIn contrasto alla politica conservatrice dello zar sorsero ben presto numerose societ\u00e0 segrete composte prevalentemente da ufficiali che si proponevano di rigenerare il paese e di renderlo uno Stato liberale e che iniziarono a tessere complotti contro il regime.\nLo zar, sebbene informato, rifiut\u00f2 di reprimere le societ\u00e0 segrete e, oppresso dal peso della corona, cominci\u00f2 a parlare ai suoi familiari e conoscenti del suo desiderio di abdicare.\nLa scomparsa di Alessandro I.\nNell'autunno 1825, con la motivazione ufficiale di far cambiare clima all'imperatrice, la cui salute declinava velocemente, lo zar e la corte si trasferirono a sud dove gi\u00e0 veniva concentrato il grosso dell'esercito russo in risposta al continuo peggioramento delle relazioni diplomatiche con l'Impero ottomano.\nRitiratosi a Taganrog, Alessandro si trasfer\u00ec insieme alla moglie in una modesta abitazione: il 17 novembre, di ritorno da una visita in Crimea, si ammal\u00f2 di tifo esantematico. Si spense il 1\u00ba dicembre dello stesso anno tra le braccia della moglie.\nLa sua morte fu, per\u00f2, avvolta dal mistero e ben presto sorse la leggenda che, in realt\u00e0, abbia inscenato tale fatto allo scopo di potersi ritirare a vita privata e che avrebbe vissuto ancora lunghi anni, sotto le spoglie di un monaco eremita, F\u00ebdor Kuz\u2019mi\u010d, vivendo a Tomsk, una citt\u00e0 della Siberia, fino al 1864.\nTale versione, riportata nel racconto incompiuto di Lev Tolstoj, \"Memorie postume dello starets F\u00ebdor Kuzmi\u010d\" e suffragata anche dallo storico Nikolaj Karlovi\u010d Schilder, contemporaneo agli eventi, risulta verosimile per il fatto che tutti erano a conoscenza delle crisi mistiche che periodicamente colpivano il sovrano e per il suo proposito di rinunciare al trono e fuggire dal mondo.\nTale teoria \u00e8, peraltro, supportata dai suoi sostenitori anche con altri elementi, tra i quali le testimonianze per i quali i conoscenti faticarono a riconoscere in quel corpo quello del sovrano e quella dell'ambasciatore inglese in Russia che afferm\u00f2 di aver visto Alessandro I a bordo della nave dell'amico di sempre, il fedelissimo ammiraglio Fabian Gottlieb von Bellingshausen. Dopo la sua presunta morte, i rapporti anatomici non riportavano lesioni conseguenti a patologie pregresse. I successori di Alessandro I, Nicola I e Alessandro II, si mostrarono sempre deferenti nei confronti di F\u00ebdor Kuz\u2019mi\u010d, che mor\u00ec il primo febbraio 1864.\nUnico fatto certo \u00e8 l'assenza delle spoglie dello zar nella sua tomba, sita nella cattedrale di San Pietro e Paolo a San Pietroburgo, aperta nel 1921."}
{"id": "223478", "revid": "1442080", "url": "https://it.wikipedia.org/wiki?curid=223478", "title": "Nantokite", "text": "La nantokite \u00e8 un minerale appartenente al gruppo omonimo, piuttosto raro, composto soprattutto da cloruro rameoso."}
{"id": "223479", "revid": "1442080", "url": "https://it.wikipedia.org/wiki?curid=223479", "title": "Marshite", "text": "La marshite \u00e8 un minerale appartenente al gruppo della nantokite."}
{"id": "223480", "revid": "1442080", "url": "https://it.wikipedia.org/wiki?curid=223480", "title": "Miersite", "text": "La miersite \u00e8 un minerale appartenente al gruppo della nantokite."}
{"id": "223482", "revid": "1078002", "url": "https://it.wikipedia.org/wiki?curid=223482", "title": "Astrodinamica", "text": "L'astrodinamica \u00e8 la disciplina che studia il moto dei razzi, dei missili e dei veicoli spaziali determinato a partire dalle leggi del moto e la legge di gravitazione universale di Isaac Newton. \u00c8 una branca della meccanica celeste che si focalizza sul moto orbitale di oggetti naturali come pianeti, lune o comete e artificiali (sonde, satelliti).\nConcerne in particolar modo gli oggetti artificiali: dal lancio al rientro in atmosfera, quindi principalmente lo studio delle traiettorie, delle manovre orbitali e trasferimenti planetari.\nStoria.\nFino alla nascita dei viaggi spaziali nel XX secolo, le differenze tra astrodinamica e meccanica celeste erano minime. Le tecniche fondamentali, come quelle che permettevano di risolvere il problema kepleriano, erano dunque le stesse. Di conseguenza, la storia dell'astrodinamica \u00e8 la stessa di quella della meccanica celeste.\nIl primo modello di orbite planetarie con un buon grado di accuratezza fu quello di Keplero."}
{"id": "223483", "revid": "1442080", "url": "https://it.wikipedia.org/wiki?curid=223483", "title": "Griceite", "text": "La griceite \u00e8 un minerale appartenente al gruppo dell'halite."}
{"id": "223484", "revid": "547034", "url": "https://it.wikipedia.org/wiki?curid=223484", "title": "Villiaumite", "text": "La villiaumite \u00e8 un minerale, un fluoruro di sodio, appartenente al gruppo dell'halite.\nIl nome deriva da Charles Maxime Villiaume, esploratore e ufficiale artigliere francese che la trov\u00f2 in Guinea.\nDescritta per la prima volta da Antoine Fran\u00e7ois Alfred Lacroix, mineralogista e geologo francese, che nel 1908 la reper\u00ec nella collezione di Villiaume.\nAbito cristallino.\nSi presenta in cubi imperfetti.\nOrigine e giacitura.\nSi osserva esclusivamente in rocce eruttive alcaline del tipo sieniti nefeliniche e affini, soprattutto quando contengono quantit\u00e0 notevoli di sodio anzich\u00e9 di calcio; infatti se \u00e8 il calcio a trovarsi in quantit\u00e0 notevoli non si parla pi\u00f9 di villiaumite, bens\u00ec di fluorite. La paragenesi \u00e8 con astrofillite, nefelina e sodalite.\nForma in cui si presenta in natura.\nIn natura si presenta in aggregati granulari o in piccole masse spatiche; raramente in cristalli.\nCaratteri fisico-chimici.\nSolubile in acqua fredda. Fonde facilmente. A differenza del fluoruro di sodio artificiale che \u00e8 di colore bianco, il colore rosso ciliegia della villiaumite \u00e8 dovuto probabilmente a difetti reticolari, come accade nel salgemma, formatisi per azione delle radiazioni.\nLocalit\u00e0 di ritrovamento.\nSulle isole di Los, in Guinea, dove si trova associata ad eucolite e l\u00e5venite e anche apofillite; a Lovozero, nel massiccio di Khibin, in Russia, dove forma aggregati di qualche centimetro in un deposito di apatite; tracce se ne trovano anche ad Ilimaussak, in Groenlandia.\nIn Italia la si rinviene nelle fumarole del Vesuvio."}
{"id": "223485", "revid": "1442080", "url": "https://it.wikipedia.org/wiki?curid=223485", "title": "Carobbiite", "text": "La carobbiite \u00e8 un minerale appartenente al gruppo dell'halite."}
{"id": "223486", "revid": "2085698", "url": "https://it.wikipedia.org/wiki?curid=223486", "title": "Halite", "text": "La halite o alite (dal greco \u03ac\u03bb\u03c2 = sale e \u03bb\u03af\u03b8\u03bf\u03c2 = pietra), detto anche salgemma (nome composto da \"sale\" e \"gemma\", per il suo aspetto cristallino) \u00e8 un minerale formato da cloruro di sodio, che appartiene al gruppo omonimo.\nFu descritta per la prima volta da Ernst Friedrich Glocker (1793 - 1858), mineralogista e geologo stratigrafico tedesco, nel 1847.\nMorfologia.\nSi presenta in cristalli cubici, pi\u00f9 raramente ottaedrici, scheletrici e geminati, aggregati granulari o fibrosi, in croste e in stalattiti. Caratteristiche sono le \"forme a tramoggia\" di alcuni cristalli cubici, in cui gli spigoli sono cresciuti pi\u00f9 in fretta del centro delle facce. Tipica fra tutte \u00e8 la colorazione azzurra o violetta talora anche assai scura di alcuni esemplari. Questa colorazione \u00e8 in generale da ascriversi a difetti del reticolo cristallino, probabilmente indotti dalla radioattivit\u00e0, come il colore viola nerastro di alcune fluoriti.\nMentre per\u00f2 le fluoriti sono a stretto contatto con minerali di uranio (pechblenda), e ci\u00f2 spiegherebbe la radioattivit\u00e0, nel caso dell'halite la spiegazione \u00e8 pi\u00f9 complessa: sembrerebbe che essa sia opera del potassio, che contiene l'isotopo 40K leggermente radioattivo ed \u00e8 spesso presente nei minerali (silvite e carnallite) che talvolta accompagnano l'halite.\nPer la maggior parte dei cristallografi si tratta tuttavia di difetti reticolari causati dalla rapidit\u00e0 della crescita.\nOrigine e giacitura.\nSi trova principalmente sotto forma di banchi estesi formati dall'evaporazione di masse d'acqua salata (antichi laghi salati o mari); questi banchi si trovano inclusi nelle rocce di tutte le et\u00e0 geologiche e il loro spessore pu\u00f2 variare da poche decine di centimetri a svariate centinaia di metri.\nSpesso le rocce che lo racchiudono sono argillose, ma compatte, e pertanto praticamente impermeabili all'acqua: questo permette la conservazione del minerale, altrimenti diluito da acque sotterranee. In questi giacimenti si presenta comunemente associato a gesso, kainite, carnallite, silvite, anidrite, polialite e kieserite.\nMeno importanti sono i giacimenti superficiali e intermediari, formatisi per evaporazione di laghi salati recenti, dove l'halite spesso forma una crosta compatta che ricopre le acque salmastre.\nLa si osserva anche, in piccole quantit\u00e0, come prodotto di attivit\u00e0 vulcaniche.\nCaratteristiche chimico-fisiche.\nHa sapore salato. \u00c8 solubile in acqua, piuttosto insolubile in etanolo. Crepita al cannello e colora la fiamma di color giallo vivo. Poich\u00e9 \u00e8 leggermente igroscopico, \u00e8 preferibile conservarlo in luogo fresco e chiuso.\nLocalit\u00e0 di ritrovamento.\nA Heilbronn, Berchtesgaden e Sta\u00dffurt, in Germania; Salisburgo, in Austria, che deriva la sua etimologia dal termine stesso, \"Villaggio del sale\"; importanti giacimenti a Wieliczka, in Polonia (ormai non pi\u00f9 sfruttato); nel Sol'-Ileckij rajon, nell'Oblast' di Orenburg, in Russia.\nA Cardona, presso Barcellona; a Dax, nelle Landes, in Francia.\nNella Louisiana e nel Texas si presenta sotto forma delle cosiddette \"salt domes\", cio\u00e8 cupole saline, alcune volte larghe diversi chilometri, di forma caratteristica e derivate da una vera e propria estrusione verso l'alto delle rocce sottostante.\nIn Italia halite compatta associata con gesso si trova solitamente entro sedimenti del Miocene superiore, depostisi durante la Crisi di salinit\u00e0 del Messiniano, presso le Saline di Volterra e San Gimignano, a Ponteginori, in Toscana e nella storica miniera, citata anche da Plinio il vecchio, di Lungro, in Calabria. Anche in prossimit\u00e0 della Valle del Neto, nel comune di Belvedere di Spinello in provincia di Crotone, \u00e8 presente una miniera di salgemma, divenuta famosa per lo storico collasso del 1983. Particolarit\u00e0 di tale struttura \u00e8 l'estrazione del salgemma che avviene tramite estrazione di salamoia a pozzi multipli.\nSvariate miniere sono attive in Sicilia: in bei cristalli incolori entro masse compatte bianche a Bosco Stincone, nel comune di San Cataldo, in provincia di Caltanissetta; assieme a bischofite e carnallite nella miniera di Pasquasia del comune di Enna. Nel comune di Lercara Friddi vi \u00e8 la miniera Coffara Muti di sola halite. A Petralia vi \u00e8 una miniera di particolare purezza. Infine, si trova anche in piccolissimi cubetti incolori nelle fumarole secche del Vesuvio."}
{"id": "223487", "revid": "1882588", "url": "https://it.wikipedia.org/wiki?curid=223487", "title": "Teorema di Fermat sulle somme di due quadrati", "text": "Il teorema di Fermat sulle somme di due quadrati afferma che ogni numero primo si pu\u00f2 scrivere come somma di due quadrati perfetti se e solo se \u00e8 congruo a 1 modulo 4, in altre parole se la differenza tra tale numero primo e 1 \u00e8 multipla di 4. Per esempio:\nformula_1\nFa eccezione il 2, che pur non essendo congruo a 1 modulo 4, pu\u00f2 tuttavia essere scritto come somma di due quadrati:\nformula_2.\nLa prima dimostrazione nota di questo teorema risale a Eulero.\nFermat propose questo teorema in una lettera a Marin Mersenne datata 25 dicembre 1640, per questo motivo \u00e8 noto anche come \"Teorema di Natale di Fermat\".\nDimostrazione.\nConsideriamo un primo formula_3: il primo passo \u00e8 dimostrare che l'equazione\nha soluzioni in cui formula_5 sono numeri naturali tali che formula_6 e formula_7 non sono divisibili per formula_8. Questo \u00e8 equivalente a chiedere che l'equazione modulare\nabbia soluzione per formula_10. Per il criterio di Eulero,\nDi conseguenza, se formula_12 \u00e8 un residuo quadratico modulo formula_8, lo sar\u00e0 anche formula_14, in quanto prodotto di due residui quadratici; quindi, preso comunque un formula_6, \u00e8 sempre possibile trovare un formula_7 tale che formula_9. In particolare, \u00e8 possibile scegliere formula_6 e formula_7 compresi tra 0 e formula_20 (estremi esclusi); da questo si ottiene che\ne quindi formula_4 ha una soluzione in cui formula_23 positivo tale che formula_4 \u00e8 risolubile (in numeri interi). Se formula_25 il teorema \u00e8 dimostrato; altrimenti, utilizzando l'algoritmo di Euclide possiamo scrivere\ncon formula_28 interi e formula_29. Se formula_30 e formula_31 fossero entrambi nulli allora si avrebbe\nformula_32\ne quindi\nformula_33\nil che \u00e8 impossibile perch\u00e9 formula_8 \u00e8 un numero primo. Dalle relazioni di formula_6 e formula_7 con formula_37 si ottiene che esiste un intero formula_38 tale che\ne la condizione sui valori assoluti di formula_30 e formula_31 implica che formula_42. Moltiplicando formula_43 per formula_44 si ottiene\nLe basi dei quadrati dell'ultimo membro sono divisibili per formula_37, perch\u00e9\nQuindi\ncontro l'ipotesi che formula_37 sia il minimo intero che verifica la condizione. Di conseguenza formula_25 e il teorema \u00e8 dimostrato.\nDimostrazione attraverso gli interi gaussiani.\n\u00c8 possibile dimostrare questo teorema anche con l'uso degli interi di Gauss.\nInfatti, cominciamo come prima con l'osservare che per primi nella forma 4\"k\"+1 si ha per il criterio di Eulero che -1 \u00e8 un residuo quadratico, in quanto\novvero l'equazione formula_53 \u00e8 risolubile. Quindi esiste un \"x\" per cui formula_54. Possiamo scrivere formula_55 dove \"i\" \u00e8 l'unit\u00e0 immaginaria. Se \"p\" fosse \"primo\" anche nell'anello formula_56 degli interi gaussiani, formula_57 dovrebbe implicare formula_58 oppure formula_59, ovvero dovrebbero esistere formula_60 tali che formula_61 Ma al primo membro la parte reale \u00e8 \"ap\", mentre nella seconda \u00e8 1; poich\u00e9 tutti questi numeri sono interi e formula_62, questo \u00e8 assurdo, ovvero si deve avere\nper qualche formula_64 dove formula_65 e formula_66 non sono unit\u00e0 dell'anello formula_56. Passando alle norme, e ricordando che il prodotto delle norme \u00e8 uguale alla norma del prodotto, si ha\nQueste quantit\u00e0 sono tutte intere (anzi, naturali), per cui abbiamo soltanto due possibilit\u00e0:\nNel primo caso il teorema \u00e8 dimostrato. Nel secondo caso formula_65 risulta essere un'unit\u00e0 di formula_56. Questo d\u00e0 luogo ad una decomposizione triviale di formula_8, che \u00e8 da escludere. Il teorema \u00e8 dimostrato.\nDimostrazione usando il lemma di Thue.\nAttraverso il lemma di Thue \u00e8 possibile dare una dimostrazione semplice e diretta del teorema di Fermat. Come prima, sappiamo che se \"p\" \u00e8 un primo congruo a 1 modulo 4, allora -1 \u00e8 un residuo quadratico modulo \"p\": sia \"a\" tale che\ne consideriamo la congruenza\nSe \"X\" e \"Y\" verificano la congruenza, allora\nPer il lemma di Thue, almeno una coppia (\"X\", \"Y\") di questo tipo verifica formula_78 e quindi\ne quindi in questo caso \"h\" &lt;2, e, poich\u00e9 \"h\" \u00e8 intero, \"h\" =1, ovvero formula_80.\nGeneralizzazioni.\nSi pu\u00f2 innanzitutto dimostrare che un numero primo congruo ad 1 modulo 4 si scrive in modo unico come somma di 2 quadrati.\n1) In modo non molto diverso si pu\u00f2 dimostrare che ogni numero primo congruo a 1 modulo 6 si pu\u00f2 scrivere nella forma\nformula_81\nper fare ci\u00f2 \u00e8 necessario per\u00f2 dimostrare che -3 \u00e8 un residuo quadratico per ogni numero primo congruo a 1 modulo 6, a tale scopo si pu\u00f2 usare il lemma di Gauss.\n2) Nelle sue \"Osservazioni su Diofanto\" Fermat spiega il metodo per trovare un numero intero esprimibile in esattamente n modi diversi come somma di due quadrati non nulli.\nRaddoppiamo n e scomponiamo 2n come prodotto di fattori primi.\nUna volta diminuiti di 1 tali fattori, attribuiamo i numeri ottenuti come esponenti di numeri primi congrui a 1 modulo 4.\nEsempio: si vuole trovare un intero esprimibile in tre modi diversi come somma di due quadrati.\nSi scompone 6 come prodotto di fattori primi (2 e 3).\nDiminuiamo di 1 e otteniamo 1 e 2.\nAttribuendo 1 e 2 come esponenti di due primi congrui a 1 modulo 4 (per esempio 13 e 5) otteniamo:\nformula_82\nche si esprime in tre modi diversi come somma di quadrati.\nformula_83\nConsideriamo ora di avere un n e di voler sapere in quanti modi esso sia rappresentabile come somma di due quadrati in modi inequivalenti, ossia che due rappresentazioni non siano la medesima rappresentazione con segni cambiati o elementi permutati. Per quanto affermato affinch\u00e9 n sia rappresentabile come somma di due quadrati n deve poter essere scritto nella seguente forma\nformula_84 con formula_85 dove i vari formula_86 sono primi congrui ad 1 modulo 4 e dove i fattori di D sono i primi congrui a 3 modulo 4. Allora il numero di rappresentazioni di n (come somma di due quadrati ed indicato con formula_87) \u00e8 il numero di rappresentazioni di m, vale la formula:\nformula_88 dove la formula_89 assume valore 1 allorch\u00e9 m sia un quadrato perfetto, 0 altrimenti."}
{"id": "223488", "revid": "287204", "url": "https://it.wikipedia.org/wiki?curid=223488", "title": "Silvite", "text": "La silvite \u00e8 un minerale, un cloruro di potassio, appartenente al gruppo dell'halite.\nIl nome deriva da Franciscus Sylvius (15 marzo 1614 - 16 novembre 1672), naturalista e chimico olandese.\nDescritta per la prima volta da Fran\u00e7ois Sulpice Beudant, geologo e mineralogista francese.\nAbito cristallino.\nGeneralmente cubi e ottaedri.\nOrigine e giacitura.\nSi origina in depositi di sale marino, laghi salati e in emanazioni vulcaniche spesso associata a kainite ed a kieserite. La paragenesi \u00e8 con carnallite e salgemma.\nForma in cui si presenta in natura.\nSi presenta in cristalli, aggregati granulari fibrosi o terrosi e in incrostazioni.\nCaratteri fisico-chimici.\n\u00c8 igroscopica e fonde alla fiamma di candela. Solubile in acqua, \u00e8 piuttosto insolubile in etanolo.\nIl sapore \u00e8 salato, ma con una punta di amaro.\nPoich\u00e9 \u00e8 molto simile nell'aspetto al salgemma, l'analisi chimica \u00e8 uno dei mezzi migliori per distinguere le due specie. Un saggio oltremodo semplice e alla portata di tutti consiste nel verificare la presenza preponderante del potassio, mediante la tipica colorazione roseo-violetta che i sali di questo elemento impartiscono alla fiamma di un becco di Bunsen o alla semplice fiamma del gas.\nLa colorazione gialla del sodio, che \u00e8 sempre presente nella silvite in piccole quantit\u00e0, pu\u00f2 tuttavia spesso mascherare questo effetto: si consiglia pertanto di osservare la fiamma attraverso un vetro azzurro al cobalto, che ha la propriet\u00e0 di assorbire la luce gialla.\nAd un esame pi\u00f9 sommario, si pu\u00f2 notare che la silvite \u00e8 pi\u00f9 plastica del salgemma: se dei pezzetti molto piccoli vengono premuti tra due pezzetti di vetro, si osserva che il minerale tende a schiacciarsi come la cera, mentre il salgemma si riduce in polvere sempre pi\u00f9 fine.\nLocalit\u00e0 di ritrovamento.\nSi trova a Kalu\u0161, in Ucraina; a Sol-Iletsk, nell'Oblast' di Orenburg, in Russia.\nA Zhiliansk e Asce-bulak, nel Kazakistan. A Mulhouse, nell'Alsazia e a Sondershausen, nell'Harz.\nA Sta\u00dffurt in Germania, a Carlsbad nel Nuovo Messico.\nIn Etiopia sono stati trovati giacimenti nella Regione degli Afar.\nIn Italia \u00e8 stata segnalata nelle fumarole del Vesuvio e dell'Etna; nella miniera di Bosco Stincone, a San Cataldo, in provincia di Caltanissetta; e nella miniera Pasquasia, nel territorio comunale di Enna.\nUtilizzi.\nServe come fonte di sali di potassio per l'industria chimica ed anche, macinata, come fertilizzante. La Silvite viene anche chiamata \"Silvinite\"."}
{"id": "223489", "revid": "287204", "url": "https://it.wikipedia.org/wiki?curid=223489", "title": "Clorargirite", "text": "La clorargirite \u00e8 un minerale, cloruro di argento, appartenente al gruppo dell'halite.\nEtimologia.\nIl nome deriva dalla sua composizione chimica: Cl = cloro e \"\u03b1\u03c1\u03b3\u03c5\u03c1\u03bf\u03c2\" = arghiuros = argento.\n. Una variet\u00e0 di bromo (con densit\u00e0 5,8 g/cm\u00b3 e con colore giallo-verde e fotosensibilit\u00e0 maggiore) viene chiamata embolite.\nAbito cristallino.\nIn croste di colore vario o pi\u00f9 raramente in cristalli, generalmente cubici.\nOrigine e giacitura.\nAl cappello dei giacimenti di argento.\nForma in cui si presenta in natura.\nSi presenta in incrostazioni o cristalli.\nCaratteri fisico-chimici.\nInsolubile negli acidi. Annerisce al contatto con la luce.\nUtilizzi.\n\u00c8 un minerale utile per l'estrazione di argento e, in passato, per la realizzazione di rullini fotografici."}
{"id": "223490", "revid": "112215285", "url": "https://it.wikipedia.org/wiki?curid=223490", "title": "Bromargirite", "text": "La bromargirite \u00e8 un minerale appartenente al gruppo dell'halite.\nUna variet\u00e0 del minerale composta con cloruro, bromuro e ioduro d'argento viene detta iodobromite\nAbito cristallino.\nIn croste o in cristalli cubici o cubo-ottaedrici.\nOrigine e giacitura.\nAl cappello dei giacimenti d'argento\nForma in cui si presenta in natura.\nIn croste o cristalli.\nLuoghi di ritrovamento.\nA Broken Hill nel Nuovo Galles del Sud (Australia) e a Dernbach (Germania).\nPropriet\u00e0 chimiche.\nInsolubile negli acidi. Fotosensibile."}
{"id": "223491", "revid": "287204", "url": "https://it.wikipedia.org/wiki?curid=223491", "title": "Iodargirite", "text": "La iodargirite \u00e8 un minerale, ioduro di argento.\nIl nome deriva dalla sua composizione chimica: iodio e \"\u03b1\u03c1\u03b3\u03c5\u03c1\u03bf\u03c2\" = arghiuros = argento.\nTrovata per la prima volta a Rammelsberg (Sassonia) nel 1860.\nAbito cristallino.\nI cristalli sono in prismi tabulari, laminette a contorno esagonale, tavolette o a botticelle.\nOrigine e giacitura.\nSi trova al cappello dei giacimenti di argento insieme con altri alogenuri d'argento.\nForma in cui si presenta in natura.\nRaramente i cristalli sono ben distinti, il minerale si trova spesso in aggregati granulari, relativamente comuni sono i cristalli geminati.\nCaratteristiche chimico-fisiche.\n\u00c8 fotosensibile. Insolubile negli acidi, tuttavia viene decomposto da una soluzione di zinco ed acido solforico con la separazione di argento, la soluzione cos\u00ec ottenuta pu\u00f2 essere utilizzata per evidenziare lo iodio trattando questa soluzione con ipoclorito di sodio e agitandola con un poco di cloroformio dando colorazione violetta.\nUtilizzi.\nAnticamente veniva utilizzato per la fotografia \u00c8 un minerale utile per l'estrazione di argento.\nLocalit\u00e0 di ritrovamento.\nI migliori campioni del minerale si possono reperire a: Dernbach in (Germania) dove \u00e8 stato reperito in minuti cristalli in una matrice di limonite ed associato a corkite e bromargirite; Broken Hill (Nuovo Galles del Sud, Australia). Fino a qualche tempo fa si trovavano molti campioni anche a: Tonopah nel Nevada; nel Cile \u00e8 stato trovato a: Chanarcillo presso Atacama, Caracoles nell'Antegasta e Aldogosdones presso Coquimbo\nAltri campioni sono stati trovati a Mazapil in (Messico); Hiendelaencina, presso (Guadalajara, Spagna)."}
{"id": "223492", "revid": "110157", "url": "https://it.wikipedia.org/wiki?curid=223492", "title": "Tocornalite", "text": "La tocornalite \u00e8 un minerale."}
{"id": "223495", "revid": "1442080", "url": "https://it.wikipedia.org/wiki?curid=223495", "title": "Kuzminite", "text": "La kuzminite \u00e8 un minerale appartenente al gruppo del calomelano."}
{"id": "223496", "revid": "767487", "url": "https://it.wikipedia.org/wiki?curid=223496", "title": "Moschelite", "text": "La moschelite \u00e8 un minerale appartenente al gruppo del calomelano."}
{"id": "223497", "revid": "729019", "url": "https://it.wikipedia.org/wiki?curid=223497", "title": "Sellaite", "text": "La sellaite \u00e8 un minerale, chimicamente un fluoruro di magnesio, che prende il nome in onore di Quintino Sella.\nAbito cristallino.\nHa una struttura tipo Rutilo TiO2, il Mg ha una coordinazione pari a 6 ed \u00e8 nel baricentro di un ottaedro.\nForma in cui si presenta in natura.\nIn masserelle friabili o a struttura fibroso raggiata."}
{"id": "223499", "revid": "1442080", "url": "https://it.wikipedia.org/wiki?curid=223499", "title": "Cloromagnesite", "text": "La cloromagnesite \u00e8 un minerale."}
{"id": "223500", "revid": "767487", "url": "https://it.wikipedia.org/wiki?curid=223500", "title": "Lawrencite", "text": "La lawrencite \u00e8 un minerale. Svolge un ruolo attivo nella corrosione dei meteoriti ferrosi contaminati da cloro.\nNome e scoperta.\nPrende il nome da John Lawrence Smith (1818-1883), un chimico e mineralogista americano che osserv\u00f2 per la prima volta questo minerale.\nOrigine e giacitura.\nAlterazione terrestre dei meteoriti ferrosi.\nQuesto minerale non \u00e8 di origine meteoritica e la sua formazione \u00e8 causata dalla contaminazione del metallo meteoritico con cloro. Si pu\u00f2 trovare anche nella parte metallica delle pallasiti e nei grani metallici delle meteoriti rocciose.\nForma in cui si presenta in natura.\nAppare come un materiale morbido di colore verde-marrone che si forma e fuoriesce dagli interstizi tra i piani della struttura di Widmanst\u00e4tten nelle meteoriti ferrose.\nMalattia da lawrencite.\nSpesso si parla di \"malattia da lawrencite\" (in inglese: \"lawrencite disease\") per far riferimento al rapido processo di corrosione che si instaura in presenza di lawrencite e umidit\u00e0. Grazie all'umidit\u00e0 presente nell'aria la corrosione del metallo meteoritico pu\u00f2 progredire rapidamente. Un campione di ferro meteoritico, conservato in maniera non idonea e affetto da questo problema, nel giro di pochi anni pu\u00f2 trasformarsi in polvere ferruginosa. Per bloccare il processo si riduce il contatto con l'umidit\u00e0, tramite essiccanti (gel di silice) o VCI (\"Vapor corrosion inhibitors\"), oppure si ricorre a speciali trattamenti chimici per rimuovere il cloro.\nVi sono alcuni meteoriti che presentano pi\u00f9 di altri questo problema, ad esempio Brenham, ma ci pu\u00f2 essere una grande variabilit\u00e0 anche tra diversi esemplari dello stesso meteorite."}
{"id": "223502", "revid": "709565", "url": "https://it.wikipedia.org/wiki?curid=223502", "title": "Dover", "text": "Dover (: ; in inglese ) \u00e8 un'importante citt\u00e0 del Regno Unito, situata nell'estrema parte sud-orientale dell'isola, in corrispondenza dell'omonimo stretto e in prossimit\u00e0 delle famose Bianche Scogliere.\nPosizione geografica.\nLa citt\u00e0 ha il maggior porto del Kent, nonch\u00e9 uno dei pi\u00f9 importanti della nazione, poich\u00e9 si tratta del porto inglese pi\u00f9 vicino alla Francia (dista solo ) dalla citt\u00e0 di Calais). La popolazione (censimento 2011) \u00e8 di 31.022 abitanti, con l'area urbana la citt\u00e0 raggiunge quota 39.078 abitanti.\nStemma araldico.\nLo stemma di Dover rappresenta tre leoni stilizzati ognuno unito con la poppa di una nave; lo scudo \u00e8 sorretto da due cavallucci marini, che indossano una corona e brandiscono una spada, segno dell'importanza storica della citt\u00e0 per la difesa dell'Inghilterra.\nStoria.\nDalle origini all'et\u00e0 del Bronzo.\nLa citt\u00e0 fu fondata all'incirca nel 2000 a.C., vicino a un ruscello chiamato Dour. Durante l'Et\u00e0 del Bronzo molte navi tentarono di oltrepassare il canale, e una di queste, , fu trovata nel 1992 in Bench Street durante la costruzione di un'autostrada (oggi \u00e8 esposta al museo di Dover).\nEpoca romana.\nCon l'invasione della Britannia nel 43 d.C. da parte dell'Impero Romano, il cui imperatore all'epoca era Claudio, Dover (allora chiamata Portus Dubris) divenne ben presto la principale citt\u00e0 portuale dell'isola, essendo la pi\u00f9 vicina alle coste dell'Europa continentale, e rappresentando anche uno strategico punto di approdo nell'isola, che di conseguenza doveva essere attentamente sorvegliato (la pi\u00f9 grande base navale romana dell'isola, la \"Classis Britannica\", venne costruita a Dover, e si \u00e8 conservata fino ai nostri giorni).\nL'invasione Romana port\u00f2 radicali cambiamenti geografici e sociali: vennero edificati nuovi villaggi, venne costruita una fitta rete di strade (molte delle quali sono ancora oggi visibili), e le citt\u00e0 della costa si riempivano di terme, teatri, mercati e templi.\nNon a caso quella che \u00e8 definita l'abitazione di epoca romana meglio conservata di tutta la Gran Bretagna si trova proprio a Dover, ed \u00e8 la famosa Painted House (\"casa dipinta\"), cos\u00ec chiamata perch\u00e9 al suo interno vi sono alcuni dipinti raffiguranti il dio del vino Bacco.\nMa vi \u00e8 anche l'unico faro romano superstite al mondo, il Dubris Pharos, che \u00e8 anche la costruzione romana pi\u00f9 alta nel Regno Unito.\nL'epoca anglosassone.\nDopo la caduta dell'Impero Romano, la citt\u00e0 divenne un importante avamposto per molte trib\u00f9 germaniche, le quali avevano attraversato il Mare del Nord essenzialmente per allearsi con le trib\u00f9 precedentemente stanziatesi in quei luoghi, per combattere contro le popolazioni del Nord dell'isola. Molti monasteri vennero edificati in quel periodo a Dover (allora conosciuta con il nome di \"Dofras\"), e alcuni si sono conservati e sono tuttora visitabili. La pi\u00f9 famosa testimonianza della presenza anglosassone \u00e8 la chiesa di St.-Mary-In-Castro, costruita sulla collina del Castello nel X secolo, e tuttora in uso per funzioni religiose.\nL'epoca normanna.\nIl 1066 cambi\u00f2 radicalmente la storia dell'Inghilterra, e conseguentemente anche quella di Dover: con la Battaglia di Hastings, Guglielmo il Conquistatore, sconfiggendo l'esercito anglosassone guidato da Aroldo II, divenne a tutti gli effetti re d'Inghilterra. Intuendo subito la grande importanza di Dover, fece immediatamente fortificare il castello della citt\u00e0, trasformandolo da semplice avamposto in vera e propria fortezza. Sempre in quel periodo inoltre, anche se informalmente (ufficialmente nascer\u00e0 solo nel XIII\nsecolo), Dover entr\u00f2 a far parte della famosa associazione dei Cinque Ports, formata da altre quattro citt\u00e0 (Hastings, Sandwich, Hythe e Romney), con lo scopo di fornire approvvigionamenti e protezione all'isola in un periodo in cui il paese non disponeva di una propria flotta. Ci\u00f2 tuttavia non imped\u00ec alcune \"scorribande\" francesi: tra tutte ricordiamo quella del 1216, quando Dover venne attaccata dal principe Luigi VIII, e quella del 1295, quando l'esercito francese appicc\u00f2 un incendio alla citt\u00e0, radendo al suolo gran parte degli edifici.\nI nostri giorni.\nNegli anni che seguirono, Dover mantenne la sua importanza come citt\u00e0 portuale e come ultimo avamposto sud-orientale della Gran Bretagna, sempre grazie alla sua strettissima vicinanza con la Francia. In particolare durante la seconda guerra mondiale la citt\u00e0 fu oggetto di numerosi interessi da parte di Adolf Hitler, che proprio da Dover voleva iniziare l'invasione via terra dell'Inghilterra. Intuendo il pericolo, il primo ministro inglese Winston Churchill trasform\u00f2 il porto in una vera e propria base navale; l'intera costa sud-orientale inglese venne fortificata, soprattutto facendo ricorso all'artiglieria pesante (e la cosa diede i suoi frutti, se si considera che nessun soldato tedesco mise mai piede in Inghilterra).\nNonostante ci\u00f2, la citt\u00e0 non fu risparmiata dai pesanti bombardamenti della Luftwaffe, che causarono la distruzione di quasi 1000 edifici, il danneggiamento di altri 3000, la morte di 200 civili, e il ferimento di altri 700.\nLuoghi di particolare interesse.\nIl castello.\nIl castello di Dover \u00e8 il monumento pi\u00f9 importante della citt\u00e0: originariamente fortificato prima dell'invasione romana (della quale sopravvive tuttavia un faro alto 24 metri), divenne in seguito un forte sassone; venne poi ulteriormente ampliato da Guglielmo il Conquistatore, e solo all'inizio del XIII secolo, dopo la tentata invasione di Luigi VIII e la strenua difesa del castello ad opera di Hubert de Burgh, assunse l'attuale aspetto, che lo rende uno dei monumenti storici meglio conservati al mondo, e che conseguentemente richiama migliaia di visitatori ogni anno. Durante le Guerre Napoleoniche venne inoltre ridotto lo spessore delle mura in alcuni punti del castello, e nello stesso periodo vennero scavati dei tunnel sotterranei, ampliati poi durante il secondo conflitto mondiale.\nIl porto.\nL'importanza di Dover come citt\u00e0 portuale era nota gi\u00e0 dall'et\u00e0 del Bronzo, grazie al gi\u00e0 citato ritrovamento di una nave risalente a quel periodo; ma al di l\u00e0 di ci\u00f2, il porto di Dover \u00e8 da sempre stato di vitale importanza per la citt\u00e0, dal periodo sassone a quello normanno, e negli anni successivi: basti pensare che Riccardo Cuordileone part\u00ec proprio da Dover per la Terza Crociata; inoltre nel 1606 l'allora re d'Inghilterra Giacomo I eman\u00f2 il \"Royal Charter\", che definiva sostanzialmente il passaggio della gestione del porto dalla \"Corporation\" alla \"Warden and Assistants of the Port or Harbour of Dover\", in modo da migliorarne l'efficienza.\nNumerosi altri moli furono costruiti nel corso degli anni, dall'Admiralty Pier (iniziato nel 1847 e successivamente ampliato) al Prince of Wales Pier (iniziato nel 1892).\nDurante il secondo conflitto mondiale il porto di Dover fu il teatro dell'arrivo delle navi alleate scampate al famoso disastro di Dunkerque.\nOggi il porto \u00e8 essenzialmente diviso in due parti: negli \"Eastern Docks\" operano le navi adibite al trasporto auto e passeggeri in Europa, mentre i \"Western Docks\" sono riservati alle navi veloci (i cosiddetti Hoverspeed) e alle navi da crociera, che qui attraccano in ogni periodo dell'anno.\nLe scogliere.\nLe \"bianche scogliere di Dover\", famose in tutto il mondo, sono forse la meraviglia naturale pi\u00f9 famosa di questo angolo di Gran Bretagna. Esse si trovano a pochi chilometri dalla citt\u00e0 e raggiungono l'altezza massima di 350 piedi (all'incirca 105 metri). Sono composte prevalentemente di calcare e cominciarono a formarsi durante il periodo Cretaceo, circa 136 milioni di anni fa,\nin seguito ai numerosi sedimenti accumulatisi sul fondo dell'oceano, con un ritmo di 0,015\u00a0mm all'anno, fino a raggiungere la forma attuale. Le scogliere continuano tuttora ad erodersi, e per questo motivo le guide del posto consigliano ai turisti di mantenersi a una distanza di almeno cinque metri dal precipizio."}
{"id": "223503", "revid": "1442080", "url": "https://it.wikipedia.org/wiki?curid=223503", "title": "Scacchite", "text": "La scacchite \u00e8 un minerale scoperto nel 1869 da Arcangelo Scacchi."}
{"id": "223504", "revid": "2730", "url": "https://it.wikipedia.org/wiki?curid=223504", "title": "Bristol", "text": "Bristol (pronuncia , in gallese \"Bryste\") \u00e8 al contempo una citt\u00e0 e una contea, un distretto e un'autorit\u00e0 unitaria del sud-ovest dell'Inghilterra. Con una popolazione stimata di nella citt\u00e0, e con una grande zona urbana circostante di abitanti nell'autorit\u00e0 combinata dell\u2019Ovest dell'Inghilterra, \u00e8 la sesta citt\u00e0 pi\u00f9 popolosa dell'Inghilterra e l'ottava pi\u00f9 popolosa del Regno Unito, e quella pi\u00f9 popolosa della regione del sud-ovest.\nGeografia fisica.\n\u00c8 situata sul fiume Avon che segna tradizionalmente la frontiera tra le contee del Gloucestershire e del Somerset.\nStoria.\nLa citt\u00e0 di \"Brycgstow\", nome che nella lingua inglese antica significherebbe \"Piazza sul Ponte\", esisteva fin dagli inizi dell'XI secolo e, sotto il governo normanno, vi fu costruito uno dei pi\u00f9 potenti castelli del sud dell'Inghilterra.\nNel XII secolo Bristol divent\u00f2 un porto importante, poich\u00e9 passava da l\u00e0 la maggior parte del traffico per l'Irlanda.\nNel 1247 fu costruito un nuovo ponte e la citt\u00e0 si estese assorbendo i sobborghi. In tale periodo, Bristol divenne anche un importante centro manifatturiero e di costruzione di navi.\nNel 1497 la citt\u00e0 fu il punto di partenza del viaggio esplorativo di Giovanni Caboto verso l'America del Nord.\nNel XVII secolo, grazie allo sviluppo delle colonie britanniche in America del Nord, si ebbe un'ulteriore crescita della citt\u00e0 e una veloce espansione dei commerci, tra cui quello degli schiavi.\nBristol fu in concorrenza con Liverpool per quanto riguarda le industrie tessili, a partire dal 1760.\nCon la guerra contro la Francia di Napoleone (in particolare con il famoso blocco continentale) e l'abolizione del trasporto degli schiavi nel 1807, lo sviluppo dell'attivit\u00e0 portuale di Bristol ebbe un forte declino. Le industrie cittadine si ripresero dopo la fine della guerra tra francesi e inglesi e la popolazione crebbe in maniera esponenziale per tutto l'Ottocento.\nDurante la seconda guerra mondiale, Bristol sub\u00ec pesanti bombardamenti.\nI collegamenti con gli Stati Uniti ed il Canada: la Bristol City Line.\nLa Bristol City Line era un ente cittadino che si incaricava di dirigere e costruire il naviglio per i collegamenti tra il porto di Bristol e numerose citt\u00e0 costiere degli Stati Uniti e del Canada. I collegamenti furono attivi dal 1704 al 1974.\nTra le tratte pi\u00f9 famose si ricorda la Bristol-New York.\nDurante la prima guerra mondiale, il 19 agosto 1915, il sottomarino tedesco \"U-24\" colp\u00ec ed affond\u00f2 la nave in transito \"SS New York City\", costruita nel 1907, a circa 40 miglia dalla costa irlandese.\nIl servizio di trasporto transatlantico, nato inizialmente verso gli Stati Uniti, si allarg\u00f2 poi anche al Canada nel 1958.\nNel 1970 si registr\u00f2 la prima traversata di una porta container della compagnia.\nEconomia.\nBristol \u00e8 uno dei centri principali della produzione del cartone, centro di spicco per carta e cartoncini di alta qualit\u00e0: dalla citt\u00e0 prende nome il famoso \"cartoncino Bristol\" di media rigidit\u00e0, utilizzato per \"d\u00e9coupage\" e lavori artigianali. Questi prodotti vengono esportati in tutta Europa.\nMusica.\nBristol \u00e8 una delle citt\u00e0 inglesi musicalmente pi\u00f9 attive; ha tradizione in diversi generi, tra cui reggae, dubstep, drum and bass e soprattutto trip hop, genere originario proprio di Bristol. Il celebre gruppo musicale Massive Attack \u00e8 di questa citt\u00e0 cos\u00ec come i Portishead e i Tricky. \nStreet Art.\nBristol sarebbe la citt\u00e0 di nascita e studio dello \"street artist\" Banksy, la cui identit\u00e0 continua per\u00f2 a rimanere sconosciuta.\nMolte sue opere e tag sono sparsi per la citt\u00e0, per cui vengono anche organizzati tour alla ricerca di queste opere.\nMedia.\nA Bristol si trova la sede degli Aardman Studios, studio di animazione che ha prodotto, tra gli altri, \"Wallace e Gromit\".\nLa citt\u00e0 ha due giornali, il \"Western Daily Press\" e il \"Bristol Post\".\nIstruzione.\nLa citt\u00e0 di Bristol ha due universit\u00e0, la Universit\u00e0 di Bristol, situata nel cuore della citt\u00e0, che gode di un'ottima reputazione, e la UWE, University of the West of England.\nQuartieri.\nI quartieri della citt\u00e0 sono:\nAmministrazione.\nBristol \u00e8 l'unica citt\u00e0 dell\u2019Inghilterra a fare contea a s\u00e9, e quindi non ha ulteriori suddivisioni.\nDal 2012 ha un sindaco eletto direttamente dai cittadini (\"Mayor of Bristol\"), che non va confuso col \"Signor sindaco\" (\"Lord Mayor\"), che \u00e8 il vecchio ufficio sindacale nominato annualmente dal consiglio comunale che lui poi preside con funzioni di pura rappresentanza, e che \u00e8 comunque ancora esistente.\nGemellaggi.\nBristol \u00e8 gemellata con:"}
{"id": "223505", "revid": "110157", "url": "https://it.wikipedia.org/wiki?curid=223505", "title": "Tolbachite", "text": "La tolbachite \u00e8 un minerale."}
{"id": "223506", "revid": "125873001", "url": "https://it.wikipedia.org/wiki?curid=223506", "title": "York", "text": "York (IPA ) \u00e8 una citt\u00e0 del Regno Unito nella contea inglese del North Yorkshire.\nNota per la sua cattedrale, \u00e8 il capoluogo storico e culturale dell'ex contea dello Yorkshire, e sorge alla confluenza dei fiumi Ouse e Foss.\nFondata dai Romani nel 71 e.v. con il nome di \"Eburacum\", divenne capitale della provincia imperiale della Britannia inferiore e, a seguire, dei regni di Northumbria e J\u00f3rv\u00edk.\nFu anche la citt\u00e0 dove morirono due imperatori romani: Settimio Severo nel 211 d.C. e Costanzo Cloro nel 306 d.C.\nNel XIX secolo York divenne un noto scambio ferroviario nonch\u00e9 centro confetturiero.\n\u00c8 sede dell'omonima universit\u00e0 istituita nel 1963.\nStoricamente capoluogo dello Yorkshire, perse tale funzione dopo la ristrutturazione amministrativa avvenuta nel Regno Unito a inizio anni settanta, a seguito della quale la contea fu scissa nel 1974 in quattro territori autonomi.\nYork presenta diverse attrazioni storiche e turistiche tra le pi\u00f9 rilevanti delle quali figurano la York Minster e il Castello di York.\nDal 1996 la citt\u00e0 di York si \u00e8 ampliata estendendosi su un territorio molto al di fuori degli originali confini comunali.\nGeografia.\nTerritorio.\nLa citt\u00e0 si trova a 21 miglia () da Leeds.\nYork si trova nella Valle di York, una zona pianeggiante di terra fertile coltivabile che confina con i Monti Pennini, le North York Moors e le Yorkshire Wolds.\nAll'epoca dei Romani, la citt\u00e0 fu costruita alla confluenza dei fiumi Ouse e Foss su una morena dell'ultima era glaciale.\nLa citt\u00e0 \u00e8 stata per anni minacciata dalle inondazioni del fiume Ouse sino al 2015 quando sono stati realizzati dei grandi lavori di potenziamento degli argini del fiume per evitare straripamenti improvvisi. La citt\u00e0 era infatti reduce dalla terribile inondazione del novembre del 2000 quando, nella peggior inondazione degli ultimi 375 anni, pi\u00f9 di 300 case vennero danneggiate dall'acqua del fiume. Nel dicembre del 2015 una nuova inondazione caus\u00f2 ancora pi\u00f9 danni della precedente. L'estremo impatto di questa sciagura port\u00f2 sul posto addirittura l'allora primo ministro David Cameron. Per questo motivo il consiglio comunale della citt\u00e0 ha votato per la realizzazione di costose opere murarie in grado di arginare questa problematica, bloccando e convogliando altrove le acque in caso di emergenza.\nClima.\nYork ha un clima temperato con quattro stagioni tra loro distinte. Come nel resto della Valle di York il clima cittadino \u00e8 pi\u00f9 secco e caldo del resto della regione dello Yorkshire per la pi\u00f9 bassa altitudine della collocazione della citt\u00e0 di York in cui ci sono gelate, nebbia e freddo durante gli inverni, ma una primavera e un'estate molto anticipate per l'area. La neve solitamente si concentra nel periodo invernale da dicembre sino ad aprile, ma spesso si presenta mista ad acqua. Da maggio a luglio, York ha molte giornate soleggiate con quasi sei ore al giorno di sole costante. Le temperature pi\u00f9 estreme sono state registrate tra il 1998 e il 2010 dall'Universit\u00e0 di York con un picco massimo di (17 luglio 2006) e un picco minimo (6 dicembre 2010). La pioggia massima registrata in un sol giorno \u00e8 stata di .\nStoria.\nEpoca romana.\nFu fondata dal governatore romano di Britannia, Quinto Petilio Ceriale, intorno al 71 d.C. con il nome di \"Eboracum\" o \"Eburacum\" (successivamente evolutosi nell'anglosassone \"Eoferwic\", poi nel Norreno \"Jorv\u00eck\" e infine nella forma attuale inglese York), allo scopo di avere uno stabile caposaldo che permettesse di non interrompere i rifornimenti delle legioni che allora avanzavano verso nord per incorporare i territori dei Briganti e dovevano consolidare la conquista dell'isola, iniziata sotto l'imperatore Claudio.\nBen presto la citt\u00e0 acquist\u00f2 un'importanza non solo militare, e la sua posizione strategica fu sfruttata anche per motivi commerciali, causando un rapido aumento della popolazione stanziata.\nCon il ritiro delle legioni dalla Britannia a partire dagli inizi del V secolo, York si trov\u00f2 alla merc\u00e9 delle scorrerie che il Vallo di Adriano non poteva pi\u00f9 trattenere, York fu l'ultima meta di Settimio Severo (imperatore di Roma di origine africana) che avvenne nel 211 d.C., lasciando l'impero romano nelle mani dei suoi figli, Caracalla e Geta.\nEpoca medioevale.\nCon la fine del periodo romano la citt\u00e0 fu abbandonata e distrutta dai Sassoni.\nDal mare vennero poi in successione gli Juti e gli Angli che fondarono, intorno al 500, il regno di Northumbria che si tenne indipendente dalla parte dell'isola conquistata dagli stessi Sassoni stanziati nel sud. Nel 627 il suo sovrano Edwin si convert\u00ec al Cristianesimo e fu battezzato il giorno di Pasqua.\nArcidiocesi di York.\nLa diocesi di York \u00e8 una delle pi\u00f9 antiche della Britannia romana, una delle poche attestate precedentemente alle invasioni barbariche degli Anglosassoni all\u2019epoca pagani germanici. Un vescovo era presente gi\u00e0 nel 324.\nIntorno ai primi del 700 la citt\u00e0 fu elevata ad arcivescovado, uno degli unici due presenti sull'isola.\nIn questo periodo, grazie agli sforzi degli arcivescovi locali, York fu sede di un importante centro di studi, del quale Alcuino fu il rappresentante pi\u00f9 notevole.\nFu quindi conquistata dai Vichinghi intorno all'anno 866, che la elessero capitale del regno di J\u00f3rv\u00edk ripiombato nel paganesimo germanico. Questa volta tuttavia, almeno in una citt\u00e0 arcivescovile come York, le basi cristiane sopravvissero: furono proprio gli Anglosassoni, da due secoli convertitisi al cattolicesimo, a preservarlo.\nIn seguito alla Conquista normanna dell'Inghilterra, York parve leggermente decadere.\nGli York.\nUna rifioritura della citt\u00e0 si ebbe solo a partire dal XII secolo, quando essa era gi\u00e0 possesso della corona, e tale benessere continuer\u00e0 per tutta l'epoca medievale.\nAnzi, il casato di York, con il duca Riccardo arriver\u00e0 addirittura a disputare la corona d'Inghilterra al casato dei Lancaster in quella che \u00e8 conosciuta come la Guerra delle Due Rose (1455-1485).\nEt\u00e0 moderna.\nLa caduta della dinastia degli York coincider\u00e0 con un periodo di decadenza per la stessa citt\u00e0 che vedr\u00e0 contrarre la propria importanza politica ed economica fino alla met\u00e0 del Seicento quando, terminata l'esperienza repubblicana seguita alla Rivoluzione inglese di Oliver Cromwell, York sar\u00e0 di nuovo favorita dai regnanti inglesi, grazie anche alla fedelt\u00e0 dimostrata alla corona durante il breve periodo repubblicano terminato nel 1658. Intorno alla fine del XVII secolo, York diventer\u00e0 la terza citt\u00e0 del regno dopo Londra e Norwich.\nEt\u00e0 contemporanea.\nI secoli successivi fino alla rivoluzione industriale del XIX secolo saranno caratterizzati da profonde trasformazioni urbanistiche della citt\u00e0 che vedr\u00e0 nascere numerosi edifici industriali al posto dei quartieri medievali. Tuttavia, nei tempi moderni e fino ad oggi, York sar\u00e0 sempre pi\u00f9 reputata per la sua importanza storica e culturale che per quella economica in senso stretto, cosa che ha consentito di salvare una parte del centro storico medievale.\nMonumenti e luoghi d'interesse.\nLa Cattedrale di York \u00e8 la pi\u00f9 grande cattedrale gotica del nord Europa e domina l'intera citt\u00e0 di York.\nIl Castello di York, complesso di edifici che vanno dalla Torre medievale di Clifford fino all'ingresso del XX secolo del York Castle Museum (una ex prigione), \u00e8 oggi perlopi\u00f9 scomparso ma conserva antiche vestigia del passato della citt\u00e0, in particolare della fiorente et\u00e0 medievale.\nSociet\u00e0.\nEvoluzione demografica.\nL'area urbana di York, nel 2001, aveva una popolazione di abitanti, maschi e femmine . La popolazione dell'area urbana \u00e8 aumentata fino a nel censimento del Regno Unito 2011.\nAnche nel censimento del Regno Unito del 2001, la citt\u00e0 di York aveva una popolazione totale di di cui erano donne e erano maschi. Delle famiglie a York, 36,0% erano coppie di sposi conviventi, 31,3% erano single, 8,7% erano coppie conviventi e 8,0% erano genitori senza figli.\nLa tabella di seguito riportata la variazione di popolazione dal 1801.\nReligione.\nIl cristianesimo \u00e8 la religione pi\u00f9 diffusa a York, con il 59,5% dei residenti dichiaratisi tale nel 2011. Segue poi la percentuale di atei e poi le altre principali religioni diffuse sulle isole britanniche in linea con le percentuali nazionali, ma con un piccolo gruppo di persone definitesi \"non credenti\".\nVi sono 33 chiese anglicane attive a York, la cui sede principale \u00e8 costituita dalla chiesa madre dove si trova l'arcivescovo di York, la York Minster, che \u00e8 anche sede amministrativa della provincia settentrionale della chiesa d'Inghilterra e della Diocesi anglicana di York.\nPer quanto riguarda la Chiesa cattolica, York fa parte della Diocesi di Middlesbrough, conta otto chiese cattoliche e alcuni ordini religiosi cattolici.\nLa citt\u00e0 di York ospita anche una moschea e dispone di un proprio centro di cultura islamica locale. Sono presenti anche diversi centri buddisti.\nEconomia.\nL'economia di York \u00e8 basata essenzialmente sul settore terziario, che nel 2000 era responsabile dell'88,7% degli impieghi in citt\u00e0. Le industrie di questa categoria comprendono industrie nel campo della sanit\u00e0, dell'educazione, della finanza, della tecnologia, dell'informazione e del turismo che da solo occupa il 10,7% dei lavoratori della citt\u00e0. Il turismo nel tempo \u00e8 divenuto un elemento sempre pi\u00f9 importante dell'economia cittadina dal momento che la citt\u00e0 offre moltissime iniziative culturali e attrazioni storiche, tra cui la pi\u00f9 importante \u00e8 certamente la York Minster. Destinazione di vacanze, York \u00e8 la 6\u00aa citt\u00e0 pi\u00f9 visitata dell'Inghilterra da turisti inglesi e la 13\u00aa pi\u00f9 visitata da turisti stranieri.\nI disoccupati di York sono attestati al 4,2% nel 2008 rispetto al Regno Unito che conta una percentuale nazionale del 5,3%. Il solo comune di York ha impiegati. Pi\u00f9 di persone sono impiegate tra Aviva (ex Norwich Union Life), Network Rail, Northern, York Hospitals NHS Trust e Universit\u00e0 di York. Altri centri di occupazione sono la British Telecom, CPP Group, Nestl\u00e9, NFU Mutual e la compagnia ferroviaria.\nA met\u00e0 degli anni '50 la prosperit\u00e0 cittadina era basata sull'industria del cioccolato e sulle ferrovie locali. Questa posizione \u00e8 proseguita sino agli anni '80 del Novecento. Gran parte delle industrie dipendenti dalle ferrovie (anche la Asea Brown Boveri o ABB al tempo della chiusura) hanno abbandonato le loro originarie postazioni. York \u00e8 il quartier general della Nestl\u00e9 York (gi\u00e0 Nestl\u00e9 Rowntrees) e sede della \"KitKat\" e della Yorkie. La fabbrica di cioccolato Terry's, produttrice della famosa \"Chocolate Orange\", aveva sede in citt\u00e0 ma chiuse il 30 settembre 2005, quando la produzione venne trasferita, su indicazioni della Kraft Foods che nel frattempo ne era divenuta proprietaria, in Polonia.\nIl sito, dopo la chiusura delle industrie dipendenti dalle ferrovie, ha iniziato a sviluppare diversi uffici. L'economia di York si \u00e8 sviluppata nelle aree delle scienze, della tecnologia e delle industrie creative. La citt\u00e0 \u00e8 stata dichiarata infatti Citt\u00e0 Nazionale delle Scienze con la creazione di un parco scientifico presso la sede dell'universit\u00e0 di York.\nServizi pubblici.\nLe prime forze di sicurezza cittadine vennero approvate a York tramite il Municipal Corporations Act 1835. Il 1\u00ba giugno 1968 tali forze vennero amalgamate a quelle dell'East Riding of Yorkshire e del North Riding of Yorkshire a formare la York and North East Yorkshire Police.\nLa citt\u00e0 dispone di una sede locale dei vigili del fuoco nel quartiere di Northallerton.\nIl primo ospedale della citt\u00e0, lo York County Hospital, apr\u00ec le porte nel 1740 nel quartiere di Monkgate, fondato con una sottoscrizione pubblica. Venne chiuso nel 1976 quando fu rimpiazzato dall'attuale York Hospital, che nell'aprile del 2007 ha ottenuto lo status di fondazione. Esso \u00e8 in grado di ospitare 524 pazienti oltre a disporre di 127 letti speciali.\nLa Yorkshire Ambulance Service NHS Trust \u00e8 stata costituita il 1\u00ba luglio 2006 unendo la South Yorkshire Ambulance Service, la West Yorkshire Metropolitan Ambulance Service e la North and East Yorkshire parts of Tees, East and North Yorkshire Ambulance Service per provvedere al trasporto ospedaliero dei pazienti. Vi sono inoltre diverse cliniche private.\nNel 1794 la citt\u00e0 apr\u00ec la propria prima biblioteca pubblica. Nel 1893 venne costruita la nuova sede della York Library in occasione del giubileo della Regina Vittoria. La biblioteca si trovava su Clifford Street, ma venne rimpiazzata da una nuova struttura pi\u00f9 adatta alle nuove esigenze eretta a Museum Street nel 1927 dove ancora oggi la biblioteca \u00e8 ospitata.\nTurismo.\nLa citt\u00e0 di York, in virt\u00f9 delle sue antiche origini e dell'importante ruolo rivestito in passato, offre numerose attrazioni turistiche.\nAmministrazione.\nCostituenti parlamentari.\nDal 1997 al 2010 la parte centrale del distretto era compresa nella costituente Citt\u00e0 di York, mentre il resto del territorio era diviso tra le costituenti di Ryedale, Selby, e Valle di York.\nA seguito delle revisioni delle circoscrizioni elettorali nel North Yorkshire, la Boundary Commission for England raccomand\u00f2 la creazione di due seggi per la Citt\u00e0 di York, in tempo per le elezioni governative del 2010. Queste sono le attuali York Central, che comprende l'area urbana di York, e l'area circostante denominata York Outer.\nLa citt\u00e0 e l'intera area circostante fanno parte della circoscrizione elettorale dello Yorkshire and the Humber del Parlamento Europeo.\nGoverno locale.\nYork \u00e8 una contea tradizionale dello Yorkshire. Il suo sindaco gode dello status di Lord Mayor dal 1370. York \u00e8 un antico borough, e venne riformato sulla base del Municipal Corporations Act 1835 a costituire un municipal borough. Ottenne lo status di county borough nel 1889, sulla base del Local Government Act 1888, che tale rimase sino al 1974, quando sulla base del Local Government Act 1972, divenne un non-metropolitan district della contea del North Yorkshire, mantenendo comunque un proprio Lord Mayor, un proprio sceriffo.\nCome risultato della riforma del governo locale del 1990, York riottenne il proprio status unitario oltre ad una revisione dei propri confini, acquisendo parte del territorio dei distretti di Selby e Harrogate, e pi\u00f9 della met\u00e0 della popolazione del distretto di Ryedale.\nLa citt\u00e0 dispone di un consiglio con 47 consiglieri. Come risultato delle elezioni locali del 2015 i seggi dei Laburisti si sono ridotti a 15, mentre i Liberal Democratici dispongono di 12 seggi. I conservatori hanno 14 seggi mentre i Verdi ne hanno 4; gli Indipendenti godono di 2 seggi.\nLocalit\u00e0 e parrocchie.\nLe localit\u00e0 del distretto includono, oltre al capoluogo:\nLe parrocchie, che non coprono il centro della citt\u00e0, sono:\nGoverno cerimoniale.\nYork \u00e8 parte di una giurisdizione territoriale onorifica costituita dal ducato di York che \u00e8 presieduto dal principe Andrea del Regno Unito, attuale duca di York.\nSito archeologico.\nDal 1972 \u00e8 attiva l'organizzazione \"York Archaeological Trust\", con la finalit\u00e0 di ricostruire la topografia preurbana, il graduale processo di sviluppo, e di far riemergere una serie di costruzioni significative.\nPer quanto riguarda il periodo di dominazione romana, sono state scoperte, tra gli altri, due siti di terme, uno pubblico, luogo principale di socializzazione e una riservata al personale militare, sotto la Roman Bath Public House, e una zona industriale che produceva ceramica e laterizi e magazzini per i cereali.\nAnche l'epoca anglo-scandinava ha lasciato considerevoli tracce, quali un innalzamento delle mura della citt\u00e0, un nuovo ponte, laboratori di lavorazione del cuoio, del legno, del vetro, del bronzo, di indumenti e calzature. Numerosi erano i commerci e i mestieri, quali l'orefice produttore non solo di perline ma anche di monete.\nFacendo un altro salto in avanti, e soffermandosi su un altro strato archeologico risalente al XIV secolo, \u00e8 stato possibile notare un miglioramento delle condizioni di igiene e di pulizia rispetto all'epoca vichinga, oltre allo sviluppo delle attivit\u00e0 umane, identificabili grazie alla presenza di una fonderia, comprendente una fornace e un deposito per combustibile, e alla scoperta di varie officine.\nCitazioni.\nLa citt\u00e0 compare nei videogiochi ' e ' (con il nome di J\u00f2rvik); \nViene citata nel libro \"Tempo della chiesa e tempo del mercante\" di Jacques Le Goff."}
{"id": "223507", "revid": "599013", "url": "https://it.wikipedia.org/wiki?curid=223507", "title": "Fluorite", "text": "La fluorite, chiamata anche fluorina o spatofluore, \u00e8 un minerale molto comune composto da fluoruro di calcio. \u00c8 il pi\u00f9 importante dei minerali fluorurati.\nStoria.\nIl nome fluorite ha due possibili derivazioni:\nDa essa deriva il nome del fluoro e del fenomeno della fluorescenza.\nEra gi\u00e0 utilizzata , nell'antica Grecia come pietra preziosa e dai Romani per la costruzione di vasi multicolori: la fluorite \u00e8 infatti nota per le stupende colorazioni dei cristalli e la perfetta sfaldatura.\nAbito cristallino.\nLa fluorite forma spesso cristalli euedrali perfetti e grossi, di habitus generalmente cubico; frequente la geminazione secondo {111} di due individui compenetranti; ha una perfetta sfaldatura ottaedrica. Forma talvolta piccole particelle distinte, disperse in una matrice. Forma talvolta masse granulari, tessitura comune osservata in graniti ed altre rocce ignee.\nLa struttura \u00e8 descrivibile come un reticolo cubico a facce centrate di ioni Ca2+, con tutte le cavit\u00e0 tetraedriche occupate da ioni F\u2212. Il fluoro viene cos\u00ec ad avere una coordinazione 4 tetraedrica, il calcio con una coordinazione 8 cubica.\nOrigine e giacitura.\nIn natura, spesso come matrice di giacimenti metalliferi, la fluorite si trova solitamente nei filoni idrotermali di temperatura media ed alta, dove \u00e8 associata a solfuri di piombo, argento e zinco, e barite pi\u00f9 quarzo. Raramente \u00e8 associata ad altri minerali nelle pegmatiti. Si trova inoltre in cavit\u00e0 di rocce metamorfiche e magmatiche ricche di silice. Pu\u00f2 trovarsi anche in rocce sedimentarie, per deposizione da acque ricche di soluzioni termominerali di origine vulcanica. Infine pu\u00f2 formarsi per sublimazione di vapori vulcanici. \nForma in cui si presenta in natura.\nRaramente si presenta limpida e incolore; esibisce di solito bellissime colorazioni violette, blu, gialle, verdi, rosa, rosse, talvolta bianche, champagne e marroni.\nAlcuni tipi, se esposti ai raggi ultravioletti, presentano un vistoso fenomeno di fluorescenza, fenomeno che proprio dal minerale prende il nome.\nHa un basso indice di rifrazione (1,4338) e isotropia, fonde a , \u00e8 insolubile in acqua ed \u00e8 attaccabile dagli acidi minerali.\nEstrazione.\nCome molti minerali la fluorite non viene estratta allo stato puro. La separazione dalle rocce inutilizzabili pu\u00f2 avvenire con due sistemi:\nUsi.\nLa fluorite \u00e8 utilizzata in metallurgia come fondente, ad esempio nel processo di produzione dell'alluminio. Deve possedere un basso contenuto in zolfo (inferiore allo 0,3%) e rame. Il suo valore commerciale \u00e8 stimato in base al tenore di fluoruro di calcio diminuito dalla presenza di silice.\nNell'industria ceramica e del vetro \u00e8 richiesto un titolo non inferiore al 95%, deve essere limitata la presenza di alcune impurezze e di metalli che formano composti colorati. L'arricchimento del minerale \u00e8 fatto normalmente per flottazione.\n\u00c8 la materia prima per la preparazione dell'acido fluoridrico da cui si estrae poi il fluoro. In ottica si utilizza per la fabbricazione di particolari lenti e prismi per il suo basso indice di rifrazione. Il minerale di particolare pregio \u00e8 utilizzato per la produzione di oggetti ornamentali.\nViene usato per produrre lenti di qualit\u00e0\nLocalit\u00e0 di ritrovamento.\nLa fluorite \u00e8 assai diffusa; importanti giacimenti si trovano in varie localit\u00e0 in Italia, Svizzera, Brasile, Norvegia, Canada, Gran Bretagna, Germania, USA, Francia, Spagna, Russia, Messico, Marocco, Madagascar, Namibia, Bulgaria. In Italia riserve di fluorite si trovano a Corvara (Bolzano), a Dossena (Valle Brembana, Bergamo), Valle Imagna (Bergamo), Val Trompia (Brescia e Trento), Alpi Bergamasche e Bresciane, Veneto, Sardegna, Toscana Meridionale e Lazio settentrionale.\nVariet\u00e0.\nL'ittrocerite \u00e8 una variet\u00e0 di fluorite ricca di ittrio e cerio."}
{"id": "223513", "revid": "46480", "url": "https://it.wikipedia.org/wiki?curid=223513", "title": "Battaglia di Cinocefale", "text": "La battaglia di Cinocefale, o Cinoscefale, fu un episodio decisivo della seconda guerra macedonica, il conflitto che vide fronteggiarsi la Repubblica romana e il Regno di Macedonia. Si combatt\u00e9 nel 197 a.C. presso il luogo ora chiamato Karadagh, in Tessaglia.\nPremessa.\nCon l'espansione romana in Illiria e l'alleanza stipulata tra il Regno di Macedonia e Cartagine subito dopo la battaglia di Canne, tra i due Stati sorse una rivalit\u00e0 che la pace di Fenice del 205 a.C. non poteva superare. Inoltre, i Romani temevano un nuovo caso Annibale e il riaffacciarsi dei rischi corsi all'epoca delle guerre puniche. Altro elemento di attrito fu il forte espansionismo del re di Macedonia Filippo V nell'Egeo durante la guerra di Creta. La coalizione antimacedone, soprattutto Rodi, Pergamo e Creta, invi\u00f2 in maniera costante ambasciate al Senato romano per richiedere aiuti nel conflitto contro la Macedonia. Seppur riluttanti in un primo momento, i Romani accettarono di intervenire nel conflitto, dando cos\u00ec avvio alla seconda guerra macedonica.\nForze in campo.\nSecondo diversi storici antichi e contemporanei, le forze in campo dei due schieramenti erano molto simili.\nSecondo Tito Livio, Filippo V disponeva di 16.000 falangiti, 2.000 peltasti, 2.000 Traci, 2.000 Illiri e 3.500 cavalieri, per un totale di 25.500 uomini a disposizione del re macedone. Cifre molto simili vengono riportate anche da Polibio: questo elemento pu\u00f2 essere spiegato facilmente. Infatti, Livio us\u00f2 spesso come fonte lo storico greco. Tali numeri sono accettati anche da Plutarco: egli infatti riporta che l'esercito di Tito Quinzio Flaminino constava di 26.000 uomini, mentre per quanto riguarda quello di Filippo V \"era pi\u00f9 o meno della stessa grandezza\".\nSecondo lo storico britannico N. G. L. Hammond, i legionari del console romano dovevano essere 22.000, a cui vanno aggiunti gli alleati. Gli Atamani fornirono 1.200 fanti, mentre i Cretesi diedero un apporto minimo, solo 800 uomini, quasi tutti arcieri, a cui si aggiunsero diversi elefanti numidi.\nEsiste una controversia circa il numero degli uomini inviati dagli Etoli: Livio ci dice che essi inviarono 600 fanti e 400 cavalieri Tuttavia, Hammond dissente da queste affermazioni: secondo lo storico britannico, si tratta di una corruzione del testo avvenuta durante una trascrizione. Le motivazioni che lo spinsero a questa ipotesi sono due:\nHammond propende quindi per una cifra pari a 6.000 fanti appiedati e 400 cavalieri. Una simile composizione porterebbe il numero degli effettivi agli ordini di Flaminino a 30.400, il che sarebbe confermato dalle parole di Plutarco sopra menzionate. \nBattaglia.\nLe fonti principali non riportano la data esatta della battaglia, ma facendo un calcolo approssimativo sulla base di ci\u00f2 che viene riportato da Tito Livio e Polibio, lo scontro si pu\u00f2 datare intorno al 1\u00ba giugno 197 a.C. Flaminino fece accampare le proprie truppe in una zona chiamata Tetideo, un santuario, luogo dove Teti e Peleo, genitori di Achille, si incontrarono. Filippo V si accamp\u00f2 invece presso un borgo chiamato oggi Khalkiadhes, nei pressi della cresta p\u00ec\u00f9 alta tra quelle che formano le cosiddette \"teste di cane\" (Cinocefale), a un'altezza di 362 metri. La distanza tra i due eserciti era minima, circa 15 chilometri, ma nessuno dei due comandanti sapeva esattamente dove fosse l'altro: le creste infatti non permettevano un'ampia visuale.\nSecondo Polibio, la mattina seguente la nebbia era cos\u00ec fitta che non riuscivano a vedere nemmeno ci\u00f2 che avevano davanti ai piedi. A causa di ci\u00f2, dopo un breve tratto di strada Filippo V si ferm\u00f2 e fece accampare le truppe. Invi\u00f2 l'avanguardia, composta da truppe di fanteria leggera, con l'incarico di occupare le alture che si elevavano tra i due eserciti. Plutarco aggiunge un evento curioso: il sovrano macedone sal\u00ec involontariamente su una collinetta che, in realt\u00e0, non era altro che un tumulo sepolcrale e rimase estremamente colpito da questo cattivo auspicio.\nFlaminino invi\u00f2 dieci squadroni e circa mille soldati armati alle leggera con l'ordine di esplorare con cura il terreno. Questi soldati, nella nebbia, non si accorsero dei soldati macedoni e si scontrarono con essi, perdendo terreno. Flaminino allora invi\u00f2 500 cavalieri e 2.000 fanti come rinforzo e presto i Macedoni dovettero retrocedere e richiedere rinforzi. Tuttavia, nel campo macedone non erano presenti tutti gli uomini poich\u00e9 Filippo V, sicuro che non vi sarebbe stato nessuno scontro in quel giorno, invi\u00f2 alcuni uomini a recuperare foraggio. Mand\u00f2 allora in soccorso Eraclide da Girtona, comandante della cavalleria tessalica, e Leonte, comandante della cavalleria macedone. Dopo l'intervento di questi nuovi rinforzi macedoni i Romani si trovarono in difficolt\u00e0 e vennero ricacciati dalle alture. Solo il valore della cavalleria degli Etoli evit\u00f2 una rotta totale. Flaminino, vedendo tutto il proprio esercito pronto, lo guid\u00f2 verso le colline, schierando la fanteria alleata a sinistra, i legionari al centro e gli elefanti numidi a destra. Contemporaneamente il re macedone ebbe notizia della rotta dei Romani e ricevette pressioni per inviare tutto l'esercito: per non perdere autorit\u00e0, accett\u00f2, nonostante disapprovasse il terreno dello scontro. Egli radun\u00f2 i peltasti e la parte della falange che era gi\u00e0 pronta e li condusse verso la battaglia incaricando il suo generale Nicanore, soprannominato \"Elefante\", di seguirlo non appena il resto dell'esercito si fosse radunato. Filippo V schier\u00f2 i suoi sulla sinistra.\nNello scontro che segu\u00ec la destra macedone si distacc\u00f2 brillantemente, grazie al terreno sopraelevato e al peso della loro formazione. Flaminino si accorse prontamente della crisi che attraversava la sua ala sinistra, che stava lentamente ma inesorabilmente retrocedendo. Egli si port\u00f2 quindi sul lato sinistro con gli elefanti, ponendoli in prima fila davanti ai fanti. La vista degli animali cre\u00f2 terrore tra le file dell'ala destra macedone. Questo movimento dell'esercito romano mise per\u00f2 in difficolt\u00e0 l'ala destra del proprio schieramento, che si vide privata degli elefanti andati in aiuto all'ala sinistra. Questa sfond\u00f2 la rispettava ala destra macedone, che inizi\u00f2 a ritirarsi in maniera scoordinata, e inizi\u00f2 un inseguimento. Un tribuno anonimo distacc\u00f2 venti manipoli tra quelli impegnati nell'inseguimento per effettuare una manovra d'aggiramento e colpire da tergo l'ala sinistra macedone. La decisione dell'ufficiale romano si rivel\u00f2 azzeccata: la falange, incapace di invertire la propria formazione a causa dello schieramento e della propria formazione compatta, venne sopraffatta in poco tempo. Rispetto a Polibio, Livio aggiunge un elemento non meno importante: il luogo da cui il tribuno caric\u00f2 i Macedoni da dietro era situato in una zona sopraelevata, permettendo cos\u00ec di sfruttare il pendio per un impatto pi\u00f9 efficace.\nFlaminino riusc\u00ec a catturare alcune unit\u00e0 dell'ala sinistra macedone sul crinale. Come da loro usanza, i prigionieri sollevarono le sarisse in segno di resa. Mentre egli apprese il significato di questa azione e stava per trattenere i suoi soldati per risparmiarli, alcuni legionari si avventarono sui prigionieri, abbattendone la maggior parte. Solo un numero esiguo di Macedoni riusc\u00ec a salvarsi gettando via le armi.\nSia Polibio che Plutarco sono concordi per quanto riguarda i numeri delle perdite: i Macedoni rimasti uccisi nell'aspro scontro furono circa 8.000, la maggior parte dei quali dopo la rotta dell'esercito, mentre i prigionieri furono oltre 5.000. Per i Romani le perdite furono molto pi\u00f9 limitate: soltanto 700 circa.\nConseguenze.\nNon appena termin\u00f2 la battaglia iniziarono a incrinarsi i rapporti tra Flaminino e gli Etoli, poich\u00e9 il primo mal sopportava il fatto che essi si fossero fermati a saccheggiare il campo macedone invece di inseguire l'esercito nemico. Inoltre, essi si attribuirono la vittoria, elemento che provoc\u00f2 tensioni con l'esercito romano.\nFilippo V si rese conto che non poteva pi\u00f9 continuare il conflitto per la mancanza di un esercito: oltre la met\u00e0 dei figli uomini rimasero uccisi o catturati nel corso della battaglia, per non contare i feriti non pi\u00f9 a disposizione del sovrano macedone. Egli acconsent\u00ec a intavolare delle trattative con Flaminino e gli altri rappresentanti delle forze alleate. L'incontro avvenne nella valle di Tempe, situata nel nord della Tessaglia, sulle rive del fiume Peneo. La fonte principale per gli eventi concernenti al trattato di pace \u00e8 Polibio.\nRoma richiese il ritiro dalla Grecia, la consegna dei prigionieri e dei disertori a tutti i belligeranti, la riconsegna ai Romani di tutte le conquiste intraprese in Illiria dopo la pace di Fenice e la restituzione a Tolomeo V di tutte le citt\u00e0 a lui conquistate dopo la morte di Tolomeo IV. Venne richiesto anche un forte risarcimento di guerra. La Macedonia, seppur formalmente alleata di Roma, divenne uno stato periferico della Repubblica romana.\nPergamo chiese la restituzione di navi e prigionieri catturati dopo la battaglia di Chio e la restituzione del tempio di Afrodite e del Niceforio, mentre Rodi chiese il ritiro dai territori asiatici sotto l'influenza di dell'isola greca, il ritiro delle guarnigioni di Iaso, Bargylia ed Euromos, il ritiro da Sesto e Abido e pi\u00f9 in generale, da tutti i posti commerciali e i porti d'Asia. La Lega Achea richiese solo la restituzione di Argo e Corinto, mentre la Lega Etolica volle la restituzione di quelle citt\u00e0 che da tempo erano membri della lega.\nVista la situazione in cui si trovava, Filippo V non pot\u00e9 che acconsentire a queste richieste. La Valle di Tempe rappresenta sicuramente il luogo dove termin\u00f2 l'imperialismo macedone: il sogno di Filippo V di ripercorrere l'epopea di Alessandro Magno naufrag\u00f2 completamente. Venticinque anni dopo il re macedone Perseo provoc\u00f2 la terza guerra macedonica, nel tentativo di riconquistare l'autonomia del regno, ma anche nella battaglia di Pidna, scontro decisivo del conflitto, la falange macedone fu sbaragliata dalle legioni romane.\nIl ritiro dei Macedoni dalla Grecia e dall'Asia apr\u00ec la questione del futuro dei territori ceduti: il trattato rese noto a Filippo cosa dovesse evacuare, ma non il come e il quando. Per questo motivo venne creata una commissione di dieci membri, tra cui figurava lo stesso Flaminino, il cui compito era di decidere sulle sorti delle aree liberate dai Macedoni. I decemviri decisero che il limite massimo di tempo concesso a Filippo V per ritirare le truppe fossero i Giochi Istmici del 196 a.C. Questa commissione aveva inoltre il compito di decidere sul futuro della Grecia dopo il vuoto di potere creato dal tracollo della potenza macedone."}
{"id": "223518", "revid": "123905821", "url": "https://it.wikipedia.org/wiki?curid=223518", "title": "Tito Quinzio Flaminino", "text": "Biografia.\nInizi della carriera politica.\nTito Quinzio Flaminino nacque verosimilmente intorno al 229 a.C., perch\u00e9, come riportato da Tito Livio, quando presenzi\u00f2 i giochi istmici nel 196 a.C. aveva 33 anni . Combatt\u00e9 nella guerra annibalica sotto Marco Claudio Marcello e nel 205 a.C. fu propretore a Taranto; viene menzionato per la prima volta nel 201 a.C. quando fu uno dei dieci commissari nominati per la misurazione e la distribuzione di terre pubbliche nel Sannio ed in Apulia; le terre furono date ai veterani che avevano combattuto sotto Publio Cornelio Scipione Africano in Africa contro i Cartaginesi. L'anno successivo fu uno dei triumviri incaricati di completare il numero di coloni a Venusia, numero che si era fortemente ridotto durante la guerra annibalica. Nel 199 a.C. fu questore e verso la fine del suo mandato si candid\u00f2 per il consolato. Come raccontato da Livio, due tribuni della plebe, Marco Fulvio e Manio Curio, si opposero pubblicamente alla sua candidatura, perch\u00e9 avrebbe dovuto seguire il tradizionale \"cursus honorum\" e ricoprire le cariche di edile e di pretore, prima di puntare al consolato. Alla fine il Senato deliber\u00f2 di accettare la candidatura di Flaminino, dato che aveva gi\u00e0 raggiunto l'et\u00e0 legittima di trenta anni. I due tribuni rinunciarono alla loro battaglia e cos\u00ec Flaminino fu eletto console per l'anno 198 a.C. con Sesto Elio Peto Catone.\nConsolato e guerra contro Filippo V di Macedonia.\nA soli trent'anni fu eletto console nel 198 a.C. con Sesto Elio Peto Catone. Al momento della scelta delle province, a Flaminino tocc\u00f2 la Macedonia. Con il consenso del Senato, costitu\u00ec un'armata con 3000 fanti e 300 cavalieri che si aggiunse a quella gi\u00e0 pronta per affrontare Filippo V di Macedonia; gli uomini furono scelti fra quelli che si erano distinti nelle recenti guerre in Africa e in Spagna.\nRimase a Roma lo stretto necessario per delle cerimonie religiose pubbliche, poich\u00e9 era necessario ingraziarsi gli d\u00e8i prima della spedizione. Non appena, per\u00f2, terminate le cerimonie, Flaminino si diresse immediatamente verso la Macedonia, rompendo la tradizione che voleva che i consoli rimanessero a Roma per i primissimi mesi del loro mandato. Navig\u00f2 con i rinforzi appena arruolati da Brundisium fino a Corcira, dove li lasci\u00f2 accampare, mentre lui sbarcava in Epiro e raggiungeva in tutta fretta il campo dell'esercito romano gi\u00e0 presente in Grecia. Licenzi\u00f2 immediatamente i suoi predecessori, attese pochi giorni l'arrivo dei rinforzi lasciati a Corcira ed immediatamente radun\u00f2 il suo stato maggiore per decidere quale fosse la strada migliore da seguire per invadere la \nMacedonia.\nFin dall'inizio dimostr\u00f2 grande ardimento e coraggio, perch\u00e9, contrariamente da quanto proposto dai suoi luogotenenti pi\u00f9 accorti, decise di dirigersi verso la strada pi\u00f9 breve, che passava per il passo di \"Antigoneia\", passo ben difeso dal nemico, invece di scegliere la strada pi\u00f9 lunga che lo aggirava. Fondava le sue speranze anche sull'assistenza della fazione filo-romana presente in Epiro, il cui leader era Carope e al tempo stesso, con una marcia rapida veso la Macedonia, riteneva che molte citt\u00e0 greche, ancora indecise con chi allearsi, si sarebbero legate a Roma, abbandonando Filippo.\nPer quaranta giorni fronteggi\u00f2 il nemico macedone, senza aver una buona possibilit\u00e0 di attaccare favorevolmente Filippo; anzi al contrario il re macedone, vista la situazione di stallo, stava pensando di chiedere ai Romani un trattato di pace a lui favorevole, anche tramite la mediazione degli Epiroti. In effetti vi furono alcuni contatti preliminari, ma Flaminino pose subito la richiesta che tutte le citt\u00e0 della Grecia e della Tessaglia fossero liberate prima di iniziare qualsiasi trattativa.\nPrima di ricevere una risposta da parte macedone, Flaminino fu informato da Carope dell'esistenza di un passaggio tra i monti che potesse condurre truppe alle spalle dei Macedoni. Questo passo non era presidiato da forze nemiche o perch\u00e9 non conosciuto da Filippo e dai suoi o perch\u00e9 erano sicuri che i Romani non lo avrebbero mai usato. Dopo aver inviato una guida pratica dei luoghi, che verific\u00f2 l'assenza di reparti macedoni, Flaminino decise di inviare anche 4.300 uomini armati con la guida, i quali alcuni giorni pi\u00f9 tardi si presentarono alle spalle della armata macedone.\nDopo una breve e sterile difesa, i Macedoni, presi dal terrore e dalla costernazione di trovarsi attaccati da due lati, fuggirono velocemente verso la Tessaglia ed abbandonarono il passo, dopo aver perso 2.000 uomini ed il campo, caduto immediatamente in mani romane. Come conseguenza immediata, tutto l'Epiro si sottomise spontaneamente a Flaminino, il quale tratt\u00f2 i vecchi avversari con clemenza e liber\u00f2 i prigionieri, perch\u00e9 la sua intenzione era di essere sempre presente quando una citt\u00e0 o una regione si liberava dal giogo macedone, cos\u00ec da presentarsi come il restauratore della libert\u00e0 greca.\nA questo punto l'armata romana, comandata dal console Flaminino, marci\u00f2 attraverso i passi montani e raggiunse la Tessaglia, dove Filippo aveva fatto razziare le campagne e distruggere molte citt\u00e0, cos\u00ec da fare terra bruciata davanti ai Romani. La prima citt\u00e0 tessala raggiunta da Flaminino e che gli resistette fu Faloria, che fu conquistata dopo una strenua resistenza della guarnigione macedone e fu ridotta in cenere, anche come avvertimento per tutte le altre citt\u00e0 che avessero deciso di combattere apertamente i Romani . Ma nonostante la severit\u00e0 vista a Faloria, non vi furono sollevazioni nelle altre citt\u00e0 della Tessaglia, dove erano asserragliate consistenti guarnigioni macedoni, che potevano ricevere facilmente rinforzi da Tempes, dove stazionava l'armata di Filippo.\nConquistata e distrutta la prima citt\u00e0 della Tessaglia, Flaminino pose l'assedio a Carace, ma nonostante i grandi sforzi profusi dai Romani e qualche parziale successo, Flaminino fu costretto a toglierlo dalla eroica difesa dei suoi abitanti. Dopo aver devastato e saccheggiato il territorio, Flaminino marci\u00f2 verso la Focide, dove parecchie citt\u00e0 anche marittime gli aprirono le porte, permettendogli di comunicare con la flotta romana sotto il comando di suo fratello Lucio. Solo Elateia, la principale citt\u00e0 della regione e fornita di robuste fortificazioni, si oppose strenuamente a Flaminino e per un breve periodo riusc\u00ec a fermare la sua avanzata.\nMentre Tito era ancora impegnato in queste operazioni, suo fratello Lucio, su sua richiesta, riusc\u00ec a stringere una alleanza con la Lega achea, sfruttando il fatto che Aristeneto, stratego della lega, era ben disposto verso Roma. In ogni caso le citt\u00e0 di Megalopoli, Dyme ed Argo rimasero fedeli a Filippo.\nDopo aver conquistato Elateia, Flaminino fece svernare il suo esercito tra la Focide e la Locride; ma dopo breve tempo scoppi\u00f2 una rivolta ad Opus e la guarnigione macedone dovette ritirarsi nella acropoli della citt\u00e0. Una parte della popolazione era favorevole ai Romani e voleva chiamarli in aiuto per difendere la citt\u00e0 contro eventuali assalti nemici, mentre un'altra parte preferiva rivolgersi alla lega etolica. Anche se per primi giunsero i rappresentanti della lega, le porte della citt\u00e0 si aprirono solo per Flaminino, che riusc\u00ec a prenderne il pieno possesso. Questo fu il primo atto che port\u00f2 alla rivalit\u00e0 tra la lega etolica e Roma, che ebbe un peso determinante nelle faccende greche degli anni successivi. La guarnigione macedone rimase asserragliata nell'acropoli e Flaminino prefer\u00ec non attaccare, anche perch\u00e9 il re macedone aveva iniziato ad avviare trattative di pace. Flaminino accett\u00f2 le proposte, ma con il solo scopo di diventare agli occhi di tutti i greci come l'unico arbitro della situazione, il solo che potesse decidere sulla pace o sulla guerra. Fu deciso di tenere un congresso nelle vicinanze di Nicea, sul golfo, che dur\u00f2 tre giorni; Flaminino e i suoi alleati, tra i quali in quel momento vi era anche la lega etolica che si distinse per le numerose invettive contro Filippo, presente al congresso, presentarono una lunga lista di richieste per il trattato di pace, ma la prima e pi\u00f9 importante richiesta era che Filippo ritirasse tutte le sue guarnigioni dalle citt\u00e0 greche. L'opinione degli alleati greci dei Romani era quella di rompere senza indugi i colloqui se il re macedone non avesse accettato subito e senza tentennamenti il ritiro, ma Flaminino ag\u00ec con grande diplomazia e riusc\u00ec a rimandare tale decisione, in modo tale da attendere gli avvenimenti successivi ed anche di ricevere nuovi rinforzi dall'Italia. Al termine dei colloqui fu stabilita una tregua di due mesi e si decise di inviare a Roma ambasciatori di entrambe le parti per altri colloqui diretti, a condizione, per\u00f2, che Filippo abbandonasse tutte le citt\u00e0 della Focide e della Locride ancora nelle sue mani.\nAl loro arrivo a Roma gli ambasciatori dei greci si comportarono come concordato con il console: dichiararono che la Grecia non poteva considerarsi libera finch\u00e9 Demetriade, Calcide e Corinto non fossero state lasciate dalle guarnigioni macedoni; che la continuazione della guerra era inevitabile se Filippo non avesse ottemperato alle richieste fatte a Nicea ed, inoltre, ora era il momento migliore per costringere Filippo ad accettare tutte queste richieste, viste le sue difficolt\u00e0. Successivamente, quando furono presenti anche gli ambasciatori macedoni, fu chiesto loro se il loro re avesse intenzione di liberare le tre citt\u00e0 menzionate, ma gli ambasciatori risposero che non avevano istruzioni in merito. Il Senato li conged\u00f2 e li inform\u00f2 che da quel momento per il prosieguo delle trattative avrebbero dovuto riferirsi al solo Flaminino, al quale fu concesso il pieno potere a tempo indeterminato sia per addivenire ad una pace o, se lo avesse ritenuto necessario, per continuare la guerra.\nAppena ricevuta la riconferma della sua nomina come plenipotenziario, Flaminino si premur\u00f2 di far sapere a Filippo che se avesse voluto continuare i negoziati, avrebbe dovuto prima abbandonare tutte le roccaforti occupate in territorio greco. Con uno scatto d'orgoglio, al contrario Filippo decise di affidarsi alle fortune della guerra, piuttosto che sottostare all'ultimatum romano; in ogni caso il re macedone era ben consapevole della inferiorit\u00e0 numerica del suo esercito rispetto a quello greco e romano e cerc\u00f2 di formare una alleanza con Nabide, il tiranno di Sparta. Quest'ultimo decise di approfittare della situazione che si era creata in Grecia ed occup\u00f2 la citt\u00e0 di Argo e, subito dopo, invit\u00f2 Flaminino proprio ad Argo per una conferenza, dove venne con tempestivit\u00e0 firmato un trattato tra Flaminino stesso e Sparta; secondo i termini del trattato, Sparta concedeva truppe ausiliarie ai Romani per continuare la guerra contro Filippo e si impegnavano a rispettare le altre citt\u00e0 della Lega achea. Flaminino, ancora impegnato contro Filippo, per il momento doveva accettare il fatto compiuto della occupazione di Argo, anche se nel trattato non si menzionava n\u00e9 la citt\u00e0 n\u00e9 il suo status futuro.\nAppena ricevute le truppe ausiliarie spartane di Nabide, Flaminino decise di marciare su Corinto, difesa da Filocle, amico di Nabide; Flaminino sperava che questi seguisse l'esempio dello spartano e che gli aprisse le porte della citt\u00e0, ma le sue aspettative fallirono. A questo punto, piuttosto che tentare un lungo assedio, Flaminino marci\u00f2 in Beozia, dove le citt\u00e0 al suo arrivo decisero di rompere l'alleanza con Filippo e di passare dalla parte Romana. Nonostante questo, molti giovani beoti erano stati arruolati nell'esercito macedone e continuarono a servire la causa di Filippo anche dopo il cambio di alleanza delle loro citt\u00e0, combattendo nelle file macedoni fino alla fine della guerra. A questo punto gli unici alleati che rimanevano fedeli a Filippo furono gli Acarnani.\nSeconda fase della guerra contro Filippo.\nNella primavera del 197 a.C. Flaminino con l'esercito, rafforzato dagli ausiliari spartani, della Lega achea e di altre citt\u00e0, lasci\u00f2 gli accampamenti invernali per iniziare la seconda campagna contro Filippo. Presso le Termopili un grosso contingente della lega etolica si un\u00ec all'esercito alleato.\nAnche Filippo, alla testa della sua armata, che aveva una forza equivalente a quella Romana, inizi\u00f2 velocemente la sua marcia verso il sud, ansioso di affrontare il nemico alla prima occasione propizia. Vi fu una prima schermaglia tra le due cavallerie nei pressi di Fere, dove i Romani ebbero il sopravvento; in seguito entrambi gli eserciti si diressero verso Farsalo e Scotussa. Lo scontro decisivo, dove in poche ore l'esercito macedone fu definitivamente sconfitto, avvenne nei pressi di una catena di colline, chiamate Cinocefale (in greco: \"teste di cane\"). Oltre 8.000 macedoni trovarono la morte sul campo di battaglia e 5.000 furono catturati, mentre i Romani e gli alleati ebbero solo 700 morti. In conseguenza della strepitosa vittoria tutte le citt\u00e0 della Tessaglia si arresero ai Romani, mentre lo stesso Filippo chiese la pace. Per\u00f2 allo stesso tempo iniziarono i problemi con la lega etolica, le cui truppe in effetti erano state di fondamentale aiuto durante la battaglia; l'onore e l'orgoglio di Flaminino furono feriti dal fatto che i membri della lega si vantavano del fatto che Flaminino avrebbe dovuto ringraziarli per il loro apporto decisivo e tale opinione era condivisa da molti altri greci. Alla fine Flaminino tratt\u00f2 gli etolici con disprezzo ed alterigia; senza minimamente consultarli concesse a Filippo una tregua di quindici giorni ed il permesso di iniziare ad intavolare trattative di pace, ben sapendo che lo scopo della lega etolica era la continuazione della guerra fino alla completa disfatta e distruzione dell'impero macedone. Gli etolici accusarono Flaminino di essersi fatto comprare dal re macedone.\nLe divergenze all'interno delle forze vincitrici furono tutte a vantaggio di Filippo: la lega etolica non riusc\u00ec ad ottenere i vantaggi che avrebbe dovuto dopo il suo impegno in guerra e Flaminino cerc\u00f2 di concludere una pace immediata con i macedoni sia perch\u00e9 le sue ambizioni erano ormai soddisfatte e poteva ritornare a Roma per celebrare il trionfo, sia perch\u00e9 voleva evitare che Antioco III il Grande potesse sbarcare in Europa e portare aiuto ai macedoni.\nAl primo incontro per le trattative di pace Filippo si dimostr\u00f2 pronto a concluderla in base alle richieste alleate fatte prima della campagna militare e di sottoporre ogni altro punto al Senato Romano; Flaminino fu ben lieto di concedere diversi mesi di tregua e di mandare ambasciatori di ambo le parti a Roma.\nDopo la battaglia di Cinocefale Flaminino aveva liberato tutti i beoti che avevano servito nell'armata macedone e che erano caduti prigionieri, ma, invece di essere grati per questo atto di generosit\u00e0, si comportarono come se la loro libert\u00e0 fosse dovuta a Filippo e nominarono come loro beotarca il vecchio comandante delle truppe beote nell'armata macedone. Poco dopo, per\u00f2, la fazione filoromana presente nella lega beotica riusc\u00ec a far assassinare il beotarca, sembra con il beneplacito di Flaminino. Quando tutto questo fu risaputo, esplose una violenta rivolta tra la popolazione della Beozia, stanca anche di avere l'armata Romana stazionata in Elateia, nella Focide. Molti cittadini Romani ed italici che si trovavano in Beozia furono uccisi senza piet\u00e0 ed i loro corpi furono abbandonati senza sepoltura. Si ritiene che le persone uccise furono ben 500.\nDopo aver chiesto invano riparazioni per questi crimini, Flaminino inizi\u00f2 a devastare la Beozia, bloccando le citt\u00e0 di Coroneia e di Acrefia, nei pressi delle quali si trovavano ancora la maggior parte dei corpi insepolti. Questi accadimenti spaventarono la lega beotica, la quale invi\u00f2 dei suoi rappresentanti presso il campo di Flaminino per trovare una intesa di pace; Flaminino, per\u00f2, in principio si rifiut\u00f2 di riceverli; fu convinto solo dall'insistenza di alcuni membri della Lega achea, che lo persuasero anche a trattarli con clemenza. Alla fine Flaminino concesse la pace in cambio della consegna dei colpevoli degli eccidi e del pagamento di trenta talenti, invece dei cento chiesti in precedenza.\nNella primavera del 196 a.C., poco dopo la conclusione della pace con la lega beotica, arrivarono in Grecia dieci commissari romani con il compito di stabilire, congiuntamente con Flaminino, i nuovi confini ed i nuovi rapporti di forza nel paese; portavano con loro i termini ultimi con cui concludere la pace con Filippo V di Macedonia: questi doveva liberare ogni citt\u00e0 greca ancora in suo possesso sia in Europa che in Asia. Ancora una volta la lega etolica si oppose alle condizioni di pace, considerandole troppo miti, anzi avanzando il sospetto presso gli altri greci che i Romani fossero stati corrotti da Filippo.\nFlaminino riusc\u00ec ad imporre la propria autorit\u00e0 per far accettare immediatamente tutte le condizioni di pace e in breve tempo Corinto fu abbandonata dalla guarnigione macedone e pass\u00f2 sotto il controllo della Lega achea. Nell'estate del 196 a.C. si svolsero proprio a Corinto i Giochi Istmici, che richiamarono in quella citt\u00e0 migliaia di persone da ogni parte della Grecia. Flaminino, accompagnato dai dieci commissari, entr\u00f2 nell'assembla e, al suo comando, un araldo in nome del Senato Romano annunci\u00f2 la liberazione e l'indipendenza dell'intera Grecia. L'annuncio era completamente inatteso e la gioia ed entusiasmo che ne derivarono furono oltre ogni descrizione: Flaminino fu circondato da una folla, che voleva toccarlo o solo vederlo da vicino, cos\u00ec grande che la vita del generale romano fu in grande pericolo.\nTerminati i festeggiamenti, Flaminino e gli altri dieci commissari iniziarono la nuova sistemazione dei territori appena liberati dall'occupazione macedone; in particolare la Tessaglia fu suddivisa in quattro nuovi stati: Magnesia, Perrebia, Dolopia e Tessaliotide. La lega etolica ritorn\u00f2 in possesso di Ambracia, della Focide e della Locride, ma non essendo soddisfatta di quanto ottenuto, chiese dei miglioramenti territoriali al Senato Romano, che gir\u00f2 le richieste a Flaminino; alla fine la lega etolica dovette sottostare alle decisioni del generale Romano, cosa che fece crescere ancora di pi\u00f9 la diffidenza verso di lui. La Lega achea ricevette tutti i possedimenti del Peloponneso precedentemente in mano macedone ed anche Atene, citt\u00e0 favorita da Flaminino, ebbe incrementi territoriali.\nGuerra contro Nabide.\nDopo la vittoria sulla Macedonia la pace non dur\u00f2 a lungo in Grecia, dato che l'alleanza con Nabide, nata per esigenze contingenti durante la campagna contro Filippo, non era apprezzata in Roma. Nella primavera del 195 a.C. il Senato Romano concesse i pieni poteri a Flaminino per agire contro Nabide nel modo in cui gli pareva pi\u00f9 opportuno. Come prima cosa convoc\u00f2 a Corinto un concilio di tutte le citt\u00e0 greche per deliberare il da farsi; tutti i greci si mostrarono felici della possibilit\u00e0 di liberarsi del tiranno spartano, solo gli Etoli si mostrarono contrari, parlando apertamente contro le interferenze romane in Grecia. In ogni caso la guerra contro Nabide fu decretata e, oltre ai Romani, fornirono truppe la Lega achea, Rodi, Eumene di Pergamo e perfino Filippo V di Macedonia, diventato gioco forza alleato dei Romani.\nAttesi i rinforzi degli alleati, Flaminino marci\u00f2 subito contro Argo, roccaforte spartana difesa da Pitagora, cognato di Nabide. Poich\u00e9 la guarnigione spartana di Argo aveva una forza notevole e poich\u00e9, al contrario di quanto sperato, la popolazione non si era ribellata contro gli spartani, Flaminino decise di non assediare la citt\u00e0, ma si mosse per invadere la Laconia, dove le forze di Nabide erano numericamente inferiori a quelle Romane ed alleate. Nabide fu sconfitto per ben due volte sotto le mura di Sparta, ma nonostante tutto si era ben preparato alla difesa della sua capitale. Flaminino ritenne opportuno non iniziare un lungo assedio alla citt\u00e0, preferendo tagliare le vie di rifornimento del nemico e razziando i territori circostanti.\nCon il fondamentale aiuto della flotta, comandata dal fratello Lucio, Flaminino riusc\u00ec ad occupare il popoloso e fortificato porto di Gytheio. La caduta inaspettata di questa localit\u00e0 convinse Nabide che non poteva pi\u00f9 continuare la guerra con speranze di vittoria, per cui inizi\u00f2 a cercare iniziative di pace. Flaminino, che temeva l'imminente arrivo di un suo successore che avrebbe raccolto i frutti dei suoi successi, era incline a trovare un favorevole accordo di pace, mentre gli alleati, invece, volevano farla finita una volta per tutte con il tiranno spartano. Flaminino riusc\u00ec poco alla volta a portare gli alleati dalla sua parte, ma alla fine le condizioni di pace offerte a Nabide furono rifiutate.\nGiunto a questo punto Flaminino decise di marciare direttamente contro Sparta e di prenderla d'assalto. Respinto un primo attacco, proprio poco prima che Flaminino lanciasse il secondo e probabilmente decisivo, Nabide chiese nuovamente la pace e questa volta accett\u00f2 le stesse condizioni che in precedenza aveva rifiutato. Nel frattempo gli abitanti di Argo, saputo delle difficolt\u00e0 di Sparta e che quindi la locale guarnigione non avrebbe potuto ricevere rinforzi, si ribellarono e cacciarono gli spartani. Flaminino si mosse con rapidit\u00e0 verso Argo, partecip\u00f2 ai giochi Nemei e proclam\u00f2 ufficialmente la libert\u00e0 della citt\u00e0, che torn\u00f2 a far parte della Lega achea .\nCacciato Nabide da Sparta e tornato a Roma, vi celebr\u00f2 un grandioso trionfo di tre giorni nel 194 a.C.\nRitorno in Grecia.\nDopo il suo ritorno a Roma e dopo che i Romani avevano lasciato la Grecia, gli Etoli cospirarono contro Roma e cercarono di portare dalla loro parte anche Nabide e Antioco III, re della Siria. Nabide non aspettava altro, desideroso di riconquistare le posizioni perdute; si mosse repentinamente per assediare Gytheio, ora occupata da una guarnigione della Lega achea. Nel 192 a.C. il Senato Romano, che controllava tutto quello che succedeva in Grecia, decise di inviare una flotta sotto il comando di Gaio Atilio ed allo stesso tempo un'ambasciata capitanata da Flaminino, il romano che aveva la maggiore influenza sui greci, per rassicurare gli alleati e mantenere con loro buone relazioni ed inoltre per farsi nuovi alleati.\nFlaminino giunse in Grecia prima di Gaio Atilio e mise sull'avviso tutti i greci di non intraprendere nessuna operazione militare fino a ch\u00e9 non fosse giunta la flotta romana. Ma visto che la situazione della assediata Gytheio stava diventando sempre pi\u00f9 drammatica, fu decretata la guerra contro Nabide. Filopemene, comandante dell'armata della Lega achea, avanz\u00f2 velocemente e proprio mentre stava per assestare il colpo definitivo al tiranno spartano fu fermato da Flaminino, il quale aveva il duplice scopo di salvare Nabide, cos\u00ec che la Lega achea non diventasse la potenza egemone greca, e di riscattarsi agli occhi dei greci, perch\u00e9 le condizioni della precedente pace con Nabide non erano state gradite. A Flaminino furono dati pieni poteri e obblig\u00f2 Filopemene a concludere una tregua con Nabide.\nIl nuovo pericolo ora era dato da Antioco III, che si preparava ad invadere la Grecia; Flaminino, con molte promesse, riusc\u00ec a portare Filippo e la Macedonia dalla parte romana in vista della guerra imminente.\nRitorno a Roma.\nNel 190 a.C. Flaminino ritorn\u00f2 a Roma e fu eletto censore per l'anno successivo con Marco Claudio Marcello.\nVenne inviato come ambasciatore presso Prusia I re di Bitinia nel 183 a.C., per ottenere la consegna di Annibale, che per\u00f2 nel frattempo si avvelen\u00f2.\nMor\u00ec nel 174 a.C. o poco prima, poich\u00e9 in tale anno si celebrarono giochi funebri in suo onore."}
{"id": "223522", "revid": "2", "url": "https://it.wikipedia.org/wiki?curid=223522", "title": "Numeri perfetti", "text": ""}
{"id": "223524", "revid": "1632387", "url": "https://it.wikipedia.org/wiki?curid=223524", "title": "Pandoro", "text": "Il pandoro \u00e8 un tipico dolce veronese che viene consumato soprattutto durante le festivit\u00e0 natalizie. \u00c8 uno dei dolci natalizi pi\u00f9 tipici in Italia. Deriva dal nome in lingua veneta \u201c\"pan de oro\"\u201d e veniva servito sulle tavole dei ricchi veneziani insieme al nadalin.\nLa pasta \u00e8 soffice e di colore dorato, per la presenza delle uova, e profuma di vaniglia. La forma \u00e8 a tronco, con rilievi a forma di stella, solitamente a otto punte. Fra gli ingredienti principali vi sono farina, zucchero, uova, burro, burro di cacao e lievito. La tecnica di preparazione \u00e8 comunque complessa prevedendo molte fasi di lavorazione.\nStoria.\nVersione antica.\nLe origini della ricetta sono da ricercare ai tempi dell'antica Roma, e se ne fa menzione in uno scritto minore che risale al primo secolo d.C., ai tempi di Plinio il Vecchio, che secondo Michela Becchi cita un cuoco di nome Vergilius Stephanus Senex, che prepar\u00f2 un \"\"panis\" con fiori di farina, burro e olio.\nLa ricetta pare derivi anche dal \"pan de oro\"\" che veniva servito intorno al XIII secolo sulle tavole dei nobili veneziani.\nVersione moderna.\nLa nascita della ricetta moderna, almeno come la intendiamo oggi, risale all'Ottocento, come evoluzione del nadalin, dolce veronese che ha ottenuto il riconoscimento della De.Co solamente nel 2012. Il 14 ottobre 1894 Domenico Melegatti, fondatore dell'omonima industria dolciaria veronese, deposit\u00f2 all'ufficio brevetti un dolce morbido e dal caratteristico corpo a forma di stella a otto punte, opera dell'artista Angelo Dall'Oca Bianca, pittore impressionista.\nCome viene servito.\nIl pandoro tradizionale, a differenza del panettone, non viene guarnito internamente con creme, canditi o uvette. Con il tempo le case produttrici hanno cercato di differenziare la propria offerta inventando o riutilizzando particolari ricette, ed \u00e8 oggi possibile quindi gustare il pandoro in diverse versioni, per esempio farcito con crema pasticcera o ricoperto da uno strato di cioccolato. \u00c8 consigliabile riscaldarlo prima di consumarlo. Spesso il pandoro viene venduto in scatole di cartone con lo zucchero a velo incluso in un sacchettino a parte.\nProduzione.\nQuasi 50 milioni di pezzi di pandoro sono stati prodotti in Italia nel 2008 per un valore di circa 300 milioni di euro."}
{"id": "223526", "revid": "76963", "url": "https://it.wikipedia.org/wiki?curid=223526", "title": "Sof\u00eda Bertolotto", "text": "Dopo aver recitato in alcune telenovelas argentine, compare nel film \"I diari della motocicletta\", diretto da Walter Salles, nel ruolo di Ana Maria Guevara, sorella di Che Guevara."}
{"id": "223540", "revid": "5296", "url": "https://it.wikipedia.org/wiki?curid=223540", "title": "Princeton University", "text": ""}
{"id": "223543", "revid": "287204", "url": "https://it.wikipedia.org/wiki?curid=223543", "title": "Celso Garrido Lecca", "text": "Studi\u00f2 pianoforte all'Academia Sas Rosay de Miraflores e in seguito si diplom\u00f2 in composizione presso il Conservatorio nazionale. Si afferm\u00f2 soprattutto in Cile, dove a partire dagli anni cinquanta fu anche docente universitario.\nIl suo stile coniuga il folklore peruviano con la musica colta contemporanea europea."}
{"id": "223548", "revid": "22828", "url": "https://it.wikipedia.org/wiki?curid=223548", "title": "Alphonse Gabriel Capone", "text": ""}
{"id": "223551", "revid": "74801", "url": "https://it.wikipedia.org/wiki?curid=223551", "title": "Francisco Pulgar Vidal", "text": "Ha raccolto, insieme ad altri, l'eredit\u00e0 artistica dei compositori peruviani Andr\u00e9s Sas (1900-1967) e Rodolfo Holzmann (1910-1992) caratterizzandosi per l'integrazione nelle sue composizioni di elementi derivati dalla tradizione precolombiana, dall'epoca coloniale e di riferimenti all'attualit\u00e0 (l'opera \"Paco Yunque\" trae ispirazione da un racconto di C\u00e9sar Vallejo).\n\u00c8 noto anche come riarrangiatore di musiche tradizionali andine e peruviane come alcuni huaynos e composizioni tradizionali per tondero e marinera (entrambe danze tipiche peruviane)."}
{"id": "223553", "revid": "228587", "url": "https://it.wikipedia.org/wiki?curid=223553", "title": "Enrique Pinilla", "text": "Nacque a Lima dal console spagnolo in Per\u00f9 Antonio Pinilla e dalla scrittrice Mar\u00eda Isabel S\u00e1nchez-Concha.\nHa lavorato nel campo della musica folklorica, elettroacustica e da film.\nHa conseguito il diploma in composizione al conservatorio di Madrid nel 1958. \u00c8 stato docente al Conservatorio di Lima e ha diretto il dipartimento di Musicologia della Casa della Cultura di Lima. Ha fondato la \"Escuela Superior de Cine y Televisi\u00f3n\"\n\u00c8 stato critico musicale del quotidiano \u00abExpreso\u00bb, tra il 1961 e il 1966."}
{"id": "223559", "revid": "486946", "url": "https://it.wikipedia.org/wiki?curid=223559", "title": "Dmitri Shostakovich", "text": ""}
{"id": "223560", "revid": "767487", "url": "https://it.wikipedia.org/wiki?curid=223560", "title": "Edgar Valc\u00e1rcel", "text": "\u00c8 nipote del compositore, anch'egli nato a Puno, Theodoro Valc\u00e1rcel. Comp\u00ec i suoi studi musicali al Conservatorio Nacional de M\u00fasica Lima presso i maestri Andr\u00e9s Sas per la composizione ed In\u00e9s Pauta per il pianoforte, a Buenos Aires, a New York City all'Hunter College presso Donald Lybert (1960-1962), in Europa, al Centro latino-americano de Altos Estudios Musicales del Instituto Torquato Di Tella (Buenos Aires) (1963-1964), e corsi di perfezionamento sotto la guida dei maestri Alberto Ginastera, Aaron Copland, Riccardo Malipiero, Olivier Messiaen, Luigi Dallapiccola, Bruno Maderna, Gilbert Chase e Jos\u00e9 Vicente Azuar.\nUna borsa di studio della Fondazione Guggenheim (1966-1968) gli permise di fare studi di composizione elettronica all'Universit\u00e0 Columbia, Princeton (New York) presso i maestri Ussachevsky e Alcides Lanza.\nNelle sue composizioni, di forme molto di avanguardia, ha incorporato dalla politonalit\u00e0 alle forme aleatorie e dai suoni elettronici ai ritmi e melodie folcloriche della regione dove \u00e8 nato: \"El Altiplano Andino\".\nFra le sue composizioni abbiamo: \"Dicotom\u00eda\", \"Que\u00f1ua\", \"Estudio Sinf\u00f3nico\", \"Hiwa\u00f1a Huru\", \"Chec\u00e1n I, II e III\" tutte per orchestra e \"Responso para un Karabotas\" per soprano ed orchestra. \"Canto Coral a Tupac Amaru\" sul testo del poeta peruviano Alejandro Romualdo, per coro, orchestra e suoni elettronici. L'opera \"Traves\u00eda por el Per\u00fa\", ed il racconto sinfonico \"Zorro Zorrito\".\nI suoi lavori sono stati eseguiti a Lima, Messico, Buenos Aires, Rio de Janeiro, New York, Washington, Madrid ed il Texas nei diversi Festival di Musica Contemporanea. \u00c8 stato anche insegnante di pianoforte, armonia, contrappunto, composizione ed anche Direttore del Conservatorio Nacional de M\u00fasica de Lima (Per\u00fa). Attualmente \u00e8 professore di composizione presso il conservatorio di Lima."}
{"id": "223561", "revid": "830939", "url": "https://it.wikipedia.org/wiki?curid=223561", "title": "Giovanni dalle Celle", "text": "Fu uno scrittore ascetico, autore di un epistolario e di traduzioni dal latino.\nNota biografica.\nFiglio del nobile Guido da Catignano, entr\u00f2 giovane tra i monaci di Vallombrosa, nel monastero di Santa Trinita a Firenze, dove si fece notare subito per l'ingegno, l'amore per lo studio e il carattere turbolento.\nQueste virt\u00f9 e difetti lo portarono inizialmente alla guida del monastero e poi alla reclusione in una torre per aver commesso peccato con una donna: una volta trascorso l'anno di prigionia, i suoi monaci lo avrebbero rivoluto abate, ma Giovanni decise per un ritito in solitudine nell'eremo delle celle vicino al monastero di Vallombrosa, dove trascorse 40 anni fino alla sua morte.\nTuttavia, Giovanni non fu un recluso dal mondo, avendo molti contatti epistolari, uno fra tutti con santa Caterina da Siena, la quale gli chiedeva aiuto su come poter convincere il papa a fare rientro a Roma dalla \"cattivit\u00e0 avignonese\".\nMor\u00ec nel 1394 o nel 1396. Poco dopo la sua morte, l'Ordine vallombrosano lo venerava gi\u00e0 come beato."}
{"id": "223562", "revid": "15732", "url": "https://it.wikipedia.org/wiki?curid=223562", "title": "Lia Sartori", "text": ""}
{"id": "223564", "revid": "767487", "url": "https://it.wikipedia.org/wiki?curid=223564", "title": "Theodoro Valc\u00e1rcel", "text": "Di origine andina, trasse ispirazione dalla musica popolare della propria terra. Dopo aver studiato musica nella citt\u00e0 natale, si perfezion\u00f2 a Lima e poi in Europa. Nel 1929 rappresent\u00f2 il suo paese alla Esposizione Iberoamericana di Siviglia, e tenne concerti in varie capitali europee."}
{"id": "223571", "revid": "124215073", "url": "https://it.wikipedia.org/wiki?curid=223571", "title": "Sono io - L'uomo della storia accanto", "text": "Sono io - L'uomo della storia accanto \u00e8 un album di Claudio Baglioni, pubblicato nel 2003.\nIl concept del disco \u00e8 l'amore in ogni sua sfaccettatura. Secondo quanto dichiarato dall'artista, i testi sono meno criptici ed \u00e8 un album molto pi\u00f9 umano rispetto ai precedenti. L'album, nel periodo di riferimento 2003/2004, ottenne un buon successo di vendite, ma comunque, parecchio inferiore rispetto agli standard degli album precedenti (in parte causato, anche dalla gi\u00e0 esistente crisi di vendite dei dischi) . L'album vendette, (trainato dai singoli, Sono io, Tutto in un abbraccio e Mai pi\u00f9 come te) circa 300.000 copie.\nIl disco.\nIl disco rappresenta il ritorno di un Baglioni classico e maturo, che raggiunge \u201cla pace dei sensi e dei consensi\u201d, una volta attraversato il lungo viaggio ermetico della trilogia anni \u201890 (\"Oltre\", Io sono qui e Viaggiatore) si racconta e racconta gli altri. \nTracce.\nTesti e musiche di Claudio Baglioni."}
{"id": "223572", "revid": "599013", "url": "https://it.wikipedia.org/wiki?curid=223572", "title": "Pablo Ch\u00e1vez Aguilar", "text": "\u00c8 stato sacerdote, canonico della cattedrale di Lima. Ha compiuto gli studi musicali presso il Pontificio Istituto di Musica Sacra a Roma, allievo di Don Lorenzo Perosi e di Don Licinio Refice.\n\u00c8 stato per qualche mese, Direttore del Conservatorio Nacional de M\u00fasica di Lima e per molti anni insegnante di armonia.\n\u00c8 stato organista e maestro di cappella della cattedrale di Lima.\nHa composto due messe: una, in onore di Santa Rosa di Lima, per organo e coro a due voci miste, uomini e bambini, e un'altra in onore di San Paolo Apostolo per organo e tre voci maschili (questa Messa \u00e8 stata eseguita quando il compositore ha celebrato la Sua Prima Messa al Colegio P\u00edo Latino-Americano, a Roma, dopo esser ordinato sacerdote).\n\u00c8 autore di molti Inni Sacri, 30 \"Tantum Ergo\", \"Himno del Primer Congreso Eucar\u00edstico del Per\u00f9\", \"Himno a Santo Toribio\", \"Himno del Externado Santo Toribio\", \"Himno a Santa Rosa di Lima\", \"Himno al Papa\", \"Te Deum Laudamus\", ecc.\nPer il Coro, \"Saucecito Palo Verde\", \"Introito\", ecc.\nPer la voce, il \"Lied\" \"Tengo dentro del Alma\", la Canzone \"Al terminar las clases...\", ecc.\nPer il pianoforte ha scritto, \"8 Variaciones sobre un Tema Incaico\", \"Seis Preludios Incaicos\", \"Suite Peruana\".\nPer l'Organo ha composto \"Intrata all'antica\"; per il teatro ha scritto inoltre l'operina buffa \"La Regina in Berlina\"."}
{"id": "223573", "revid": "120794323", "url": "https://it.wikipedia.org/wiki?curid=223573", "title": "Frankdicksonite", "text": "La frankdicksonite \u00e8 un minerale."}
{"id": "223574", "revid": "11694", "url": "https://it.wikipedia.org/wiki?curid=223574", "title": "Liquerizia", "text": ""}
{"id": "223575", "revid": "1442080", "url": "https://it.wikipedia.org/wiki?curid=223575", "title": "H\u00e5leniusite-(La)", "text": "La h\u00e5leniusite-(La) \u00e8 un minerale."}
{"id": "223577", "revid": "365417", "url": "https://it.wikipedia.org/wiki?curid=223577", "title": "Tveitite-(Y)", "text": "La tveitite-(Y) \u00e8 un minerale conosciuto fino al 1987 come tveitite."}
{"id": "223579", "revid": "729019", "url": "https://it.wikipedia.org/wiki?curid=223579", "title": "Gagarinite-(Y)", "text": "La gagarinite-(Y) \u00e8 un minerale. Fino al 1987 era conosciuta come gagarinite."}
{"id": "223586", "revid": "126257", "url": "https://it.wikipedia.org/wiki?curid=223586", "title": "Joe Quimby", "text": "Joseph Fitzpatrick Fitzgerald Fitzhenry \"Joe\" Quimby noto anche come Diamond Joe, o semplicemente sindaco Quimby, \u00e8 un personaggio della serie animata \"I Simpson\". \u00c8 il sindaco della cittadina di Springfield.\nIl personaggio.\nJoe Quimby \u00e8 un esponente del Partito Democratico ed \u00e8 una parodia del senatore Ted Kennedy e della famiglia Kennedy in generale: infatti nella versione originale parla con uno spiccato accento di Boston. Tradisce continuamente la moglie Martha Quimby con bellissime modelle (altra affinit\u00e0 con i Kennedy) in squallidi motel e passa le sue vacanze in un faraonico resort chiamato \"Quimby compound\" (chiaro riferimento al Kennedy compound). Anche l'aspetto e la riservatezza della moglie ricordano molto Jacqueline Kennedy.\nRicalca lo stereotipo del politico cialtrone e corrotto (celebri sono i suoi incontri con la mafia locale), sempre circondato da giovani ragazze e dedito esclusivamente al divertimento. Antepone sempre il suo piacere personale al bene della comunit\u00e0 che amministra, per questo sotto molti aspetti Springfield si ritrova in condizioni disastrose. Contro di lui, in una puntata, si \u00e8 candidato Telespalla Bob, acerrimo nemico di Bart.\nQuimby fu eletto primo cittadino nel 1986 prendendo il posto della collega di partito Mary Bailey (attuale governatrice dello Stato di Springfield); nel 1994, come si \u00e8 accennato, fu sconfitto alle elezioni dal Repubblicano Telespalla Bob (in quelle consultazioni Quimby ottenne solo l'1% dei voti) ma si \u00e8 successivamente appurato che il suo rivale aveva vinto per mezzo di brogli, e pertanto Diamond Joe rimase al potere.\n\u00c8 notoriamente un analfabeta ed un \"fuma-spinelli\", anche se ribadisce con orgoglio di aver imparato a leggere (il tutto innaffiando una piantina di marijuana).\nNel episodio \"Homer, ti prego, non li martellare\" si viene a sapere che suo padre fu assassinato nel centro commerciale di Springfield. \nNel episodio \"Gay, un invito a nozze\" legalizza le unioni omosessuali per permettere a Springfield di essere met\u00e0 di pi\u00f9 turisti.\nDoppiaggio.\nA prestare la voce in originale al Sindaco Quimby \u00e8 Dan Castellaneta, doppiatore di diversi personaggi, come Homer, Abe, Krusty il Clown, il giardiniere Willie, Hans Uomo Talpa e molti altri. In italiano \u00e8 doppiato da Mauro Magliozzi (1\u00aa voce), Saverio Indrio (2\u00aa e 5\u00aa voce), Mimmo Maugeri (3\u00aa voce) e Fabrizio Temperini (4\u00aa voce).\nConfronti con la famiglia Kennedy.\nCi sono molti aspetti su Quimby e la sua famiglia che sono simili a Ted Kennedy e la famiglia politica Kennedy come:\nParla con un accento di Boston, in uno stile molto simile a quello di Ted Kennedy, separando comunemente le parole con \"er\" e \"ah\".\nGode di una vasta ricchezza.\nQuimby \u00e8 sposato con una donna che indossa un abito rosa e un cappellino simile a quello reso famoso da Jacqueline Kennedy, che ha incontrato mentre lavorava alla Maison Derri\u00e8re.\nPotrebbe anche essere imparentato con l'attore Rainer Wolfcastle, che \u00e8 modellato su Arnold Schwarzenegger (marito della nipote di Ted Kennedy, Maria Shriver); Wolfcastle \u00e8 stato avvistato alle funzioni della famiglia Quimby.\nQuimby ha molteplici relazioni extraconiugali, come hanno fatto vari membri della famiglia Kennedy, come JFK e Ted.\nUno dei suoi tanti secondi nomi \u00e8 Fitzgerald, che era il secondo nome del presidente John F. Kennedy. Il suo nome, \"Joseph\", \u00e8 molto probabilmente un riferimento al padre di JFK, Joe Kennedy.\nIn \"The Simpsons road rage\", dice: \"Guidi peggio del cugino Teddy!\" se il suo autista si comporta in modo caotico. Questo \u00e8 un riferimento all\u2019incidente di Chappaquiddick dove Mary Jo Kopechne, una passeggera, \u00e8 stata uccisa quando Ted Kennedy ha accidentalmente guidato la sua auto da un ponte.\nDurante il concorso USAToday.com, per scegliere quale Springfield avrebbe ospitato la prima del film dei Simpson, lo stesso Ted Kennedy appare in un video in cui invitava \"Diamond Joe\" Quimby a Springfield, nel Massachusetts, e si prendeva persino gioco della sua pronuncia spesso derisa della parola \"Chowder\" (come \"Chow-Dah\")."}
{"id": "223587", "revid": "6789", "url": "https://it.wikipedia.org/wiki?curid=223587", "title": "Battaglia di Cynoscephalae", "text": ""}
{"id": "223588", "revid": "585241", "url": "https://it.wikipedia.org/wiki?curid=223588", "title": "Emmental", "text": ""}
{"id": "223595", "revid": "2225", "url": "https://it.wikipedia.org/wiki?curid=223595", "title": "Sindaco Joe Quimby", "text": ""}
{"id": "223596", "revid": "2225", "url": "https://it.wikipedia.org/wiki?curid=223596", "title": "Sindaco Quimby", "text": ""}
{"id": "223603", "revid": "1001457", "url": "https://it.wikipedia.org/wiki?curid=223603", "title": "Gagarinite-(Ce)", "text": "La gagarinite-(Ce) \u00e8 un minerale fino al 2010 conosciuto come zajacite-(Ce)."}
{"id": "223605", "revid": "1442080", "url": "https://it.wikipedia.org/wiki?curid=223605", "title": "Laurelite", "text": "La laurelite \u00e8 un minerale."}
{"id": "223606", "revid": "118608524", "url": "https://it.wikipedia.org/wiki?curid=223606", "title": "\u042a", "text": "La \u042a, minuscolo \u044a, chiamata jer dura, \u00e8 una lettera dell'alfabeto cirillico. \u00c8 conosciuta come \u0442\u0432\u0451\u0440\u0434\u044b\u0439 \u0437\u043d\u0430\u043a (tvjordyj znak, letteralmente \"segno duro\") in russo moderno, \u0442\u0432\u0435\u0440\u0434\u0438\u0439 \u0437\u043d\u0430\u043a (tverdyy znak) in ucraino, \u0446\u0432\u0451\u0440\u0434\u044b \u0437\u043d\u0430\u043a (cviordy znak) in bielorusso, \u0435\u0440 \u0433\u043e\u043b\u044f\u043c (er golyam) in bulgaro moderno.\nSi noti che la lettera \u00e8 assente dalle versioni moderne ucraina e bielorussa dell'alfabeto cirillico (vedi Sezione), per quanto sia conosciuta e abbia un proprio nome distintivo in entrambe le lingue.\nLa lettera veniva chiamata jor nell'ortografia anteriore alla riforma, in antico russo, ed in antico slavo. In origine il segno \u042a denotava una vocale centrale ultracorta o ridotta. La sua \"compagna\" \u00e8 la \"jer molle\" (\"\u042c\"), che pure in origine rappresentava una vocale ridotta, pi\u00f9 frontale di \u042a, ed \u00e8 usato oggi per indicare la palatalizzazione delle consonanti in tutte le lingue slave che adottano l'alfabeto cirillico, eccetto il serbo ed il macedone, nelle quali si possono trovare sue tracce nelle lettere \"\u0409\" e \"\u040a\". Entrambe le vocali ridotte vengono chiamate jer in filologia slava.\nUso originale.\nIn antico slavo ecclesiastico, il segno \u042a era un grafema indicante una vocale, che indicava la cos\u00ec denominata \"vocale ridotta\": \u042a = , \"\u042c\" = nelle trascrizioni convenzionali. Queste vocali provengono dalle vocali corte indoeuropee e (si compari \"ang\u016dl\u016ds\" in latino con in antico slavo ecclesiastico).\nIn tutte le lingue slave occidentali entrambe le \"jer\" sono scomparse o sono state trasformate nella vocale . Tuttavia, ancora oggi in molte di queste lingue una consonante \"dura\" viene trasformata nella corrispondente \"molle\" quando precede una (es. in ceco \"dobr\u00fd\" \u2192 \"dob\u0159e\").\nIn russo.\nAntico russo: jer.\nDall'XI al XIV secolo, il suono originale di \u042a si estinse in tutte le lingue slave, la cosiddetta \"caduta delle jer\" viene tipicamente considerata come segno della disintegrazione finale dello slavo comune. In russo le \"jer\" caddero interamente nelle posizioni \"deboli\", e vennero rimpiazzate da vocali non ridotte in posizioni \"forti\". La declinazione nel russo moderno viene complicata a volte dalle cosiddette vocali \"transitive\" (\"\u0431\u0435\u0433\u043b\u044b\u0435\" \"fuggitive\"), che compaiono e scompaiono al posto di una precedente \"jer\". Per esempio (AR: Antico Russo, R: Russo): \nLe regole di base che governano la \"caduta delle jer\" sono le seguenti:\nCio\u00e8, in una stringa di sillabe antico-russe, ognuna delle quali ha una vocale ridotta, le vocali ridotte in russo moderno alternativamente cadono o si vocalizzano, e l'ultima \"jer\" della sequenza cade forzatamente. Ci sono alcune eccezioni in questa regola, solitamente considerata risultato di analogie con altre parole o altre forme declinate della stessa parola, con una disposizione originale differente di vocali ridotte.\nRusso moderno: segno duro.\nIn russo moderno il segno \u042a viene chiamato \"duro\" o \"forte\". Non ha valore fonetico in s\u00e9, ed \u00e8 un puro artefatto ortografico. La sua funzione \u00e8 separare i prefissi terminanti in consonante da un morfema seguente che inizia con una vocale iotizzata (\u0435, \u0451, \u0438, \u044e, \u044f). Il segno \u042a indica il fatto che la semivocale continua a farsi sentire nella composizione. Funziona quindi come una specie di \"segno di separazione\". La consonante prima del segno \u042a spesso diventa un po' palatalizzata in seguito alla successiva iotizzazione, perci\u00f2 nel XX secolo fu proposto occasionalmente di eliminare il segno \u042a una volta per tutte, e di rimpiazzarlo col segno \"\u042c\", che indica sempre l'indebolimento di una consonante. Tuttavia, anche perch\u00e9 il grado di indebolimento prima di \u042a non \u00e8 uniforme, queste proposte non hanno mai trovato attuazione pratica.\nIn bulgaro.\nIn bulgaro la \"\u0420 \u0433\u043e\u043b\u044f\u043c\", cio\u00e8 \"R grande\" viene usata per indicare la vocale media centrale, di timbro indistinto (scev\u00e0). Tale vocale pu\u00f2 essere tonica o atona e deriva da due suoni antico-slavi distinti, \"\u042a\" e \"\u046a\" , che si sono fusi insieme in un unico fonema vocalico:\nLa \"caduta delle jer\" in bulgaro \u00e8 avvenuta perci\u00f2 in modo incompleto.\nIn ucraino e bielorusso.\nIl segno duro \u00e8 assente nelle versioni ucraina e bielorussa dell'alfabeto cirillico. Le sue funzioni vengono espletate da un apostrofo."}
{"id": "223607", "revid": "1442080", "url": "https://it.wikipedia.org/wiki?curid=223607", "title": "Coccinite", "text": "La coccinite \u00e8 un minerale."}
{"id": "223608", "revid": "1442080", "url": "https://it.wikipedia.org/wiki?curid=223608", "title": "Molisite", "text": "La molisite \u00e8 un minerale."}
{"id": "223610", "revid": "1522738", "url": "https://it.wikipedia.org/wiki?curid=223610", "title": "Clorocalcite", "text": "La clorocalcite \u00e8 un minerale."}
{"id": "223612", "revid": "1442080", "url": "https://it.wikipedia.org/wiki?curid=223612", "title": "Fluocerite-(Ce)", "text": "La fluocerite-(Ce) \u00e8 un minerale. Precedentemente era conosciuta come fluocerite ma nel 1987 \u00e8 stata ridenominata ufficialmente dall'IMA."}
{"id": "223614", "revid": "110157", "url": "https://it.wikipedia.org/wiki?curid=223614", "title": "Gananite", "text": "La gananite \u00e8 un raro minerale di bismuto e fluoro avente formula chimica BiF3. Gananite \u00e8 un minerale isotropo che appartiene al gruppo spaziale P43m. \u00c8 quindi trasparente alla luce polarizzata e non presenta bifrangenza.\nScoperta e occorrenze.\nLa gananite fu descritta la prima volta nel 1984 da dei campioni provenienti dal distretto minerario di Laikeng, nella prefettura di Ganzhou, Provincia di Chiangsi, Cina. Il nome \u00e8 dovuto a \"Ganan\" denominazione della parte meridionale della Provincia di Chiangsi. Si rinviene in vene di quarzo associato alla wolframite, bismuto nativo, la bismutinite, la pirite e la calcopirite.\nUtilizzo.\nHa un utilizzo limitato come fonte mineraria del bismuto."}
{"id": "223615", "revid": "92723", "url": "https://it.wikipedia.org/wiki?curid=223615", "title": "Antarcticite", "text": "L'antarctite \u00e8 un raro minerale composto da cloruro di calcio esaidrato avente formula: CaCl2\u00b76H2O. Forma cristalli incolori aciculari trigonali. \u00c8 un minerale fortemente igroscopico e ha una bassa gravit\u00e0 specifica di 1,715 g/cm\u00b3. In alcuni casi, pu\u00f2 deidratarsi trasformandosi in mesohydride.\nUn minerale simile, la sinjarite o diidrato di cloruro di calcio, cristallizza con sistema tetragonale.\nL'idrofilite, precedentemente descritta come specie a s\u00e9 stante, \u00e8 un cloruro di calcio minerale screditato, in quanto considerato essere antarcticite o sinjarite.\nOrigine e giacitura.\nCome suggerisce il nome, il nome deriva dal luogo della prima osservazione avvenuta nel 1965 in Antartide, dove si presenta come cristallino precipitato nella salamoia altamente salina del lago Don Juan, nel West End della Wright Valley, Terra Vittoria. Questa scoperta fu realizzata dai geochimici giapponesi Tetsuya Torii e Joyo Ossaka.\nLa presenza del minerale \u00e8 stata segnalata anche nelle soluzioni del lago Bristol Dry, in California, e nella salamoia stratificata all'interno delle doline marine sull'isola di Nord Andros nelle Bahamas. \u00c8 stato anche osservato in inclusioni fluide di quarzo all'interno nel pegmatoide mafico nel Bushveld Igneous Complex del Sudafrica. \u00c8 presente in associazione con salgemma, gesso e celestina nel lago secco della California."}
{"id": "223616", "revid": "1442080", "url": "https://it.wikipedia.org/wiki?curid=223616", "title": "Hydrohalite", "text": "L'hydrohalite \u00e8 un minerale."}
{"id": "223617", "revid": "1442080", "url": "https://it.wikipedia.org/wiki?curid=223617", "title": "Eriocalcite", "text": "La eriocalcite \u00e8 un minerale."}
{"id": "223618", "revid": "287204", "url": "https://it.wikipedia.org/wiki?curid=223618", "title": "Bischofite", "text": "La bischofite \u00e8 un minerale."}
{"id": "223619", "revid": "45354799", "url": "https://it.wikipedia.org/wiki?curid=223619", "title": "Tld", "text": ""}
{"id": "223621", "revid": "767487", "url": "https://it.wikipedia.org/wiki?curid=223621", "title": "Elements Pt. 1", "text": "Elements Pt. 1 \u00e8 il decimo album del gruppo musicale finlandese Stratovarius."}
{"id": "223647", "revid": "1442080", "url": "https://it.wikipedia.org/wiki?curid=223647", "title": "Nickelbischofite", "text": "La nickelbischofite \u00e8 un minerale."}
{"id": "223649", "revid": "1442080", "url": "https://it.wikipedia.org/wiki?curid=223649", "title": "Rok\u00fchnite", "text": "La rok\u00fchnite \u00e8 un minerale."}
{"id": "223650", "revid": "1442080", "url": "https://it.wikipedia.org/wiki?curid=223650", "title": "Sinjarite", "text": "La sinjarite \u00e8 un minerale."}
{"id": "223651", "revid": "23", "url": "https://it.wikipedia.org/wiki?curid=223651", "title": "Antarticite", "text": ""}
{"id": "223653", "revid": "767487", "url": "https://it.wikipedia.org/wiki?curid=223653", "title": "Cadwaladerite", "text": "La cadwaladerite \u00e8 un minerale."}
{"id": "223654", "revid": "1442080", "url": "https://it.wikipedia.org/wiki?curid=223654", "title": "Cloralluminite", "text": "La cloralluminite \u00e8 un minerale."}
{"id": "223655", "revid": "180559", "url": "https://it.wikipedia.org/wiki?curid=223655", "title": "Idromolisite", "text": "L'idromolisite \u00e8 un minerale non riconosciuto valido dall'IMA nel 1968 perch\u00e9 la descrizione non \u00e8 sufficientemente accurata."}
{"id": "223656", "revid": "729019", "url": "https://it.wikipedia.org/wiki?curid=223656", "title": "Ferruccite", "text": "La ferruccite \u00e8 un minerale."}
{"id": "223657", "revid": "108737780", "url": "https://it.wikipedia.org/wiki?curid=223657", "title": "Avogadrite", "text": "L'avogadrite \u00e8 un minerale, chimicamente un fluoborato di potassio e cesio, che prende il nome in onore del chimico italiano Amedeo Avogadro.\nForma in cui si presenta in natura.\nSi rinviene in piccole stalattiti o croste bianco-giallastre formate da piccoli cristalli.\nLocalit\u00e0 di rinvenimento.\nSi poteva trovare nelle fumarole del Vesuvio, quando questo era ancora attivo."}
{"id": "223658", "revid": "31886", "url": "https://it.wikipedia.org/wiki?curid=223658", "title": "24-hour comic", "text": "Un 24-hour comic \u00e8 un fumetto di 24 pagine scritto, disegnato e completato in 24 ore. Ideato nel 1990 da Scott McCloud come esercizio creativo e per sfidare il collega Stephen R. Bissette ha dato vita dal 2004 a un evento annuale, la 24 Hour Comics Day, in cui decine di fumettisti realizzano un fumetto di questo tipo.\nL'edizione italiana dell'evento \u00e8 stata organizzata dalla webzine Lo Spazio Bianco dal 2005 al 2008 con il titolo \"24 Hour Italy Day Comics\" e successivamente dai fumettisti Bigio, Sio e Dado come \"24 Ore Comics\". \nOrigine.\nScott McCloud lanci\u00f2 l'iniziativa come una sfida tra lui e Steve Bissette come esercizio creativo. McCloud disegn\u00f2 il suo primo 24-hour comic per dimostrare che poteva essere fatto il 31 agosto 1990, Bissette realizz\u00f2 il suo il 5 settembre successivo.\nLa notizia della sfida si diffuse, specialmente quando Dave Sim pubblicare il suo personale (il terzo per la cronaca) 24-hour comic, insieme a quelli di McCloud, Bissette e Neil Gaiman in appendice al suo \"Cerebus\". Alla fine Scott McCloud raccolse sei fumetti realizzati in 24 ore sul suo sito web, realizzati da noti creatori di fumetti. Infine Scott McCloud raccolse sei fumetti di noti disegnatori sul sito web. Erik Larsen e Chris Eliopoulos pubblicarono le loro storie nel one-shot \"Image-Two-In-One featuring The Herculean and Duncan\" (dove \"The Herculean\" \u00e8 la sezione di Larsen e \"Duncan\" quella di Eliopoulos)..\nMcCloud mantenne fino al 2004 un archivio di tutti i fumetti completati in 24 ore sul suo sito web, successivamente l'archivio venne gestito da About Comics per passare quindi al Billy Ireland Cartoon Library &amp; Museum, che conserva anche le copie fisiche di centinaia di fumetti completati in 24 ore.\nRegolamento.\nIn qualit\u00e0 di iniziatore della sfida, Scott McCloud ha stabilito le regole per cui un fumetto si possa qualificare:\nLa prima \u00e8 detta \"the Gaiman variation\", con riferimento al tentativo fallito di Neil Gaiman (13 pagine pi\u00f9 copertina); la seconda \u00e8 chiamata \"the Eastman variation\", dopo l'insuccesso di Kevin Eastman (24 pagine in 50 ore). Entrambi i tentativi fanno parte dei primi sei 24-hour comic a cui si \u00e8 accennato prima, raccolti da McCloud nel suo \"index\" con la definizione di \"The Original Six\".\nScott McCloud considera entrambe le opere dei \"nobili tentativi\" (\"noble failures\") e ha catalogato tutte e due sul suo sito dal momento che ritiene che gli autori intendessero completarle nel tempo prestabilito e abbiano comunque rispettato lo spirito della competizione.\nIn caso l'opera venga realizzata al di fuori della giornata stabilita per l'evento, viene richiesto all'autore di presentare una copia del fumetto a Scott McCloud, perch\u00e9 sia ufficialmente riconosciuto come \"24-hour comic\" o \"nobile tentativo\".\nLa versione italiana del regolamento non si discosta da quella pensata da McCloud: \u00e8 in pratica la traduzione letterale di quanto pubblicato sul sito ufficiale della manifestazione.\nAvvenimenti.\nIl primo evento \"24 Hour Comics Day\" \u00e8 stato organizzato da Nat Gertler 24 aprile 2004. Quel giorno autori di fumetti di tutto il mondo furono invitati a trascorrere la giornata creando un fumetto. Fu richiesto a tutti i partecipanti di inviare il loro lavoro a McCloud, che dedica all'archiviazione di tutti i 24-hour comic completati una sezione apposita del suo sito. Molte fumetterie statunitensi (e all'estero) hanno fornito supporto all'evento fornendo spazio a coloro che desideravano partecipare. L'evento ha attratto molti scrittori e disegnatori, anche dilettanti, e ha avuto risonanza sia sulla stampa cartacea sia su quella online.\nNel 2005, il secondo 24 Hour Comics Day \u00e8 stato fissato per il 23 aprile, con la partecipazione di oltre 800 fumettisti sia nelle sedi stabilite che da casa loro o altra sede, come le suddette fumetterie.\nItalia.\nLa prima edizione italiana, chiamata 24 Hour Italy Comics Day, si \u00e8 svolta dalle 14 del 1\u00ba ottobre 2005 alle 14 del giorno successivo, nello spazio allestito presso la Scuola del Fumetto di Milano, a cura di Lo Spazio Bianco.it, rivista online di critica e cultura fumettistica Tra i partecipanti pi\u00f9 famosi a questa prima edizione si annoverano Alfredo Castelli, Tito Faraci, Carmine Di Giandomenico, Stefano Raffaele, Roberto Recchioni e Davide Toffolo. Andrea Plazzi (redattore e traduttore specializzato in supereroi) ha fornito il suo apporto come direttore artistico, ruolo che ha svolto in collaborazione con Alfredo Castelli. Questa edizione si \u00e8 svolta con il patrocinio della Coop Lombardia e la partecipazione di Amnesty International. Tutti i proventi della manifestazione e di pubblicazioni successive sono devoluti in beneficenza.\nIl 24 Hour Italy Comics Day ha avuto l'approvazione ufficiale di McCloud (che avrebbe voluto partecipare personalmente alla prima edizione, ma ha dovuto declinare per impegni precedenti) e Nat Gertler, organizzatore dell'edizione statunitense.\nLo Spazio Bianco ha organizzato altre manifestazioni. \nL'edizione italiana 2007 \u00e8 avvenuta in contemporanea con oltre ottanta diverse localit\u00e0 nel mondo.\nIl volume che raccoglie tutte le storie realizzate nel primo 24HIC \u00e8 stato presentato ufficialmente il 21 maggio nell'edizione 2006 di Torino Comics.\nSuccessivamente la formula viene ripresa dai fumettisti Bigio, Sio e Dado, che organizzano annualmente la 24 Ore Comics, ma invece di svolgersi in un luogo fisico gli autori caricano i testi finali sulla pagina web della manifestazione.\nSfide simili.\nL'idea del 24-hour comic ha generato delle imitazioni. Vari fumetti online hanno partecipato al duello fumettistico, ma invece di 24 pagine hanno prodotto 24 strisce (che non possono raggiungere la soglia prevista delle 100 vignette).\nC'\u00e8 poi una \"24 ore della recitazione\" (\"24-hour play\"), in cui un gruppo di attori e commediografi sceneggia e recita un'intera rappresentazione fino al termine delle 24 ore. Di converso, questo ha dato origine a una \"48 ore cinematografica\" (\"48 hour film project\").\nCon spirito analogo, novembre \u00e8 stato dichiarato \"NaNoWriMo\" (\"National Novel Writing Month\", cio\u00e8 il \"mese nazionale della scrittura di romanzi\") da un'organizzazione di scrittori entusiasti. L'obiettivo \u00e8 produrre un romanzo di cinquantamila parole, iniziando il 1\u00ba del mese e terminando entro la mezzanotte del 30."}
{"id": "223659", "revid": "287204", "url": "https://it.wikipedia.org/wiki?curid=223659", "title": "Barberiite", "text": "La barberiite \u00e8 un minerale."}
{"id": "223660", "revid": "1442080", "url": "https://it.wikipedia.org/wiki?curid=223660", "title": "Malladrite", "text": "La malladrite \u00e8 un minerale."}
{"id": "223661", "revid": "729019", "url": "https://it.wikipedia.org/wiki?curid=223661", "title": "NetBurst", "text": "La microarchitettura NetBurst \u00e8 la architettura erede della P6 nella famiglia di CPU x86 di Intel. Il primo core ad essere basato su questa architettura fu il Pentium 4 Willamette, uscito a fine 2000. Fu il primo nella linea di CPU Pentium 4, e da allora tutti i processori Pentium 4 hanno usato unicamente l'architettura NetBurst.\nA met\u00e0 2001, Intel mise in commercio il core Foster, anche questo basato su NetBurst, facendo passare anche le CPU Xeon alla nuova architettura. Anche alcune CPU Celeron utilizzavano NetBurst. A volte ci si riferisce a NetBurst come Intel P7 o Intel 80786, ma questi non sono nomi ufficiali.\nLa corsa ai GHz.\nL'architettura NetBurst \u00e8 stata sviluppata quando la strada maestra per aumentare le prestazioni sembrava l'innalzamento della frequenza operativa. Si trattava infatti di un'architettura nata per spingere il processore fino a frequenze di 10\u00a0GHz e, a questo scopo, dotata di pipeline molto lunghe che, nella sua ultima incarnazione, sono arrivate fino a 31 stadi. Pipeline cos\u00ec lunghe subiscono penalizzazioni elevatissime in caso di salti non predetti correttamente o in caso di istruzioni che devono stallare per la mancanza di qualche risorsa. Per ridurre al minimo il problema NetBurst implementava praticamente tutte le tecniche disponibili per ridurre le condizioni di stallo delle pipeline e integrava pi\u00f9 pipeline per sfruttare il parallelismo del codice.\nCaratteristiche tecniche.\nCardini dell'architettura NetBurst.\nL'architettura NetBurst in pratica si riferisce ad un insieme di caratteristiche, le pi\u00f9 importanti delle quali sono la \"Hyper Pipelined Technology\", la \"Rapid Execution Engine\" e la \"Execution Trace Cache\".\nHyper Pipelined Technology.\nQuesto \u00e8 il nome che Intel ha scelto per la pipeline a venti stadi prevista dalla prima generazione dell'architettura NetBurst. Questo \u00e8 un aumento significativo, paragonato ai soli 10 stadi della pipeline del Pentium III. Una pipeline cos\u00ec lunga ha comunque degli svantaggi, in particolare un ridotto IPC (istruzioni per ciclo), mitigato per\u00f2 dalla possibilit\u00e0 di aumentare la velocit\u00e0 di clock. Un altro svantaggio \u00e8 dato dal gran numero di stadi che devono essere ripercorsi nel caso in cui l'algoritmo di branch prediction faccia un errore (cache miss). Per limitare i danni (miss penalty) dovuti a tali inevitabili problemi, Intel ha introdotto le tecnologie \"Rapid Execution Engine\" e \"Execution Trace Cache\" e ha raffinato l'algoritmo di branching, migliorando notevolmente la hit rate.\nRapid Execution Engine.\nIntel ha aggiunto due unit\u00e0 per le operazioni con gli interi nella ALU rispetto all'architettura P6. Le aggiunte sono un addizionatore per interi e una unit\u00e0 di calcolo per gli indirizzi. Ma la novit\u00e0 pi\u00f9 importante introdotta da questa tecnologia \u00e8 la velocit\u00e0 di clock della ALU, che opera al doppio della velocit\u00e0 di clock del core. Questo vuol dire che in una CPU a 3 GHz la ALU opera a 6\u00a0GHz. Queste migliorie combattono il calo di IPC e migliorano di molto le prestazioni della CPU nei calcoli sugli interi. Lo svantaggio \u00e8 che alcune istruzioni sono pi\u00f9 lente, come ad esempio lo \"shift\", dovuto alla mancanza di un barrel shifter, che era incorporato in ogni CPU dall'80386.\nExecution Trace Cache.\nAll'interno della cache L2 della CPU Intel ha incorporato una \"Execution Trace Cache\". Questa cache memorizza le micro operazioni dopo lo stadio di decode, cosicch\u00e9 quando deve passare a una nuova operazione, invece di dover eseguire di nuovo il fetching e il decoding dell'istruzione, la CPU pu\u00f2 accedere direttamente alle micro-operazioni dalla \"trace cache\", risparmiando una notevole quantit\u00e0 di tempo. Inoltre le micro-operazioni sono mantenute nella cache secondo l'ordine di esecuzione predetto algoritmicamente, il che significa che quando la CPU recupera le istruzioni dalla cache, esse sono gi\u00e0 presenti nell'ordine corretto.\nPrincipi di funzionamento.\nIl funzionamento del Pentium 4 pu\u00f2 essere riassunto in pochi passaggi fondamentali:\nCome si \u00e8 detto l'obiettivo dell'architettura NetBurst era ottenere frequenza di funzionamento molto elevate e tutto \u00e8 stato progettato seguendo questo obiettivo. Il processore inizialmente carica i dati, li converte in microoperazioni e li pone in un buffer chiamato instruction window oltre a segnalare le microoperazioni decodificate in un buffer chiamamto trace buffer che viene utilizzato internamente del processore per la predizione dei salti, la gestione delle eccezioni e per riordinare correttamente i dati dopo che le operazioni sono state eseguite. Le microoperazioni sono operazioni concettualmente di tipo RISC ma sono lunghe ben 118 bit per poter gestire correttamente i molteplici modi di indirizzamento delle operazioni x86. Il processore continua a caricare dati fino a quando l'instruction window non \u00e8 piena. L'unit\u00e0 di predizione dei salti che \u00e8 basata su una tabella da 512 elementi che tiene traccia degli ultimi salti e del loro risultato analizza le microoperazioni e decide su eventuali salti. In caso di salto il processore controlla la tabella e se trova che l'istruzione di salto \u00e8 gi\u00e0 stata eseguita in passato si comporta concordemente al contenuto della tabella. In caso di mancanza di dati il processore si basa su una tabella statica. Una singola predizione sbagliata pu\u00f2 ridurre le prestazioni del processore del 20%-30% per via delle pipeline molto lunghe. Il processore effettua la ridenominazione dei registri sia per ottenere il massimo parallelismo consentito dall'esecuzione fuori ordine delle istruzioni sia per contrastare i limite dell'architettura x86 che prevede la presenza di soli 8 registri di uso generico. Il processore dispone di 128 registri nascosti che assegna dinamicamente alle varie istruzioni con la ridenominazione dei registri per ridurre i conflitti. Le operazioni vengono divise in due code, Una coda raccoglie le operazioni in memoria (load e store) e l'altra per tutti gli altri tipi di operazioni. Ogni coda funziona in modalit\u00e0 FIFO (first-in first-out), ma non esiste alcun tipo di relazione tra l'ordine reciproco delle due code\nAppena un'unit\u00e0 funzionale compatibile con un'istruzione libera da conflitti diventa disponibile lo scheduler della coda trasferisce l'istruzione nell'unit\u00e0 funzionale. Gli scheduler sono in grado di allocare fino a sei operazioni elementari per ciclo di clock. Difatti le ALU per le operazioni semplici lavorano a frequenza di clock doppia quindi per ogni ciclo di clock sono in grado di processare quattro istruzioni, le altre due unit\u00e0 funzionali possono eseguire un'operazione a testa e quindi in teoria si possono eseguire fino a sei operazioni per ciclo anche se in realt\u00e0 questo si verifica molto di rado. Il processore per contrastare i tempi di accesso alla memoria che con frequenza di funzionamento prossime a 4 Gigahertz sono estremamente importanti implementa un meccanismo di precaricamento dei dati. Questo \u00e8 gestito sia da quattro istruzioni SSE per il codice appositamente compilato e tramite un meccanismo di previsione dinamica implementato nel processore che cerca di prevedere in anticipo quale codice andr\u00e0 caricato. Dopo che le operazioni sono state eseguite l'unit\u00e0 finale provvede ad aggiornare i registri secondo l'ordine del programma originario, va notato che anche le eventuali eccezioni generate dalle istruzioni vengono gestite da questa unit\u00e0, difatti le eccezioni vanno sollevate solamente quando ordine logico del programma lo prevede e non appena si verificano altrimenti si avrebbe un comportamento non predicibile dei programmi.\nPrestazioni.\nLe prestazioni del Pentium 4 rapportate alla frequenza di funzionamento non sono particolarmente elevate. Il Pentium 4 come si \u00e8 detto all'inizio \u00e8 nato per funzionare a frequenze di funzionamento molto elevate. Difatti a parit\u00e0 di frequenza di clock offre prestazioni leggermente inferiori al precedente Pentium III. L'obiettivo delle altissime frequenze poi \u00e8 stato solo parzialmente raggiunto dato che limiti tecnologici non previsti inizialmente hanno impedito al progetto di arrivare alle frequenze inizialmente previste di 10\u00a0GHz. Difatti i successivi processori Intel come i Pentium M sono stati basati su architetture pi\u00f9 performanti a parit\u00e0 di frequenza per ottenere prestazioni maggiori e consumi inferiori.\nIl successore.\nL'architettura NetBurst ha lasciato il posto, a met\u00e0 2006, alla nuova Intel Core Microarchitecture, che affonda le sue radici progettuali nell'evoluzione del progetto Pentium M Banias, il Core Duo Yonah.\nI primi esponenti della nuova architettura sono stati i core Merom, Conroe e Woodcrest, rispettivamente per i settori: mobile, desktop e server. Nel 2006 per\u00f2 Intel ha dichiarato l'intenzione di introdurre una nuova architettura ogni 2 anni e infatti nel novembre 2008 \u00e8 stata introdotta Nehalem, alla base dei processori Core i7, e per l'inizio del 2011 \u00e8 previsto l'arrivo di processori basati su Sandy Bridge. NetBurst quindi dovrebbe essere anche l'ultima architettura x86 cos\u00ec longeva."}
{"id": "223662", "revid": "1442080", "url": "https://it.wikipedia.org/wiki?curid=223662", "title": "Hieratite", "text": "La hieratite \u00e8 un minerale."}
{"id": "223663", "revid": "1442080", "url": "https://it.wikipedia.org/wiki?curid=223663", "title": "Cryptohalite", "text": "La cryptohalite \u00e8 un minerale."}
{"id": "223664", "revid": "767487", "url": "https://it.wikipedia.org/wiki?curid=223664", "title": "Bararite", "text": "La bararite \u00e8 un minerale."}
{"id": "223665", "revid": "767487", "url": "https://it.wikipedia.org/wiki?curid=223665", "title": "Criolitionite", "text": "La criolitionite \u00e8 un minerale, chimicamente un fluoruro complesso di sodio, litio, alluminio appartenente al supergruppo del granato.\nRiscrivendo la formula chimica Na3Li3Al2F12 come Na3Al2(LiF4)3 si nota una stretta analogia con la grossularia (gruppo dei granati): Ca3Al2(SiO4)3 e la struttura della criolitionite \u00e8 effettivamente molto simile a quella dei granati.\nIl nome deriva dalla somiglianza con la criolite, ricordando inoltre il contenuto di litio.\nAbito cristallino.\nI cristalli sono rombododecaedrici e possono raggiungere anche 17\u00a0cm di diametro.\nForma in cui si presenta in natura.\nSi presenta in cristalli o masse bianche spesso strettamente associata a criolite dalla quale non \u00e8 facilmente distinguibile, salvo nei casi in cui la criolite sia di colore grigio (diversamente dalla criolitionite che \u00e8 sempre bianca candida).\nLocalit\u00e0 di rinvenimento.\nLa tipica localit\u00e0 di rinvenimento \u00e8 Ivittuut (Groenlandia) ma sembra che la maggior parte del materiale proveniente dagli Urali e gi\u00e0 classificato come criolite sia viceversa una miscela di criolite e criolitionite."}
{"id": "223666", "revid": "1442080", "url": "https://it.wikipedia.org/wiki?curid=223666", "title": "Colquiriite", "text": "La colquiriite \u00e8 un minerale."}
{"id": "223668", "revid": "1543377", "url": "https://it.wikipedia.org/wiki?curid=223668", "title": "Simmonsite", "text": "La simmonsite \u00e8 un minerale.\nEtimologia.\nIl nome \u00e8 in onore del mineralogista e petrologo statunitense William Simmons (1943- ), detto (\"Skip\"), noto per gli studi sulle pegmatiti granitiche."}
{"id": "223670", "revid": "92723", "url": "https://it.wikipedia.org/wiki?curid=223670", "title": "Criolite (minerale)", "text": "La criolite \u00e8 un minerale, un fluoruro di sodio e alluminio.\nIl nome deriva dal greco \u03ba\u03c1\u03cd\u03bf\u03c2 = freddo e \u03bb\u03af\u03b8\u03bf\u03c2 = pietra\nDescritta per la prima volta nel 1799 da Peter Christian Abildgaard (1740 - 1801), medico e veterinario danese.\nAbito cristallino.\nCristalli pseudotetragonali, pseudocubici, geminati\nOrigine e giacitura.\n\u00c8 il componente principale di alcuni rari tipi di pegmatite, dove compare per\u00f2 in una certa abbondanza, associata a una serie di fluoruri rari (pachnolite, thomsenolite, chiolite, ecc.), a topazio e a minerali metalliferi (siderite, galena, ecc.). La paragenesi \u00e8 con galena, siderite, pirite e quarzo.\nForma in cui si presenta in natura.\nIn cristalli e aggregati granulari, sovente con aspetto della superficie ad intarsio.\nIn masse biancastre con la lucentezza del ghiaccio o in cristalli incolori pseudocubici.\nCaratteristiche fisico-chimiche.\nIl minerale quasi scompare se messo nell'acqua; questo fenomeno succede perch\u00e9 l'indice medio di rifrazione della criolite \u00e8 circa 1,338, assai vicino a quello dell'acqua stessa, circa 1,333.\nFonde facilmente e d\u00e0 origine ad un vetro incolore. Solubile in H2SO4 dando acido fluoridrico e parzialmente in HCl. Colora la fiamma di giallo.\nIl riconoscimento del minerale \u00e8 pi\u00f9 difficile qualora la si voglia distinguere dagli altri fluoruri rari che la accompagnano, a meno che non si presentino in nitidi cristalli. Se si presenta in masse compatte occorre ricorrere alla diffrattometria a raggi X per il riconoscimento.\nLocalit\u00e0 di ritrovamento.\nLa localit\u00e0 classica \u00e8 Ivittuut, nella parte meridionale della Groenlandia, dove associati alla criolite si trovano anche siderite, fluorite e topazio.\nAnche presso Miass, nei monti Urali, si trova con chiolite, topazio, fenacite e fluorite; in Nigeria, nei graniti di Kaffa, si osserva associata a pirocloro, astrofillite e thomsenolite,; a Salent nei Pirenei, in Spagna; a Saint Peter's Dome presso il Pikes Peak nel Colorado, negli Stati Uniti.\nUtilizzi.\nLa criolite allo stato fuso \u00e8 il componente principale delle celle elettrolitiche da cui si ottiene l'alluminio. Mentre una volta a questo scopo veniva impiegato solo il prodotto naturale, oggi si usa esclusivamente quello sintetico (attualmente la miniera di Ivittuut \u00e8 chiusa). Il minerale \u00e8 anche richiesto nell'industria degli smalti, la fabbricazione dei vetri-porcellana translucidi e dei vetri speciali. \nViene usato nelle fonderie siderurgiche come fondente, poich\u00e9 abbassa la temperatura di fusione, rendendo pi\u00f9 rapida la reattivit\u00e0 dei sistemi.\nIl minerale viene preparato artificialmente per uso industriale"}
{"id": "223671", "revid": "1442080", "url": "https://it.wikipedia.org/wiki?curid=223671", "title": "Elpasolite", "text": "La elpasolite \u00e8 un minerale."}
{"id": "223675", "revid": "1442080", "url": "https://it.wikipedia.org/wiki?curid=223675", "title": "B\u00f8gvadite", "text": "La b\u00f8gvadite \u00e8 un minerale."}
{"id": "223676", "revid": "1442080", "url": "https://it.wikipedia.org/wiki?curid=223676", "title": "J\u00f8rgensenite", "text": "La j\u00f8rgensenite \u00e8 un minerale appartenente al gruppo della jarlite."}
{"id": "223678", "revid": "124273931", "url": "https://it.wikipedia.org/wiki?curid=223678", "title": "Stazione di Berlino Centrale", "text": "La stazione di Berlino Centrale (, abbreviato in \"Berlin Hbf\") \u00e8 la stazione principale di Berlino. Inaugurata il 26 maggio 2006, \u00e8 la pi\u00f9 grande stazione ferroviaria d'intersezione su pi\u00f9 livelli d'Europa.\n\u00c8 situata nel centro della citt\u00e0 (sulla \"Stadtbahn\") nel quartiere di Moabit, fra il porto fluviale detto \"Humboldthafen\" e il fiume Sprea, a breve distanza dal Reichstag (oggi sede del Parlamento federale).\nHa vinto il premio \"Bahnhof des Jahres\" nel 2007.\nStoria.\nHa sostituito due stazioni: la \"Lehrter Bahnhof\" (stazione di Lehrte), in servizio dal 1871 al 1951, capolinea della tratta ferroviaria che congiungeva Berlino a Lehrte, nei pressi di Hannover, e il \"Lehrter Stadtbahnhof\", inaugurato nel 1882, destinata ai treni della \"S-Bahn\".\nDopo la riunificazione di Berlino e della Germania, il progetto di una nuova stazione di transito sul sito delle due stazioni assunse il nome di \"Lehrter Bahnhof\" e successivamente di \"Berlin Hauptbahnhof - Lehrter Bahnhof\". Nel 1995 iniziarono i lavori, ultimati nel maggio 2006; nel 2005 la stazione ha assunto il nome ufficiale di \"Berlin Hauptbahnhof\".\nSi tratta di uno dei pi\u00f9 importanti progetti europei di costruzione di una stazione ferroviaria.\nProgetto.\nPoco dopo la riunificazione (1990) gli urbanisti del senato berlinese affrontarono il problema del riassetto dei trasporti della citt\u00e0 riunificata. In quell'occasione prese forma l'idea di una rete di trasporti \"a fungo\" che prevedeva una nuova, moderna stazione d'intersezione su pi\u00f9 livelli.\nNel giugno 1992 il governo federale decise la costruzione di una nuova stazione d'intersezione al posto del vecchio \"Lehrter Stadtbahnhof\"; nel 1993 fu indetto il concorso per il progetto \"Lehrter Bahnhof\", vinto poi dallo studio di architetti Gerkan, Marg e Partner (gmp) di Amburgo.\nIl progetto prevedeva la distribuzione del traffico ferroviario su cinque livelli: i livelli principali sono costituiti dalle due banchine di fianco alle quali scorrono i binari della S-Bahn, collocate su viadotto all'altezza di 10 m sopra il livello stradale, nonch\u00e9 da cinque banchine situate alla profondit\u00e0 di 15 metri. I binari che raggiungono Potsdamer Platz vengono incanalati nel cosiddetto Tiergartentunnel, che passa sotto il Reichstag e la Sprea; a nord della stazione sono collegati con il Nordring. Vennero previste anche stazioni per il Transrapid e per la progettata linea metropolitana U55 (\"Kanzler-U-Bahn\").\nRealizzazione.\nLa costruzione avvenne gradualmente: nel 1995 si cominci\u00f2 con lo scavo del \"Tiergartentunnel\", concluso nel 2005 con il completamento dell'ultimo lotto sotto la Lehrter Bahnhof. Il tunnel \u00e8 costituito da quattro canne per i treni regionali e per quelli a lunga distanza, due per la metropolitana ed inoltre da un tunnel stradale ventilato attraverso una torre di 60 metri. In occasione dello scavo del tunnel dal 1996 al 1998 fu necessario deviare il corso della Sprea; a causa delle infiltrazioni d'acqua, i lavori subirono un ritardo di un anno.\nNel 2001 inizi\u00f2 la costruzione, sul nuovo tracciato della S-Bahn, dei viadotti destinati a scavalcare, oltre all'area della stazione, anche il vicino porto fluviale \"Humboldthafen\", per una lunghezza complessiva di 450 metri. Per seguire il tracciato della S-Bahn i viadotti sono in curva e, nel punto centrale, si allargano fino a 70 metri per poter ospitare i marciapiedi; essi hanno costituito una sfida per i progettisti in quanto non ne esistono di simili.\nIl salone principale della stazione \u00e8 sormontato da una tettoia in vetro tubolare ad andamento curvilineo delle dimensioni di circa 85 x 120 metri, realizzata nel 2002. Nella superficie vetrata \u00e8 incorporato un impianto fotovoltaico. Il montaggio della struttura in acciaio e vetro ha comportato notevoli problemi, in particolare per quanto riguarda l'accorciamento della copertura di circa 110 metri, determinato da modifiche in corso d'opera.\nNel 2003 l'avanzamento dei lavori di costruzione dei viadotti e della tettoia principale era giunto ad un punto tale da consentire il trasferimento del traffico ferroviario sul nuovo tracciato. In tal modo \u00e8 stato possibile demolire la vecchia Lehrter Stadtbahnhof che interferiva con il cantiere della nuova stazione, nonostante sulla stessa pendesse un vincolo di tutela monumentale (\"Denkmalschutz\").\nSopra gli atri principali sono state costruite due strutture di acciaio simili a ponti, che offrono una superficie di 44.000 m\u00b2 da adibire a uffici, i cui lavori sono stati avviati nel 2005. I ponti d'acciaio sono stati prima costruiti in verticale e successivamente, in due fine settimana a luglio e agosto 2005, sono stati posizionati sopra il tetto della stazione con una tecnica assolutamente innovativa. I ponti, con un peso di 1250\u00a0tonnellate ciascuno, sono stati abbassati con un cavo a 6\u00a0metri l'ora.\nSu richiesta dell'assessore per lo sviluppo della citt\u00e0 e il traffico del Comune di Berlino Peter Strieder e dell'AD della Deutsche Bahn Hartmut Mehdorn, nell'estate 2003 \u00e8 stato chiesto ai residenti di Berlino di scegliere un nuovo nome per la stazione. Tra le tre proposte, la grande maggioranza ha scelto di mantenere il nome \"Lehrter Bahnhof\"; ciononostante il nome della stazione \u00e8 stato modificato in \"Berlin Hauptbahnhof \u2013 Lehrter Bahnhof\", non previsto nel questionario. All'inizio del 2005 si \u00e8 deciso di chiamare ufficialmente la stazione all'apertura, il 28 maggio 2006, in \"Berlin Hauptbahnhof\".\nCerimonia di apertura.\nIl 26 maggio 2006 la stazione \u00e8 stata solennemente inaugurata dalla cancelliera Angela Merkel, giunta nella capitale da Lipsia insieme al ministro dei trasporti Wolfgang Tiefensee con un convoglio speciale InterCityExpress. Subito dopo l'inaugurazione si \u00e8 tenuto uno spettacolo di suoni e luci (\"Symphony of Light\") e i concerti dei Reamonn e dei BAP; altre manifestazioni si sono tenute nelle altre nuove stazioni di Gesundbrunnen, Potsdamer Platz e S\u00fcdkreuz. La \"Berlin Hauptbahnhof\" \u00e8 stata ufficialmente aperta all'esercizio il 28 maggio 2006.\nTuttavia, la cerimonia d'apertura \u00e8 stata turbata dall'aggressione di un sedicenne che ha accoltellato alcuni partecipanti mentre si stavano allontanando al termine della cerimonia. Trentasei persone sono rimaste ferite, sei delle quali in modo grave, prima che il giovane venisse arrestato. Secondo la polizia, il giovane ha dichiarato di non ricordare l'atto di violenza e ha negato di averlo commesso. Il fatto che una delle prime vittime dell'accoltellamento fosse sieropositiva ha fatto temere che le altre vittime potessero essere state infettate. Il giovane \u00e8 stato accusato di tentato omicidio.\nStrutture e impianti.\nLa stazione ha complessivamente sedici binari, otto al livello superiore (di cui sei serviti da marciapiede) e otto al livello interrato. Di quelli superiori, due sono adibiti alle linee S-Bahn. Includendo anche i binari della linea U55 (dal 2020 divenuta parte della\nlinea U5) della metropolitana, si arriva a un totale di diciotto. Tra i futuri sviluppi \u00e8 in previsione la costruzione di due ulteriori piattaforme per il Maglev della linea (ancora in fase di studio) Berlino-Amsterdam.\nLa struttura \u00e8 coperta da una grande arcata in vetro, materiale la cui grande presenza contraddistingue la stazione per lo stile architettonico.\nDei cinque livelli (intercollegati con scale, scale mobili e moderni ascensori di forma tubolare) di cui \u00e8 composta la \"Hauptbahnhof\", il quinto (superiore) ed il primo (inferiore) ospitano i binari. Gli altri tre ospitano un gran numero di servizi come uffici, negozi e supermercati; al livello medio si trovano i due ingressi allo scalo, uno sul lato della Sprea (nella Rachel Hirsch Stra\u00dfe) e l'altro sulla Invalidenstra\u00dfe.\nMovimento.\nLunga percorrenza.\nDopo l'inaugurazione, il traffico della vecchia Lehrter Bahnhof, prima servito solo dalla S-Bahn, \u00e8 completamente cambiato, aggiungendo tra le varie categorie di treni anche le pi\u00f9 prestigiose ICE, EuroCity ed InterCity. Fra i vari percorsi internazionali, si annovera quello del \"Sibirjak\", che ogni sabato, fino al 2013, partiva dalla stazione Zoologischer Garten (proseguendo per la stazione Est) ed in Russia si diramava verso alcune citt\u00e0 come Novosibirsk (lungo parte della \"Transiberiana\") e Astana (Kazakistan, periodicamente). Quest'espresso, che fino ad alcuni anni fa partiva dalla stazione di Lichtenberg, compiva fino alla sua soppressione uno dei percorsi ferroviari pi\u00f9 lunghi d'Europa.\nTrasporto regionale.\nLa stazione \u00e8 servita dalle linee S3, S5, S7 e S9 della S-Bahn, dalle linee regionali RB\u00a010, RB\u00a014, RB\u00a021 e RB\u00a022 e dalle linee regionali espresse RE\u00a01, RE\u00a02, RE\u00a03, RE\u00a04, RE\u00a05 e RE\u00a07."}
{"id": "223680", "revid": "22475", "url": "https://it.wikipedia.org/wiki?curid=223680", "title": "San Nicandro", "text": ""}
{"id": "223764", "revid": "1872303", "url": "https://it.wikipedia.org/wiki?curid=223764", "title": "Nascita degli Stati nazionali", "text": "A partire dal secolo XII in Europa l'idea di un mondo unito e governato da un unico potere temporale e un unico potere spirituale si andava disgregando con la nascita della consapevolezza di diversit\u00e0 nazionali, rese pi\u00f9 evidenti nell'utilizzo di differenti lingue volgari e in differenze culturali; mentre le vecchie istituzioni medievali, l'Impero e la Chiesa, vedono declinare il loro potere politico, si affermano sulla scena europea queste nuove realt\u00e0 che delineano la nascita degli Stati nazionali.\nStoria.\nI tre Stati nazionali che maggiormente cambiarono il volto dell'Europa furono la Francia, il Regno Unito e la Spagna. Nei due Regni del Sacro Romano Impero invece la realt\u00e0 feudale evolvette verso una maggiore frammentazione istituzionale e territoriale, rappresentata dai Comuni. In particolare, nell'Italia centro-settentrionale l\u2019autonomia delle citt\u00e0, \"frutto dapprima di una rottura istituzionale rispetto all\u2019ordine altomedievale, (...) venne stabilmente legittimata solo con la pace di Costanza del 1183\".\nLa Chiesa si trov\u00f2 in difficolt\u00e0 ad affrontare questo cambiamento: solamente dopo il papato di Bonifacio VIII fin\u00ec la pretesa pontificia di sostenere la supremazia della Chiesa rispetto alle maggiori monarchie europee del tempo: si tratta di monarchie che si consolidarono grazie a una serie di guerre espansionistiche, che ridussero la frammentazione regionale di piccoli stati, alla costituzione di un esercito permanente fedele al monarca, alla creazione di un solido apparato statale burocratico e allo sviluppo di un sistema finanziario statale. Tutte queste innovazioni poggiarono su una base politica ben salda: l'alleanza fra il re e le classi sociali emergenti, cio\u00e8 la piccola e media nobilt\u00e0 terriera e la borghesia, unite intorno al sovrano nella lotta contro l'aristocrazia e i suoi privilegi.\nIl superamento dell'organizzazione feudale fu comunque, anche qui, un processo lungo e difficile. L'introduzione delle armi da fuoco nella Guerra dei Cento Anni danneggi\u00f2 gravemente la cavalleria e quindi anche il sistema dei potentati locali. I signori feudali, infatti, che fino a poco tempo prima avrebbero potuto allestire eserciti di cavalieri in grado di attaccare un re, ora erano completamente tagliati fuori dalla gestione di efficaci eserciti autonomi. Solo ai potenti regni centralizzati, che potevano contare su un solido sistema fiscale, era possibile acquistare artiglieria e cannoni.\nSi and\u00f2 a poco a poco creando anche una \"coscienza nazionale\", necessaria ad unire tutti i sudditi del regno. I sovrani cercarono perci\u00f2 di costruire un'immagine positiva di s\u00e9, prestigiosa, forte e autorevole. Questo fu anche il ruolo di un'eroina come Giovanna d'Arco in Francia. Opere letterarie ed artistiche, feste e ricorrenze nazionali furono dei validi strumenti per cementare l'unit\u00e0 di una nazione.\nAl fine di imporre e mantenere il consenso, i sovrani dovettero confrontarsi con le \"assemblee rappresentative\" (Parlamento inglese, Stati generali in Francia, Cortes in Spagna), costituite dai gruppi sociali politicamente ed economicamente emergenti: aristocrazia e ricca borghesia in costante ascesa. L'azione di queste assemblee comport\u00f2 un coinvolgimento attivo di varie componenti sociali nel governo e con il tempo esse assumeranno sempre pi\u00f9 una funzione importante nelle monarchie nazionali, spesso anche scontrandosi con il potere regio (basti pensare alla Guerra civile inglese e alla Rivoluzione francese).\nIl primo stato nazionale: la Francia.\nLa divisione \"interna\" francese.\nIl primo embrione di \"Stato Nazionale\" si pu\u00f2 rintracciare nella Francia. Essa aveva vissuto dal 1100 al 1200 circa ci\u00f2 che visse poi l'Italia nel 1300, ossia una scissione e la nascita di una moltitudine di stati e marchesati. La situazione si era ancora pi\u00f9 complicata con la conquista da parte dei Normanni dell'odierna Normandia.\nQuesti ultimi avevano conquistato l'Inghilterra nel 1066 con la battaglia di Hastings e avevano introdotto un'inconsueta anomalia: erano sovrani regnanti in Inghilterra, ma vassalli in Francia e obbligati a prestare al re l'omaggio feudale. A sua volta, il re di Francia poteva avere la soddisfazione di vedere in ginocchio il re d'Inghilterra, ma poteva anche considerare che una buona fetta delle terre del suo regno erano in mani inglesi.\nL'unit\u00e0 nazionale.\nCon Filippo II Augusto e con la sconfitta subita dall'Inghilterra e dal re del Sacro Romano Impero Germanico il 27 Luglio del 1214 nella battaglia di Bouvines, in Fiandra la Francia riconquistava le terre perdute in Normandia e questi rapporti complicati, tipici del mondo medievale, svanirono per lasciare il posto a una mentalit\u00e0 pi\u00f9 moderna. Lo stato francese si centralizzava e si univa sotto un unico sovrano e indipendentemente dall'Impero, che continuava a esistere nel cuore dell'Europa, diviso in stati e staterelli. Filippo II Augusto, per la prima volta, cominci\u00f2 a farsi chiamare \"re di Francia\" e non \"re dei Francesi\". \nI successori di Filippo, Luigi VIII e soprattutto suo figlio Luigi IX, portarono la Francia a vivere un'\"et\u00e0 dell'oro\". Luigi IX non fu mai sottomesso alla volont\u00e0 della Chiesa e limit\u00f2 fortemente il potere dei baroni. Pose le basi per una \"direzione centrale dello Stato\" istituendo un'Assemblea dei funzionari e una Camera dei Conti. In pratica applicava alla Francia quello che Federico II di Svevia aveva fatto per il suo regno.\nL'unico retaggio medievale della sua opera politica fu la testardaggine con la quale si dedic\u00f2 alla riconquista dei Luoghi Santi. Egli band\u00ec ben due crociate, la Settima e la Ottava, che si conclusero con spaventosi massacri e con la sua stessa morte, nel 1270.\nFilippo e Luigi, dunque, avevano posto le basi per la fondazione di uno stato indipendente dalla Chiesa e dall'Impero. Farlo funzionare, tuttavia, era un problema complesso, soprattutto finanziario. Infatti, a quei tempi erano i feudatari che si pagavano il loro esercito e lo dovevano prestare al re in periodi bellici, e per il sovrano c'era anche il rischio che essi non glielo volessero fornire.\nLa tassazione della Chiesa.\nCos\u00ec la dinastia capetingia decise di creare un proprio esercito e per trovare i soldi, Filippo IV detto il Bello fece dei prelievi straordinari dalle categorie pi\u00f9 ricche e dalle decime dai territori ecclesiastici in Francia. Proprio questo fu la causa di un conflitto tra la Chiesa e la Francia, perch\u00e9 quest'ultima, con la tassazione delle decime, intaccava un antico privilegio ecclesiastico in atto fin da Carlo Magno, che aveva esentato la Chiesa in Francia dal pagare le tasse.\nPer avere il consenso di prelevare le decime, Filippo il Bello convoc\u00f2 gli Stati Generali, ossia i tre pi\u00f9 importanti ceti della Francia del tempo: nobilt\u00e0, clero e borghesia. Gli Stati Generali diedero la loro approvazione.\nLo \"schiaffo di Anagni\".\nL'approvazione dei francesi fece s\u00ec che Filippo tentasse un'impresa molto rischiosa: entrato nella residenza estiva di Anagni del Papa Bonifacio VIII, grazie anche all'aiuto della famiglia romana dei Colonna, imprigion\u00f2 il pontefice. Un signorotto, Sciarra Colonna, arriv\u00f2 anche a schiaffeggiarlo dando cos\u00ec il nome all'impresa che pass\u00f2 alla storia come lo \"schiaffo di Anagni\". Il Papa, ormai vecchio, non toller\u00f2 l'affronto e mor\u00ec pochi mesi dopo.\nUn nuovo Stato nazionale: l'Inghilterra.\nCome la vittoria francese sull'Inghilterra aveva condotto alla nascita dello Stato nazionale, cos\u00ec la famiglia regnante inglese dei Plantageneti aveva perso di prestigio, tanto che Giovanni Senza Terra fu costretto a firmare la \"Magna Charta Libertatum\" nel 1215.\nLa \"Magna Charta\" conteneva una serie di concessioni del sovrano, che costituivano per\u00f2 privilegio esclusivo dell'aristocrazia. La risonanza che il documento ebbe nei secoli successivi, e al di fuori dell'Inghilterra, \u00e8 tuttavia giustificata da un fatto inconfutabile: la Magna Charta fu la prima concessione che i cittadini inglesi ottennero dal loro sovrano, e come tale segn\u00f2 l'inizio dell'inarrestabile decadenza del re come monarca assoluto.\nQuindi la sua importanza va ben oltre il suo reale contenuto, costituendo un precedente fondamentale e un punto di riferimento costante per tutte le successive rivendicazioni. Il riferimento ad essa delle moderne libert\u00e0 individuali inglesi si giustifica con la progressiva evoluzione verificatasi in Inghilterra, per cui le istituzioni feudali si trasformarono nelle istituzioni politiche costituzionali moderne. In sostanza Giovanni si vedeva costretto a rinunciare al tentativo perseguito nei precedenti anni di regno: quello cio\u00e8 di governare con la forza, senza tenere in alcun conto il consiglio e la volont\u00e0 dei suoi sudditi. Doveva piegarsi a rimettere in vigore i diritti concessi dai re normanni e a garantire le libert\u00e0 individuali. Apponendo il proprio sigillo alla Magna Charta, re Giovanni prendeva atto del fatto nuovo, per cui nessun uomo, nemmeno il re, poteva porsi al di sopra delle leggi. Un'importantissima e fondamentale pietra miliare nel concetto costituzionale, valido sia per il XIII secolo che per i secoli successivi.\nNel 1779 John Adams lo espresse cos\u00ec:\nLa vittoria per la Francia fu quindi occasione di passaggio a una monarchia assoluta e a una forte centralizzazione; per l'Inghilterra, invece, fu occasione di un riconoscimento di alcune libert\u00e0, tanto da spianare la strada a un concetto di stato totalmente nuovo e a una monarchia rinnovata.\nLa guerra dei cent' anni.\nLa Guerra dei cent'anni segna il definitivo formarsi dei due pi\u00f9 potenti Stati nazionali dell'epoca: Francia e Inghilterra."}
{"id": "223768", "revid": "974994", "url": "https://it.wikipedia.org/wiki?curid=223768", "title": "Antonio Amorosi", "text": "Biografia.\nNato a Comunanza, nelle Marche nel 1660 e trasferitosi nel 1668 a Roma con l'intenzione di studiare per diventare prete, l'interesse artistico e, nel 1676, la conoscenza del pittore Giuseppe Ghezzi, gli fa cambiare idea entrando nella sua bottega e rimanendovi per 11 anni. Verso il 1690 si rende indipendente: la sua prima opera, firmata e datata 1690, \u00e8 il \"Ritratto del bambino Filippo Ricci\", ora conservato nella collezione privata Weitzner di New York.\nNel 1699 affresca il Palazzo comunale di Civitavecchia con il \"Papa Innocenzo III riceve i Magistrati della citt\u00e0\" e con la \"Madonna e san Fermo\", andati distrutti nel 1944; nel 1702 dipinge, nella chiesa di Santa Maria della Morte a Civitavecchia, la pala \"San Gregorio e le anime del Purgatorio\", composizione debitrice dell'arte di Carlo Maratta e il \"Sant'Anna, san Domenico e san Giovanni Battista\".\nAlla met\u00e0 del XVII secolo appaiono le prime bambocciate, rappresentazioni pittoriche di scene di vita popolare che traggono la loro radice nella cultura pittorica del nord Europa e, per quanto segnate in Italia da elementi grotteschi e caricaturali \u2013 la rappresentazione della vita del \u201cpopolino\u201d mostrata alla clientela aristocratica \u2013 sono testimonianza della dissoluzione dell'ideale classico. Si dice che il gusto della cerchia dell'ambasciatore spagnolo a Roma, il duca de Uceda, egli stesso importante committente dell'Amorosi, abbia stimolato nel pittore la composizione di scene di genere; in questo ambiente, tra l'altro, l'Amorosi conobbe e si leg\u00f2 d'amicizia col suo futuro biografo e storico d'arte Leone Pascoli. Le sue scene popolari restano fino alla morte una componente fondamentale della produzione dell'Amorosi, garantendogli richieste di facoltosi clienti, la maggior parte appartenenti all'aristocrazia romana.\nOltre alle scene di genere, dipinse temi sacri, quali si possono trovare in pale d'altare a Roma: nella chiesa di San Biagio, il \"San Gregorio Nazianzeno\", in quella di San Andrea della Valle una \"Gloria di putti\", per la chiesa di San Rocco, ma ora conservata a Palazzo Venezia, un \"San Francesco da Paola\" del 1722 e in San Bernardino ai Monti \"La Gloria di san Bernardo\", una delle sue ultime opere.\nSecondo il Pascoli, l'Amorosi fu anche un abile copista degli artisti del Rinascimento e un restauratore. Anche il figlio Filippo collabor\u00f2 nella bottega del padre e fu pittore di scene di genere.\nLa tendenza realista.\nPresto confuso, per l'affinit\u00e0 dei temi trattati, con il pittore danese Eberhard Keil, noto in Italia col nome di Mons\u00f9 Bernardo, per lo Zampetti l'Amorosi mostra \"attenzione per le cose di questo mondo, non necessariamente viste con l'occhio malinconico del pittore nordico, ma non per questo con minore senso di partecipazione umana da parte di chi, sin dalla difficile infanzia trascorsa in una localit\u00e0 montana, tra pastori e boscaioli, ben doveva conoscere le difficolt\u00e0 della vita e l'umilt\u00e0 di una condizione esistenziale, cos\u00ec profondamente diversa da quella in cui doveva poi operare, ancora una volta in mezzo ad obbiettive difficolt\u00e0 economiche e sociali\", mentre secondo l'Argan, Amorosi \"discende dai Bamboccianti, specialmente dal Cerquozzi, e dipinge fatti della vita quotidiana senza il minimo gusto per la scenetta di costume. Dagli spagnoli e specialmente dal Murillo, ha imparato a considerare i bambini poveri particolarmente cari al Signore e li dipinge con un interesse pieno di rispetto. Non \u00e8, come \u00e8 stato detto, un neo \u2013 caravaggesco ma \u00e8 l'unico esponente, a Roma, di una poetica realista e questa, come ogni vera poetica realista, non si esprime in una copia analitica del vero, ma nella positiva seriet\u00e0 e concretezza del discorso, nell'assenza di gesto, di movimento, di spazialit\u00e0 illusorie e nella fermezza della luce, nella densit\u00e0 degli impasti che danno l'immagine come \"che cosa \u00e8\" e non come apparenza e finzione. L'Amorosi, insomma, arriva alla nuova cultura, la cultura dell'oggettivit\u00e0, per la via della seriet\u00e0 morale\".\nE infatti i bambini, da lui cos\u00ec spesso rappresentati, non sono dei \"putti\" vestiti modernamente ma dei \"veri\" bambini che guardano \"seriamente\" l'osservatore, magari (\"Ritratto di Filippo Ricci\", coll. privata, New York) con l'apprensione di mantenere la necessaria compostezza davanti al pittore, che li ritrae senza pretendere di voler rappresentare \"altro\" da quello che \u00e8 mostrato, senza rimandi allegorici e metasignificanti, perch\u00e9 in quello \u00e8 gi\u00e0 la realt\u00e0 e la verit\u00e0 dell'Amorosi; cos\u00ec, (\"Ritratto di bambino con cane\", coll. privata) un bambino tiene in braccio il proprio cagnolino col sorriso di orgoglio affettuoso che qualunque bambino mostrerebbe nelle stesse circostanze e una giovane cucitrice (\"Ragazza che cuce\", Thyssen - Bornemisza, Madrid) mostra la stessa seria e faticosa attenzione al lavoro che avrebbe nella realt\u00e0 della propria casa.\nAltre opere.\nAltre opere ancora sono nel Museo de Arte Catalu\u00f1a di Barcellona, nel Museo civico di Bologna, nel Museo Magnin di Digione, nel Museo Pu\u0161kin di Mosca, a Padova, Perugia, Rieti, San Francisco, Stoccarda, in collezioni private e nel mercato antiquario."}
{"id": "223769", "revid": "6789", "url": "https://it.wikipedia.org/wiki?curid=223769", "title": "Battaglia di Cinoscefale", "text": ""}
{"id": "223770", "revid": "547034", "url": "https://it.wikipedia.org/wiki?curid=223770", "title": "Contee tradizionali dell'Inghilterra", "text": "Le contee tradizionali sono le circa quaranta antiche suddivisioni dell'Inghilterra. Sono anche note come contee storiche, o ancora come contee antiche o geografiche.\nSono state utilizzate come divisioni geografiche e amministrative per diversi secoli, fino alla loro abolizione con una serie di atti del Parlamento, culminati nel \"Local Government Act\" del 1888.\nL'instaurarsi della suddivisione viene fatta risalire al XII secolo, sebbene alcuni confini fossero definiti gi\u00e0 da epoche pi\u00f9 antiche, utilizzando le divisioni territoriali sassoni e celtiche, mentre altre delimitazioni assunsero la forma con cui oggi le conosciamo in epoca relativamente tarda, a volte nel XVI secolo, in particolare per il Galles e la Scozia.\nLa definizione informale di \"contee tradizionali\" non si riferisce ad una suddivisione ufficiale di un preciso momento storico, sebbene sia pi\u00f9 di frequente utilizzata in relazione alle contee esistenti tra il momento dell'annessione del Galles all'Inghilterra, con la serie di provvedimenti conosciuta come \"Laws in Wales Acts\" (1535-1542), e la creazione delle contee amministrative del \"Local Government Act\" del 1888 per l'Inghilterra e il Galles.\nDopo la riforma del 1888 non vennero pi\u00f9 utilizzate come suddivisioni geografiche ufficiali e furono sostituite dalle contee cerimoniali o dalle contee amministrative. Le \"contee postali\", che ne riprendevano largamente l'organizzazione, furono utilizzate dall'amministrazione postale fino al 1996. Esistono svariate associazioni che promuovono l'uso delle contee tradizionali. Gli esperti di genealogia e storia locale tendono a seguire i nomi usati all'epoca dei fatti studiati.\nLe contee.\nLa pianta omette tutte le parti distaccate, ad eccezione del Furness, parte del Lancashire a sud del Cumberland e del Westmorland.\nIl Monmouthshire era in precedenza considerato una contea dell'Inghilterra, mentre ora si ritiene generalmente che faccia parte delle contee tradizionali del Galles.\nI nomi.\nLe contee che prendono il nome di una citt\u00e0 hanno spesso la denominazione ufficiale di \"contea di\", seguita dal nome della citt\u00e0 stessa: ad esempio ci si pu\u00f2 riferire allo \"Yorkshire\" come \"contea di York\".\nL'uso moderno prevede il suffisso \"-shire\" solo per le contee che hanno preso nome da una citt\u00e0, ovvero per quelle che altrimenti avrebbero nomi monosillabici. In passato erano tuttavia frequentemente utilizzati anche nomi come \"Devonshire\", \"Dorsetshire\" e \"Somersetshire\". Tuttora esiste un \"duca del Devonshire\", la cui denominazione corretta non \u00e8 \"duca del Devon\".\nLa denominazione di \"Kentshire\" non \u00e8 stata mai utilizzata, poich\u00e9 il Kent era stato un antico regno degli Juti e prima ancora un regno britanno chiamato \"Ceint\" dalla trib\u00f9 dei Cantiaci.\nIl nome della contea di Durham \u00e8 anomalo: la forma che ci si sarebbe aspettati, \"Durhamshire\", non \u00e8 mai stata utilizzata e tale anomalia \u00e8 attribuita al suo stato di contea palatina, retta dal vescovo di Durham.\nEsistono abbreviazioni di uso comune per molti dei nomi delle contee storiche: nella maggior parte dei casi consistono in semplici troncamenti con l'aggiunta di una \"s\" finale, come nel caso di \"Berks\" per il Berkshire e \"Bucks\" per il Buckinghamshire. Altre abbreviazioni sono meno ovvie, come \"Salop\" per il Shropshire, \"Oxon\" per l'Oxfordshire, \"Hants\" per l'Hampshire e \"Northants\" per il Northamptonshire.\nOrigini e storia.\nLe contee tradizionali si accrebbero per secoli e hanno differenti et\u00e0 e origini. Nell'Inghilterra meridionale erano le suddivisioni del Wessex e in molte aree rappresentavano regni annessi che in origine erano stati indipendenti, come il Kent, in origine regno del Kent. Solo una contea della costa meridionale dell'Inghilterra ha nel nome il suffisso \"-shire\", l'Hampshire, che ha preso il nome dall'antica citt\u00e0 di \"Hampton\", oggi Southampton.\nQuando il Wessex conquist\u00f2 la Mercia nel IX e X secolo, suddivise i territori acquisiti in diversi \"shires\", che di solito presero il nome della citt\u00e0 principale (la \"county town\" o \"citt\u00e0 della contea\"), aggiungendovi il suffisso \"-shire\", come nel caso del Northamptonshire e del Warwickshire. In diversi casi gli originali nomi furono in seguito abbreviati: per esempio il Cheshire era in origine denominato \"Chestershire\".\nAnche gran parte del regno di Northumbria fu suddiviso in \"shires\", tra le quali le contee pi\u00f9 note sono l'Hallamshire e il Cravenshire. I Normanni non utilizzarono tuttavia queste suddivisioni e pertanto esse non sono in genere incluse tra le contee tradizionali.\nDopo la conquista normanna del 1066 e le campagne condotte nel nord del regno da Guglielmo il Conquistatore nel 1069-1070, la gran parte del settentrione del paese rest\u00f2 spopolata e al tempo del \"Domesday Book\" (la registrazione del censimento dei territori inglesi, organizzato subito dopo la conquista e completato nel 1086) l'Inghilterra settentrionale era occupata dal Cheshire e dallo Yorkshire, mentre per i territori a nord est, che pi\u00f9 tardi sarebbero entrati a far parte della contea di Durham e del Northumberland, non sono ricordate suddivisioni.\nIl Cumberland, il Westmorland, il Lancashire, la contea di Durham e il Northumberland erano gi\u00e0 istituiti nel XII secolo (e in particolare la creazione del Lancashire pu\u00f2 essere fissata al 1182. Una parte dei domini del vescovo di Durham, l'Hexhamshire fu separata e considerata una contea distinta fino al 1572.\nI confini tra Inghilterra e Galles non furono fissati che con le \"Laws in Wales Acts\" nel 1535 nella forma attuale, mentre nel \"Domesday Book\" alcuni dei confini delle contee inglesi comprendevano parti di quello che sarebbe divenuto il Galles: Monmouth, ad esempio era compresa nell'Herefordshire e l'antica citt\u00e0 di Ludlow, oggi nel Shropshire, faceva parte dell'Herefordshire.\nA causa delle loro diverse origini le contee variano considerevolmente per ampiezza. \nLo Yorkshire, erede del regno di York, al tempo del \"Domesday Book\" era considerato comprendere la parte settentrionale del Lancashire, il Cumberland, e il Westmorland.\nIl Lincolnshire, erede del regno di Lindsey, occup\u00f2 i territori di Kesteven e Holland, ma la citt\u00e0 di Stamford che vi era compresa fu l'unico borgo dell'antico che non divenne \"citt\u00e0 della contea\": l'esistenza di uno \"Stamfordshire\" fu probabilmente esclusa dalla posizione della citt\u00e0 all'estremo margine del territorio che le era associato, al confine con il Rutland immediatamente ad ovest e a nord\nLo stesso Rutland fu un territorio anomalo o \"soke\", associato al Nottinghamshire, che in seguito venne considerato la pi\u00f9 piccola delle contee.\nSuddivisioni tradizionali delle contee.\nAlcune delle contee tradizionali presentano ulteriori suddivisioni, tra cui le pi\u00f9 importanti sono i tre \"ridings\" dello Yorkshire (East Riding, West Riding e North Riding). A causa della notevole ampiezza di questa contea, i suoi \"ridings\" vennero in uso come termini geografici in modo indipendente dalla loro originale ruolo di suddivisione amministrativa.\nLa seconda contea per ampiezza, il Lincolnshire, \u00e8 ugualmente suddivisa amministrativamente nelle tre \"parti storiche\" del Lindsey, dell'Holland e del Kesteven.\nIl Kent e il Sussex sono entrambi suddivisi in una parte orientale e in una occidentale (rispettivamente East Kent e West Kent, East Sussex e West Sussex).\nDiverse contee comprendevano al loro interno territori con giurisdizioni distinte, amministrati separatamente (\"stokes\"): il Cambridgeshire comprendeva ad esempio l'isola di Ely, e il Northamptonshire la \"giurisdizione di Peterborough\" (\"Soke of Peterborough\"). Queste suddivisioni erano utilizzate da istituzioni come quelle delle corti periodiche istituite in ciascuna contea (\"Quarter Sessions courts\") e furono mantenute nella successiva suddivisione delle contee amministrative.\nEsistettero anche suddivisioni pi\u00f9 piccole e molte contee inglesi erano tradizionalmente suddivise in \"hundreds\", ossia territori sufficienti a sostenere un centinaio di famiglie, secondo un antico costume germanico descritto da Tacito con il nome di \"centeni\", e che altrove si riferiva al territorio che poteva fornire un centinaio di uomini in armi. Nel Nottinghamshire, nello Yorkshire e nel Lincolnshire le medesime suddivisioni presero il nome di \"wapentakes\" e nella contea di Durham, nel Cumberland e nel Westmorland quello di \"wards\".\nIl Kent e il Sussex ebbero anche suddivisioni di livello intermedio tra la loro tripartizione principale e i loro \"hundreds\", conosciute come \"lathes\" nel Kent e \"rapes\" nel Sussex.\nA loro volta gli \"hundreds\" o i loro equivalenti, erano suddivisi in \"tithings\" e in parrocchie (\"parishes\"), sia cittadine, sia legate ad un castello.\nConfini e anomalie.\nEsistono almeno due tipi di confini di contea, proposti come i veri e autentici confini tradizionali. La disputa riguarda l'accettazione o meno delle modifiche apportate da un atto parlamentare del 1844, con il quale venivano abolite le numerose enclave costituite da porzioni di una contea all'interno di un'altra, modifiche che taluni considerano un mero fatto di convenienza amministrativa.\nLe enclave pi\u00f9 significative che furono oggetto della modifica erano quelle dell'Islandshire, del Bedlingtonshire e del Norhamshire, che appartenevano alla contea di Durham e furono incorporate nel Northumberland. La maggior parte delle altre enclave aveva dimensioni minime, ma comprendeva persino una parte distaccata della contea gallese del Monmouthshire (Welsh Bicknor) che risultava compresa nella contea inglese dell'Herefordshire, creata nel 1651.\nTra le enclave che non furono interessate dal riordino amministrativo del 1844 ci furono la parte del Derbyshire intorno a Donisthorpe, geograficamente all'interno del Leicestershire, e la maggior parte delle maggiori enclave del Worcestershire, compresa la citt\u00e0 di Dudley, collocata geograficamente nello Staffordshire. Inoltre, il Furness parte del Lancashire rimase separata dalla contea di appartenenza da una stretta striscia di territorio del Westmorland, pur restando accessibile attraverso le dune costiere della baia di Morecambe.\nAlcune citt\u00e0 sono storicamente divise tra due diverse contee, come Newmarket, Royston, Stamford, Tamworth e Todmorden, e in alcuni casi il confine di contea \u00e8 tracciato proprio al centro della via principale. Per la citt\u00e0 di Todmorden, il confine tra Lancashire e Yorkshire \u00e8 detto correre al centro del municipio.\nUtilizzo.\nNel XX secolo diverse riforme delle amministrazioni locali resero l'uso dei nomi delle contee piuttosto confuso.\nQuando nel 1888 vennero istituiti per la prima volta i consigli di contea, essi riguardavano solo le nuove entit\u00e0 amministrative appena create, le contee amministrative, alle quali ci si riferiva con il termine di \"contea\" e che dovevano essere utilizzate \"per ogni proposito\": retrospettivamente possono essere considerate all'origine delle attuali contee cerimoniali. Tali contee sono quelle mostrate nelle piante della prima met\u00e0 del XX secolo e rimpiazzarono in genere le contee tradizionali.\nNel 1974 fu intrapresa una riforma delle amministrazioni locali (\"Local Government Act\" del 1972), con la quale furono abolite le contee amministrative, sostituite dalle \"contee metropolitane\" e dalle \"contee non metropolitane\". Diverse contee amministrative, come il Cumberland, l'Herefordshire, il Rutland, il Westmorland e il Worcestershire scomparvero dalla mappa amministrativa ufficiale (seguendo l'Huntingdonshire e il Middlesex che erano allo stesso modo scomparsi nel 1965). Contemporaneamente furono creare nuove entit\u00e0, come la contea di Avon, la contea di Cleveland, la Cumbria e l'Humberside che si aggiunsero alle sei nuove contee metropolitane.\nL'atto del 1972 lasci\u00f2 lo \"status\" legale delle contee tradizionali non definito: non si esprimeva sulle parti dell'atto del 1888 che riguardavano le contee tradizionali e riferiva la denominazione di contee alle \"contee amministrative\" e, tuttavia, non aboliva formalmente le \"contee antiche e geografiche\". Si obiett\u00f2 inoltre che le contee tradizionali non potevano essere soppresse per mezzo di un atto parlamentare, visto che la maggior parte di esse non erano state istituite da atti parlamentari o editti reali. Su tali basi i sostenitori delle contee tradizionali ritengono che esse siano tuttora esistenti e lo stesso governo aveva affermato a suo tempo che i confini tradizionali tra le contee non erano interessati dalle riforme del 1974.\nMolti accettarono comunque i cambiamenti, ma l'uso \u00e8 rimasto tra i privati: per esempio il cricket di contea \u00e8 tuttora basato sulle contee tradizionali. Allo stesso modo le contee tradizionali sono alla base delle suddivisioni per la registrazione dei dati biologici, con l'aggiunta di un ulteriore suddivisione per area: ci\u00f2 rende pi\u00f9 facile effettuare paragoni in merito alla biodiversit\u00e0 di diverse parti dell'Inghilterra attraverso il tempo.\nLe Poste britanniche si adattarono al rispetto della riforma, con le due significative eccezioni della \"Greater London\" e della \"Greater Manchester\", dove i sobborghi sono definiti sulla base della suddivisione tradizionale, sia a Manchester che per aree della citt\u00e0 di Londra esterne al suo distretto postale.\nLe contee metropolitane hanno avuto spesso nomi generici, come Merseyside o Tyne and Wear, che entrarono rapidamente in uso. A partire dal 2000 le Poste, hanno eliminato le contee postali dal proprio data-base, e hanno creato un archivio separato che elenca le contee postali e amministrative e le precedenti contee postali per ogni indirizzo del Regno Unito.\nNotevoli contestazioni produsse l'incorporazione amministrativa di parti dello Yorkshire nella Cumbria, nel Lancashire, nella Greater Manchester, nell'Humberside, nel Cleveland e nella contea di Durham. In seguito alcune di tali aree sono state ripristinate nella loro condizione originaria per propositi cerimoniali.\nContee e aree urbane.\nA parte i casi di divisioni storiche, come quelle di Newmarket, Stamford e Tamworth, numerose citt\u00e0 si sono recentemente espanse oltrepassando i confini con una vicina contea, di frequente oltrepassando un fiume. Casi simili sono le citt\u00e0 di Banbury, Birmingham, Bristol, Burton-upon-Trent, Great Yarmouth, Leighton Buzzard, Londra, Manchester, Market Harborough, Peterborough, Reading, Redditch, Saint Neots, Swadlincote, Tadley e Wisbech.\nSebbene Oxford sorga sulla riva del Tamigi, tradizionale confine tra Oxfordshire e Berkshire, la linea di confine storica si incurva in corrispondenza della citt\u00e0, in modo da includere la parte occidentale oltre il fiume nella contea dell'Oxfordshire insieme al resto della citt\u00e0.\nLe aree istituite come conurbazioni tendono ad oltrepassare i confini delle contee tradizionali, come nel caso di Bournemouth/Poole/Christchurch (nell Dorset e nello Hampshire): l'annessione nel 1974 di Bournemouth and Christchurch nella contea amministrativa del Dorset \u00e8 tuttavia il mutamento di confine pi\u00f9 largamente accettato. Altri casi sono rappresentati dall'area metropolitana di Manchester (contee dello Cheshire e del Lancashire), da Merseyside (nuovamente Cheshire e Lancashire), Teesside (Yorkshire and contea di Durham), Tyneside (contea di Durham e Northumberland) e West Midland (Staffordshire, Warwickshire and Worcestershire).\nLa stessa \"Grande Londra si estende in cinque delle contee tradizionali (Essex, Hertfordshire, Kent, Middlesex, Surrey) e l'area urbana della citt\u00e0 \u00e8 inserita nel Buckinghamshire e nel Berkshire.\nIl movimento in favore delle contee tradizionali.\nIl movimento che sostiene le contee tradizionali \u00e8 costituito in una organizzazione nazionale (\"Association of British Counties\") insieme a vari affiliati regionali. I suoi principali obiettivi sono:"}
{"id": "223771", "revid": "363629", "url": "https://it.wikipedia.org/wiki?curid=223771", "title": "Metaemoglobina", "text": "La metaemoglobina, o metemoglobina (MetHb), \u00e8 un tipo di metalloproteina in cui, rispetto all\u2019emoglobina, il ferro nel gruppo dell'eme \u00e8 allo stato ferrico ( Fe3+) anzich\u00e9 a quello ferroso (Fe2+). Il cambiamento dello stato di ossidazione priva la molecola della capacit\u00e0 di legare reversibilmente l'ossigeno.\nNel sangue umano una traccia di metaemoglobina \u00e8 presente spontaneamente, ma quando \u00e8 in eccesso il sangue diventa anormalmente marrone scuro bluastro. L'enzima NADH dipendente \"metamoglobina reduttasi\" (un tipo di diaforasi) \u00e8 responsabile della conversione della metaemoglobina in emoglobina. L'ossidazione da 2+ a 3+ pu\u00f2 avvenire per difetti genetici (metaemoglobinemia ereditaria), in cui il residuo di istidina prossimale (HisF8) della globina viene sostituito da un residuo di tirosina, che \u00e8 in grado di legarsi covalentemente all'atomo di ferro stabilizzandone l'ossidazione a 3+. Un livello pi\u00f9 alto di metaemoglobina tender\u00e0 a far s\u00ec che un saturimetro visualizzi un valore vicino all'85% indipendentemente dal vero livello di saturazione dell'ossigeno. Un aumento anormale della metaemoglobina aumenter\u00e0 l'affinit\u00e0 di legame con l'ossigeno dell'emoglobina normale, con conseguente diminuzione della cessione di ossigeno ai tessuti.\nCause comuni di elevata metaemoglobina.\nMeccanismi di difesa cellulare ridotti\nVari composti farmaceutici\nAgenti ambientali\nL'ossidazione pu\u00f2 essere causata da vari farmaci, come la Primachina, dall'ingestione di semi di fava. In questi casi si ha probabilmente un contemporaneo deficit genetico della seguente via metabolica:\nIl primo passaggio \u00e8 diminuito in efficacia nei fabici.\nQuindi deficit del glucosio-6-fosfato deidrogenasi innanzitutto aumentano il rischio di emolisi a causa dello stress ossidativo non pi\u00f9 controllato dal glutatione ridotto, ma soprattutto, in questo caso, rendono impossibile la riduzione del Ferro a 2+. Detto ci\u00f2 risulta evidente che la somministrazione di farmaci antimalarici o l'assunzione di favici (entrambe condizioni che ossidano il Ferro) in soggetti con deficit in questa via enzimatica possano costituire la metaemoglobina.\nTerapia.\nLa terapia in questi casi consiste nella somministrazione di farmaci riducenti come per esempio il Blu di metilene."}
{"id": "223772", "revid": "37401", "url": "https://it.wikipedia.org/wiki?curid=223772", "title": "Filippo V di Macedonia", "text": "Figlio di re Demetrio II Etolico e della sua ultima moglie, Criseide, sal\u00ec al trono alla morte del suo tutore e cugino, Antigono Dosone.\nParteggi\u00f2 per la Lega achea nella guerra contro la Lega etolica.\nNel 215 a.C., durante la seconda guerra punica, strinse un'alleanza con Annibale, in opposizione all'espansione romana nella parte orientale del Mediterraneo. Non appena Roma ebbe riaffermato la propria supremazia su Cartagine, fu decisa una ritorsione militare contro re Filippo, dando cos\u00ec inizio alla prima guerra macedone, conclusasi nel 205 a.C. con la pace di Fenice.\nSconfitto nella battaglia di Cinocefale nel 197 a.C. dovette ritirarsi dalla Grecia.\nBiografia.\nOrigini.\nFiglio di Demetrio II, perse il padre quando era solo un infante e pertanto il trono fu assunto dallo zio, Antigono III il quale, tuttavia, fu sollecito degli interessi del nipote e lo consider\u00f2 sempre come proprio successore, sebbene avesse dei figli. Sentendo vicina la propria morte a causa di una malattia, Antigono predispose un consiglio di tutori esperti per il giovane e gli affianc\u00f2 come mentore Arato di Sicione, grande uomo di stato della Lega Achea. Nel 221 a.C., quando Antigono mor\u00ec, Filippo, ormai diciassettenne, gli succedette sul trono senza alcuna opposizione.\nMacedonia all'ascesa di Filippo.\nLa Macedonia si trovava tra l'Illiria e la Tracia e a nord della Grecia, sulle cui citt\u00e0-stato rivali e ribelli mantenevano una precaria egemonia. Essa era pari alle altri grandi potenze di Egitto e Siria che dominavano la costa orientale del Mar Mediterraneo. In Asia e in Grecia, piccoli re e citt\u00e0 costituivano un mutevole mosaico di alleanze, e periodicamente le loro guerre coinvolgevano i paesi confinanti.\nSpesso questi staterelli si univano per approfittare di un qualsiasi segno di debolezza da parte delle grandi potenze, e le trib\u00f9 barbare erano pronte a lanciarsi in incursioni e saccheggi oltre il confine settentrionale non appena l'esercito macedone abbassava la guardia: in questo quadro la Macedonia era un paese prospero, anche perch\u00e9 poteva contare su una maggiore solidit\u00e0 statale.\nNon bisogna, inoltre, trascurare il fatto che Filippo aveva potuto contare sulla prudente ed al contempo vigorosa amministrazione dello zio il quale era riuscito a sconfiggere i Dardani, a rafforzare il dominio macedone sulla Tessaglia ed infine aveva acquisito il rispetto degli Achei grazie al suo intervento nella Guerra Cleomenea.\nInfine, Filippo fu rapido ad assumere il controllo degli affari pubblici prima garantendo a diversi amici e sodali importanti cariche pubbliche, e tra questi Apelle ottenne l'incarico di reggente, ma, in seguito, in modo del tutto autonomo. Lo stesso Apelle, infatti, non mantenne a lungo il potere e fu messo da parte con il figlio e altri seguaci (Leonzio, Megalea e Tolomeo) quando fu accusato dal sovrano di tradimento ed intelligenza con gli Etoli, nemici del re.\nCampagna contro gli Etoli.\nConvinti che Filippo non fosse altro che un giovane ed inesperto, gli Etoli decisero di attaccare gli Achei nel Peloponneso; costoro si appellarono al re macedone ma Filippo adott\u00f2 una strategia estremamente prudente: in un primo momento si limit\u00f2 ad inviare distaccamenti a saccheggiare il territorio nemico, poi, dopo che gli Etoli ebbero sconfitto gli Achei presso Cafiae, invase il Peloponneso con considerevoli forze e si acquartier\u00f2 a Corinto.\nA Corinto, presiedette un congresso cui parteciparono rappresentanti degli Achei, Beoti, Focesi, Acarniani, Messeni e degli Epiroti che, concordemente, dichiararono guerra agli Etoli, affiancati dagli Elei e dagli Spartani; ottenuto tale consenso, Filippo V fece ritorno in Macedonia per prepararsi allo scontro definitivo.\nGiunto in Macedonia, Filippo concluse un trattato di pace con gli Illiri, poi, nella primavera del 219 a.C., entr\u00f2 in Epiro con un esercito di 15.000 soldati e 800 cavalieri ove ottenne rinforzi dagli Epiroti, poi, invase l'Etolia e conquist\u00f2 diverse piazzeforti, tra cui l'importante citt\u00e0 di Ambracia oltre a numerosi villaggi di frontiera. Poco dopo, tuttavia, la Macedonia fu invasa dai Dardani e Filippo fu costretto a lasciare parte dell'esercito a svernare in Tessaglia, inviandone un secondo distaccamento a presidiare le frontiere settentrionali.\nNell'inverno del medesimo anno, ottenuti rinforzi dagli Achei, Filippo si present\u00f2 improvvisamente a Corinto cogliendo completamente di sorpresa le truppe radunate dagli Etoli e dagli Elei: dopo un breve assedio, il re macedone conquist\u00f2 la fortezza di Psofi, avanz\u00f2 senza incontrare resistenza fino ad Elea conquistando interamente le fertili pianure dell'Elide. Ottenuti tali successi, si ritir\u00f2 ad Argo ove rimase per il resto dell'inverno.\nNella primavera del 218 a.C., Filippo decise di conquistare la strategica isola di Cefalonia ma non riusc\u00ec ad espugnare la citt\u00e0 di Palae per il tradimento di uno dei suoi ufficiali. Costretto ad abbandonare l'impresa, sbarc\u00f2 improvvisamente nel Golfo di Ambracia onde prosegu\u00ec fino al cuore dell'Etolia la cui capitale, Thermo, fu completamente saccheggiata e distrutta; da Thermo si ritir\u00f2 al Golfo di Ambracia senza che gli Etoli riuscissero a sbarrargli la strada.\nDopo aver portato terrore agli Etoli, Filippo torn\u00f2 a Corinto per punire gli Spartani i quali si erano alleati con gli Etoli: con l'appoggio di forze achee, Filippo invase la Laconia, saccheggi\u00f2 le pianure vicino a Sparta, avanz\u00f2 fino a Capo Malea e nel ritorno sconfisse le truppe spartane ed il loro sovrano, Licurgo.\nA seguito di questi successi, gli Etoli ed i loro alleati chiesero la pace tramite la mediazione degli abitanti di Chio e di Rodi ma Filippo, che, dopo essere avanzato fino a Tegea, era tornato in Macedonia, rifiut\u00f2; nella primavera del 217 a.C., il re invase la Peonia, espugn\u00f2 la fortezza di Bilazora (strategicamente importante poich\u00e9 controllava le strade tra la Macedonia, la Tessaglia e l'Epiro) donde avanz\u00f2 fino in Tessaglia. Alcuni mesi dopo, al tempo delle celebrazioni dei Giochi Nemei ad Argo, nel momento in cui era giunta in Grecia la notizia della battaglia del lago Trasimeno, Filippo stipul\u00f2 un trattato con i Chii, i Rodii e Tolomeo IV Filopatore e concluse le ostilit\u00e0 con gli stati greci.\nAlleanza con Annibale.\nDopo aver sconfitto gli Etoli e consolidato i confini del proprio regno, Filippo, volse il proprio sguardo verso occidente ove la Repubblica romana era impegnata, con esiti al momento disastrosi, a fronteggiare la minaccia di Annibale che avrebbe certamente guardato favorevolmente ad una alleanza in funzione anti-romana.\nTali progetti furono, peraltro, influenzati notevolmente dall'opera di uno dei consiglieri del sovrano, l'ex re illirico Demetrio di Faro, il quale si era rifugiato alla corte macedone dopo che fu sconfitto da Roma nella Seconda guerra illirica. Infatti, mentre Filippo era impegnato contro gli Etoli, un messaggero comunic\u00f2 a Filippo la notizia della vittoria di Annibale sui romani nella battaglia del lago Trasimeno nel giugno 217 a.C.: in un primo momento il sovrano mostr\u00f2 il messaggio solo a Demetrio, che, probabilmente vedendo la possibilit\u00e0 di riconquistare il regno perduto, gli consigli\u00f2 di addivenire immediatamente ad una pace con gli Etoli ed aggiunse:\nFilippo, bramoso di ricreare l'impero, fu subito convinto dalle parole di Demetrio, firm\u00f2 la pace con gli Etoli e cominci\u00f2 a pianificare la spedizione contro Roma.\nNell'inverno tra il 217 ed il 216 a.C., Filippo diede ordine ai cantieri navali di armare una flotta di 100 navi e fece cominciare l'addestramento degli equipaggi, impresa che quasi nessun re macedone aveva mai compiuto in precedenza; tale flotta, composta principalmente dai lembi, piccole imbarcazione tipiche degli illiri, non avrebbe mai potuto impegnare in uno scontro diretto la marina romana ma in ogni caso avrebbe potuto trasportare le truppe, qualora la flotta romana fosse lontana.\nNel frattempo, Filippo intraprese una spedizione contro gli Illiri conquistando la regione fino alle valli solcate dai fiumi Apsus e Genusus (l'odierno Shkumbini in Albania) che intendeva usare come basi d'appoggio per poter inviare rapidamente rinforzi, una volta che fosse sbarcato in Italia.\nAll'inizio dell'estate, Filippo ritenne che fosse ormai giunto il momento per lo sbarco e comand\u00f2 pertanto alla sua flotta di radunarsi ad Apollonia; tuttavia, mentre la marina macedone costeggiava l'isola di Saseno, il sovrano ricevette la notizia dell'arrivo della flotta romana diede l'ordine di ritirarsi; in realt\u00e0 la flotta avversaria era composta da 10 navi e, dando l'ordine della ritirata, il re aveva perso la migliore occasione oltre che parte della reputazione.\nUmiliato ma non domato, Filippo invi\u00f2 messaggeri per contattare Annibale con il quale concluse un trattato di alleanza (215 a.C.) i cui termini sono riportati in tale modo da Tito Livio:\nI Romani, tuttavia, entrarono in possesso di una copia del trattato e presero le opportune contromisure, dichiarando guerra al sovrano macedone (214 a.C.): inviarono una flotta a pattugliare l'Adriatico e, quando seppero che Filippo aveva posto d'assedio la citt\u00e0 di Apollonia, inviarono in aiuto degli assediati 2.000 soldati e poi il pretore, Marco Valerio Levino. Il re macedone, sorpreso da un attacco notturno presso Apollonia, fu messo in fuga, riparando in Macedonia con un esercito pressoch\u00e9 disarmato.\nNegli anni seguenti, Filippo continu\u00f2 la sua spedizione in Illiria conquistando diverse citt\u00e0 e piazzeforti mentre i Romani iniziarono a tessere una rete diplomatica con i vari stati greci in modo da imbrigliare Filippo; ben presto gli Etoli, l'Elide, Sparta, Messene, Scerdilaiede, re di Tracia e Attalo I di Pergamo aderirono all'alleanza anti-macedone.\nLa nascita di questa coalizione segn\u00f2 la fine delle ambizioni italiche di Filippo il quale dovette affrontare contemporaneamente gli Etoli, Pergamo e Roma mentre i suoi alleati achei venivano sottoposti all'offensiva degli Spartani.\nIn ogni caso, Filippo, sebbene avesse perduto l'isola di Egina e parte della Focide, riusc\u00ec a sconfiggere per due volte gli Etoli presso Lamia costringendoli a ritirarsi; furono, quindi avviate delle trattative di pace ma il tentativo fall\u00ec.\nLa guerra riprese, sempre incerta: Filippo respinse gli attacchi romani in Epiro ma sub\u00ec gli attacchi degli Illiri mentre la flotta congiunta romano-pergamena continuava ad avanzare e a conquistare i possedimenti insulari macedoni, praticamente circondati dai nemici. Filippo, tuttavia, riusc\u00ec a reagire: infatti, essendo venuto a sapere che le truppe pergamene, di stanza ad Opus nella Locride, si erano divise da quelle romane, decise di attaccarle riuscendo a costringere Attalo I di Pergamo a ritirarsi nei suoi possedimenti.\nNel 206 a.C., gli Etoli, abbandonati da Pergamo e lasciati soli dai Romani che avevano ritirato il grosso delle loro forze per concentrarlo in Africa, firmarono una pace con Filippo; poi, nella successiva primavera 35.000 soldati romani, sotto la guida del console Publio Sempronio Tuditano, sbarcarono in Epiro ove tentarono, senza successo, di riconquistare alcune citt\u00e0 e di spingere gli Etoli contro il re macedone.\nA questo punto, privi di alleati ma, avendo prevenuto il pericolo di uno sbarco di Filippo in Italia in appoggio ad Annibale, i Romani intrapresero dei negoziati con il re macedone che si conclusero con la Pace di Fenice che confermava lo status quo.\nGuerra contro Rodi.\nDopo aver appena concluso le ostilit\u00e0 con Roma, Filippo decise di espandere il proprio controllo marittimo sull'Egeo sottomettendo la citt\u00e0-stato di Rodi; a tale scopo il re macedone strinse alleanza con Sparta, gli Etoli e due citt\u00e0 cretesi Ierapetra e Olous affinch\u00e9 costoro inviassero flotte corsare contro le navi rodiee. Non contento di ci\u00f2, stipul\u00f2 un trattato di alleanza con Antioco III di Siria proponendogli di ripartirsi le spoglie del regno tolemaico: ad Antioco sarebbero andate Egitto e Cipro, Filippo avrebbe incamerato Cirene, le Cicladi e la Ionia.\nOttenuti tali appoggi, Filippo assedi\u00f2 e annett\u00e9 le citt\u00e0 di Lisimachia e Calcedone (alienandosi i consensi degli Etoli che erano alleati con queste citt\u00e0), prosegu\u00ec fino a Cio in Bitina che fu saccheggiata ed i suoi abitanti venduti come schiavi e sulla via del ritorno riserv\u00f2 lo stesso destino a Taso, per quanto si fosse arresa.\nSubito dopo, Filippo, in ossequio al trattato stipulato con Antioco III, attacc\u00f2 i possedimenti egiziani, catturandone la flotta di stanza a Samo, per poi procedere fino a Chio: i Rodii, tuttavia, alleatisi con Pergamo, Bisanzio e Cizico, inviarono a Chio una poderosa flotta di soccorso bloccando quella macedone, numericamente superiore, Filippo decise di accettare lo scontro ma la battaglia fu un completo disastro.\nAvendo perso gran parte della marina, Filippo decise di tentare una campagna terrestre: avanz\u00f2 fino in Misia e ne saccheggi\u00f2 il contado ma non pot\u00e9 assediare Pergamo; poi, il re macedone avanz\u00f2 fino in Caria ove conquist\u00f2 le citt\u00e0 di Primasso, Iasos, Bargilia, Euromo e Cauno, un tempo possedimento rodio. Mentre Filippo era impegnato in Caria, gli Ateniesi attaccarono navi pirata dell'Acarnania, alleati della Macedonia, inducendo il sovrano ad inviare una spedizione punitiva contro Atene che depred\u00f2 e avanz\u00f2 fino alle mura di Atene quando fu bloccata dagli ambasciatori romani presenti in citt\u00e0.\nDopo gli scontri presso Atene, Filippo decise di conquistare il Chersoneso tracico, possedimento Egiziano, che cadde senza eccessive resistenze; a questo punto il re macedone pose sotto assedio la citt\u00e0 di Abido che, dopo una dura resistenza, decise di arrendersi.\nAd Abido Filippo fu informato di un ultimatum del senato romano che gli imponeva di cessare immediatamente le ostilit\u00e0 contro i Greci, a sottoporre ad arbitrato la propria condotta ed infine a non interferire nei domini dei Tolomei. Filippo, attacc\u00f2 di nuovo Atene, Roma decise di dichiarare guerra a Filippo che, a tal punto, chiuse il conflitto con Rodi e si ritir\u00f2 in patria.\nGuerra contro Roma.\nNel 199 a.C., il console Publio Sulpicio Galba Massimo sbarc\u00f2 presso Apollonia, ottenne il sostegno di diversi principi illirici ed avanz\u00f2 nell'Epiro settentrionale ove Filippo decise di dare battaglia: ad Octopholus i Romani ebbero la meglio ma in ogni caso la campagna fu costellata da piccole schermaglie con poche perdite e senza esiti certi.\nDopo diversi mesi di stasi, gli Etoli si unirono ai Romani ed avanzarono verso la Tessaglia mentre i Dardani invasero la Macedonia da Nord; Filippo decise di sganciarsi da Sulplicio, si ritir\u00f2 in Macedonia ove invi\u00f2 un'armata, guidata da Atenagora, contro i Dardani mentre lui stesso prese il comando di un secondo contingente e contrattacc\u00f2 gli Etoli: Atenagora sconfisse gli Illiri mentre Filippo, cogliendo completamente di sorpresa gli Etoli, distrusse il loro esercito senza che le truppe romane potessero portare soccorso all'alleato.\nL'anno seguente, mentre il nuovo console, Publio Villio Tappulo, era impegnato a fronteggiare un ammutinamento delle proprie truppe, Filippo decise di continuare la sua offensiva contro gli Etoli ed assedi\u00f2 la citt\u00e0 di Thaumaci in Tessaglia ma, non avendo ottenuto successo, si ritir\u00f2 in Macedonia a svernare.\nIn primavera, il console Tappulo tent\u00f2 un'offensiva contro Filippo attraverso il passo di Antigoneia ma Filippo lo prevenne e respinse con successo l'attacco romano; essendo ormai scaduto il mandato, il console decise rientr\u00f2 a Roma e fu sostituito da Tito Quinzio Flaminino.\nAll'arrivo di Flaminino, Filippo tent\u00f2 la carta del negoziato ma, poich\u00e9 il console aveva richiesto che il Re abbandonasse la Grecia, compresa la Tessaglia, possesso macedone da decenni, Filippo fece cadere i negoziati ed il conflitto riprese.\nPoco tempo dopo, Flaminino, venuto a conoscenza di un secondo passaggio di montagna, non presidiato, invi\u00f2 un distaccamento di soldati che, aggirando le posizioni macedoni, le colse di sorpresa fino ad indurre Filippo ad abbandonare le posizioni presso Antigoneia e a ritirarsi in Tessaglia.\nA questo punto, il teatro della guerra si spost\u00f2 in Tessaglia ove Flaminino conquist\u00f2 e distrusse la citt\u00e0 di Faloria per poi avanzare in Focide mentre diverse citt\u00e0 della Lega achea, antico alleato macedone, decisero di schierarsi con i Romani. Filippo, allora, decise di riprendere i negoziati e partecip\u00f2 ad un congresso, tenuto a Nicea, in Locride, ove ottenne una tregua di due mesi e la possibilit\u00e0 di inviare ambasciatori al Senato per proseguire i negoziati, dietro l'obbligo di sgomberare le citt\u00e0 che ancora presidiava in Focide e Locride.\nIl Senato impose a Filippo di sgomberare le fortezze in Grecia ed il re, sebbene consapevole dell'inferiorit\u00e0 numerica, form\u00f2 un'alleanza con Nabide, re di Sparta e decise di affidarsi comunque alle armi.\nNella primavera del 197 a.C., Flaminino, rafforzato dai contingenti greci, avanz\u00f2 fino alle Termopili e poi a Fere ove la sua cavalleria sconfisse quella di Filippo: il destino del Macedone si comp\u00ec a Cinocefale, presso Farsalo, dove alcune colline a forma di teste canine danno il nome alla localit\u00e0.\nLa maggiore flessibilit\u00e0 del manipolo romano si rivel\u00f2 decisiva contro la serrata falange macedone e una volta che i Romani si trovarono con le loro corte spade in mezzo all'esercito nemico per i Macedoni non vi fu pi\u00f9 alcuna chance: Filippo perse tra gli 8000 e i 10000 uomini e altri 5000 furono fatti prigionieri. Il re dovette chiedere nuovamente a Flaminino i termini della resa, questa volta accettando l'abbandono della Grecia, la riduzione degli effettivi dell'esercito e la consegna del figlio Demtetrio, come ostaggio; Filippo, per non perdere il trono, accett\u00f2.\nAlleato di Roma.\nIn ogni caso, dopo il 196 a.C., mantenne relazioni positive con Roma: l'anno seguente, infatti, la Macedonia partecip\u00f2 al consiglio di Corinto ove era in discussione la possibilit\u00e0 di dichiarare guerra a Nabide appoggiando apertamente l'opzione militare ed inviando in sostegno a Flaminino 1.500 soldati e 400 cavalieri tessali.\nIl sostegno macedone a Roma fu confermato nel 192 a.C. quando il re di Siria, Antioco III e la lega etolica, entrarono in ostilit\u00e0 contro Roma.\nInfatti, non appena Antioco III invase la Tessaglia, antico possedimento di Filippo, questi, timoroso di essere accerchiato tra i siriani e gli etoli, decise di inviare messaggeri al console Manio Acilio Glabrione e di stipulare un'alleanza difensiva contro i siriani.\nL'anno seguente, Filippo V, accompagnato dal pretore Marco Bebio Tamfilo, invase la Tessaglia costringendo Antioco III a ritirarsi a Calcide mentre il re macedone poneva sotto assedio la piazzaforte Pelinna che, infine, cadde con l'arrivo delle truppe di Glabrione.\nNei mesi seguenti, Filippo V continu\u00f2 a sostenere le truppe romane e la sua condotta fu premiata quando, a seguito della vittoria alle Termopili, il Senato decise di liberare Demetrio; con la ritirata di Antioco III, Filippo V e Glabrione invasero i territori degli Etoli ed il re macedone riottenne il dominio sull'intera Tessaglia.\nNel corso dei due anni seguenti, mentre i romani erano impegnati in Asia Minore contro i Seleucidi, Filippo V non solo assicur\u00f2 ai Romani un passaggio sicuro attraverso i suoi territori ma li provvide di viveri e rifornimenti e continu\u00f2 la guerra contro gli Etoli con alterna fortuna: infatti, nel 188 a.C., gli Etoli respinsero le truppe macedoni ed il re dovette richiedere aiuto al console Marco Fulvio Nobiliore che, dopo aver assediato Ambracia, ottenne la resa definitiva della lega etolica.\nIn ogni caso, Filippo non si ferm\u00f2 ed intraprese diverse spedizioni in Tracia (tra cui le importanti citt\u00e0 di Aenus e Maroneia) e nella Tessaglia meridionale che, tuttavia, impensierirono il re di Pergamo, Eumene II il quale decise di informare il Senato: Roma impose a Filippo di rinunziare a queste conquiste e di ritornare ai confini concessi da Glabrione o avrebbe subito un nuovo intervento romano; furibondo (della sua furia, furono vittima gli abitanti di Maroneia che furono massacrati), ma impotente, il re ottemper\u00f2 alle richieste.\nGli ultimi anni e la morte.\nIn tali circostanze, Filippo decise di inviare il figlio Demetrio a Roma per inoltrare le sue proteste al Senato; il principe fu ricevuto con tutti gli onori ed ottenne una distensione dei rapporti tra Roma e la Macedonia\nL'ambasciata, tuttavia, cre\u00f2 forti contrasti tra Demetrio ed il figlio primogenito del re, Perseo e tali dispute contribuirono a rendere sempre pi\u00f9 amari i giorni del re: Filippo, ben presto, divenne preda della paura di congiure ed intrighi contro la sua persona ed il suo regno e si incrudel\u00ec.\nIl re, decise di intraprendere una spedizione contro i Peoni: Perseo, allora, approfittando della momentanea assenza del fratello minore, fece stilare lettere false con le quali fece credere al padre che Demetrio fosse coinvolto in un complotto con Roma per soppiantarlo; Filippo mise a morte Demetrio ma poi venne a sapere degli intrighi del suo figlio primogenito e fu sconvolto dal dolore e dal rimorso.\nOrmai malato, il re si ritir\u00f2 ad Anfipoli ove provvide a diseredare Perseo in favore del proprio cugino Antigono (figlio di Echestrate, fratello di Antigono III Dosone); mor\u00ec poco dopo, nell'inverno del 179 a.C., di dolore e crepacuore, maledicendo il figlio Perseo. Aveva regnato per 42. Perseo, dopo aver fatto giustiziare Antigono, prese il potere.\nGiudizio storico.\nGli storici antichi, in particolare Polibio e Tito Livio, hanno lasciato un ritratto in chiaroscuro del sovrano che viene descritto come persona dotata di grandi virt\u00f9 e di vizi altrettanto grandi: era un abile comandante, carismatico, generoso, coraggioso nell'azione, eccellente parlatore, estremamente dignitoso e regale e al contempo, rigido fino alla crudelt\u00e0, sospettoso, piuttosto licenzioso e dedito al bere.\nQuanto ai suoi obiettivi a lungo termine, essi restarono inevasi: infatti, le sue campagne militari iniziali permisero una forte espansione del Regno di Macedonia ma, indussero Roma e gli altri stati ellenistici a coalizzarsi contro di lui; inoltre, la sua indole tendente alla crudelt\u00e0 ed al sospetto (specialmente negli ultimi anni) resero vana ogni speranza di acquistare il favore dei Greci, fattore che sarebbe stato determinante nel declino del regno."}
{"id": "223774", "revid": "1522738", "url": "https://it.wikipedia.org/wiki?curid=223774", "title": "Nightmare Before Christmas", "text": "Nightmare Before Christmas (\"Tim Burton's The Nightmare Before Christmas\") \u00e8 un film d'animazione del 1993 diretto da Henry Selick, ideato e co-prodotto da Tim Burton, per conto della Touchstone Pictures (di propriet\u00e0 della The Walt Disney Company) e da Skellington Pictures, e distribuito dalla Buena Vista International.\nScritto da Caroline Thompson, la trama vede protagonista Jack Skeletron, re delle zucche della Citt\u00e0 di Halloween, che decide di dare una svolta alla sua vita per capire cos'\u00e8 il Natale. Il cast vocale \u00e8 composto da Chris Sarandon, Catherine O'Hara, Ken Page e William Hickey.\nIl film ha riscosso un successo sia critico che finanziario, incassando $ 91 milioni dalla sua uscita iniziale e divenendo un film di culto. \u00c8 stato nominato all'Oscar per i migliori effetti speciali, il primo per un film d'animazione. Da allora il film \u00e8 stato ristampato dalla Walt Disney Pictures e ripubblicato ogni anno in Disney Digital 3-D dal 2006 al 2009, diventando cos\u00ec il primo film d'animazione in stop-motion interamente convertito in 3D.\nTrama.\nIl Paese di Halloween \u00e8 un mondo immaginario nel quale vivono tutti i mostri della festivit\u00e0 (zombi, lupi mannari, streghe etc.) governati da Jack Skeletron, il re delle zucche, un alto scheletro vivente vestito con uno smoking nero. Tutto ruota intorno alla festa del 31 ottobre, i cui preparativi durano l'intero anno e ai quali ogni abitante partecipa con vivo entusiasmo. L'unico che al contrario inizia a perdere interesse per Halloween \u00e8 proprio lo stesso Jack, il quale comincia ad essere stufo di dedicare la sua esistenza solo a spaventare. Mentre vaga sconsolato nel cimitero del paese, osservato da Sally, una bambola di pezza vivente segretamente innamorata di lui, il re del paese si perde nel bosco insieme al suo cane fantasma Zero.\nAllo spuntare dell'alba, Jack si ritrova in uno spiazzo circondato da alberi con delle porte incise sul tronco, ognuna rappresentante un diverso simbolo delle festivit\u00e0. Jack \u00e8 particolarmente attratto dalla porta raffigurante di un albero di Natale e, non appena la apre, viene risucchiato in un luogo pervaso da un'aria di gioia e ricco di neve, luci e colori. Si tratta della citt\u00e0 del Natale, governata proprio da Babbo Natale che ogni anno si prepara in vista del 25 dicembre.\nTornato nella citt\u00e0 di Halloween, Jack chiama gli abitanti per un incontro, mostrando loro gli oggetti che caratterizzano il Natale, ma i cittadini non riescono ad afferrare il messaggio, guardando quei manufatti con gli occhi di un abitante di Halloween. A Jack non resta altro che spiegare loro il Natale nell'unico modo in cui possono capirlo: racconta che l\u00ec il capo ha una voce profonda, delle chele al posto delle mani, vola in cielo con una slitta trainata da animali mostruosi e si fa chiamare Babbo Nachele. Dispiaciuto dall'incapacit\u00e0 dei suoi amici di capire il Natale, Jack si chiude in casa e inizia a fare vari esperimenti per capirlo fino in fondo, giungendo alla conclusione che per riuscire capirlo, deve organizzarlo anche lui. Di conseguenza, decide per quell'anno di sostituirsi a Babbo Natale e assegna quindi precisi compiti ad ogni abitante per far s\u00ec che la festa diventi anche la loro.\nSally tuttavia, ha una premonizione spaventosa circa il piano di Jack e tenta di convincerlo a ripensarci. Ma il re di Halloween \u00e8 troppo entusiasta per darle ascolto e le affida anzi il compito di cucirle un vestito da Babbo Natale. Jack ingaggia inoltre Vado, Vedo e Prendo, tre bambini mostruosi e servi del Bau Bau, mostro reietto e odiato da tutti gli abitanti perch\u00e9 malvagio, affinch\u00e9 rapiscano Babbo Natale, in modo da portare i doni al posto suo. Jack gli raccomanda inoltre di non fare parola di questo al loro padrone e di trattare Babbo Natale con la massima cura. Le tre pesti tuttavia, dopo aver rapito Babbo Natale, lo portano nella tana del Bau Bau, un mostro con le sembianze di un grosso sacco di iuta animato, che lo imprigiona nella sua casa e intende mangiarlo.\nLa sera della vigilia, Jack, vestito da Babbo Natale, si prepara a consegnare i regali ai bambini del mondo sulla sua slitta-bara trainata da renne scheletriche. Sally tenta di nuovo di fermarlo, creando una fitta nebbia con dell'alito di Rospo, ma il cane fantasma di Jack guida la slitta del padrone attraverso la nebbia con il suo naso luminoso.\nPurtroppo i piani di Jack non vanno come previsto. Infatti i regali preparati dai cittadini di Halloween, che avendo frainteso il significato del Natale, credono significhi regalare cose spaventose, si rivelano troppo pericolosi e macabri e Jack viene bersagliato dalla controaerea militare, per porre fine alle attivit\u00e0 di quel falso Babbo Natale. Jack quindi precipita con slitta e viene creduto morto dai suoi cittadini.\nIl mondo reale si rallegra per aver abbattuto l'impostore, ma viene comunque annunciato che, se non si trover\u00e0 il vero Babbo Natale, la festa verr\u00e0 cancellata. Nel mentre Sally, tentando di liberare Babbo Natale viene anch'essa catturata dal Bau Bau. Intanto Jack (che \u00e8 sopravvissuto allo schianto e ed \u00e8 atterrato in un cimitero) realizza affranto l'insensatezza del suo sogno e il fallimento del suo Natale. Inizialmente sconsolato, Jack capisce che lui \u00e8 il re delle zucche e che tutti i guai che ha portato con il suo gesto sono stati dopotutto degni di lui, promettendo di organizzare d'ora in poi gli Halloween pi\u00f9 spaventosi di sempre. Tuttavia prima desidera rimediare al suo errore e salvare il Natale.\nCorre quindi alla citt\u00e0 di Halloween per liberare il vero Babbo Natale e Sally. Entrato nella tana del Bau Bau, libera i due e il mostro tenta di ucciderlo con delle trappole che per\u00f2 l'agile Jack schiva facilmente. Il Bau Bau tenta la fuga ma Jack afferrando un filo pendente del suo sacco, lo scuce completamente e lo uccide. Jack si scusa con Babbo Natale che, nonostante rimproveri Jack per aver tentato di sottrargli la festa, pu\u00f2 ora salvare il Natale. Vola cos\u00ec fuori dal camino della casa di Bau Bau per ristabilire la pace nel mondo, sostituendo i giocattoli distribuiti da Jack con i suoi.\nJack ritorna in citt\u00e0, accolto con gioia dai suoi cittadini. Babbo Natale, che nonostante tutto non prova rancore verso Jack, vola con la sua slitta sopra la citt\u00e0 di Halloween e fa dono a Jack e ai suoi abitanti della neve. Gli abitanti di Halloween, contagiati dall'atmosfera festosa, finalmente capiscono cos'\u00e8 il vero spirito del Natale. Sally rivela a Jack i suoi sentimenti e i due possono baciarsi sull'innevata Collina del Terrore, felici di essere se stessi.\nProduzione.\n\"Nightmare Before Christmas\" non nacque subito come film. L'idea iniziale proviene da un ricordo di Burton quando ha visto, con l'avvicinarsi delle festivit\u00e0 natalizie, un negoziante rimuovere le decorazioni di Halloween per far spazio a quelle di Natale: da ci\u00f2 \u00e8 nata una sua poesia illustrata, realizzata quando lavorava per la Disney, e da cui prende ispirazione il film. La Disney tuttavia non approv\u00f2 l'idea a causa dei temi dai toni decisamente dark.\nFra il 1990 e il 1993, Burton si occup\u00f2 delle pellicole \"Edward mani di forbice\" e \"Batman - Il ritorno\", e dopo aver ottenuto un enorme successo riprese \"Nightmare Before Christmas\" affidando la regia all'amico e socio Henry Selick, che gir\u00f2 il film con l'esplicito intento di realizzare un classico natalizio, come \"Rudolph la renna dal naso rosso\" o \"Il Grinch\", e collabor\u00f2 con altri tre sceneggiatori per la stesura definitiva. La Disney, non ancora convinta del progetto, decise di produrre il film insieme alla Touchstone Pictures. Burton non pot\u00e9 dirigere il film a causa del suo impegno su \"Batman - Il ritorno\" e poich\u00e9 non voleva essere coinvolto nel processo faticosamente lento del \u00abpasso uno\u00bb.\nIl titolo del film \u00e8 una parodia del titolo di un celebre poema natalizio, attribuito a Clement Clarke Moore, \"The Night Before Christmas\".\nIn una scena del film \u00e8 presente un riferimento al film di Tim Burton del 1988 \"Beetlejuice - Spiritello porcello\", quando il bambino che ha appena ricevuto il regalo da Jack, lo scarta e vi trova scioccato una piccola testa mozzata, simile a quella di un personaggio che nel film \u00e8 seduto accanto al \"ghul\" nella sala d'aspetto dell'aldil\u00e0, e ha una testa rimpicciolita rispetto al corpo.\nColonna sonora.\nLa colonna sonora \u00e8 stata creata da Danny Elfman e nell'edizione italiana \u00e8 stata curata da Ermavilo e da Carla Vistarini che hanno scritto i testi delle canzoni cantate da Renato Zero (Jack) e Marjorie Biondo (Sally), ed \u00e8 uscita nei negozi nel 1993 per Sony Records. Nel 2006 \u00e8 uscita una versione speciale con due cd uno dei quali conteneva la colonna sonora originale, l'altro conteneva cover delle canzoni del film interpretate da Fall Out Boy, Panic! at the Disco, Marilyn Manson, Fiona Apple e She Wants Revenge, e sei tracce demo prodotte da Danny Elfman.\nNel 2008 \u00e8 stato pubblicato \"Nightmare Revisited\", un album di cover nel quale alcuni musicisti \u2013 come Marilyn Manson o gli Amiina \u2013 rivisitano le canzoni del film.\nDistribuzione.\nIl film \u00e8 stato presentato in anteprima al New York Film Festival il 9 ottobre 1993. La pellicola venne distribuita nelle sale cinematografiche statunitensi il 29 ottobre 1993, mentre nelle sale italiane il 5 dicembre 1994. Il film nella sua versione speciale 3D viene pubblicato il 30 novembre 2007.\nUna ultima edizione \u00e8 stata riproposta nel 2020, con un restauro da parte della Industrial Light &amp; Magic, incassando oltre 1 milione di dollari.\nEdizione italiana.\nLa direzione del doppiaggio e i dialoghi italiani sono a cura di Francesco Vairano, mentre la direzione musicale e i testi delle canzoni sono, rispettivamente, di Ermavilo e Carla Vistarini, per conto della \"Angriservices Edizioni\".\nRiedizione in 3D.\nIl 20 ottobre 2006, negli Stati Uniti d'America, \u00e8 uscita nelle sale la riedizione \"Nightmare Before Christmas 3D\" ma stavolta a produrlo \u00e8 la Walt Disney Pictures. Il film era visualizzabile stereoscopicamente grazie all'utilizzo di appositi occhialini. In occasione di questa riedizione, \u00e8 uscito anche un cd musicale contenenti alcune delle canzoni del film riarrangiate da famosi cantanti e famose band (come ad esempio la canzone \"This Is Halloween\" cantata da Marilyn Manson), nella versione 3D in lingua originale la prima versione iniziale della canzone \"This is Halloween\" \u00e8 stata sostituita con quella rifatta in stile punk rock da Manson. In Italia la nuova versione 3D \u00e8 stata presentata il 5 settembre 2007 alla 64\u00aa Mostra internazionale d'arte cinematografica di Venezia in occasione del Leone d'oro alla Carriera per Tim Burton. In Italia la riedizione in 3D del film d'animazione \u00e8 uscita il 30 novembre 2007 solo nelle sale cinematografiche che possiedono la tecnologia 3D.\nAccoglienza.\nBotteghino.\nAlla sua prima uscita del 1993, \"Nightmare Before Christmas\" ottenne un buon successo con $ 75,082,668 sul solo mercato nordamericano. Il boom arriv\u00f2 per\u00f2 nel 2003, quando, in occasione del 10\u00ba anniversario, la Touchstone Pictures pubblic\u00f2 il DVD in edizione speciale. Da allora \"Nightmare Before Christmas\" divenne un vero e proprio fenomeno commerciale, che vide la luce di numerosi gadget, capi d'abbigliamento, CD e videogiochi ad esso dedicati. \u00c8 stato disegnato un manga realizzato da Jun Asuka in cui vengono ripercorsi gli eventi del film dal punto di vista di Sally e anche pubblicata una serie di libri, ambientati nel mondo del film.\nIl fenomeno divenne presto anche una moda giovanile (con accessori o vestiti raffiguranti i personaggi del film), nella fattispecie tra i gotici, affascinati probabilmente dal \"look\" lugubre e oscuro dei personaggi. In quest'ultimo campo, il successo fu talmente grande da far assumere ai capi d'abbigliamento un'identit\u00e0 propria nel mercato, distaccata da quella del film: molti ragazzi che indossano capi d'abbigliamento di \"Nightmare Before Christmas\", non conoscono il relativo film o l'hanno solo sentito nominare.\nCritica.\nIl film ha ricevuto ampi consensi di critica e pubblico, guadagnandosi elogi per l'animazione (in particolare l'innovazione della forma d'arte in stop-motion), i personaggi, le canzoni e la colonna sonora.\nSu Rotten Tomatoes, il film ha un indice di approvazione del 95% basata su 100 recensioni, con una valutazione media di 8,27/10. Il consenso della critica del sito recita: \"\"The Nightmare Before Christmas\" \u00e8 un lavoro di animazione stop-motion straordinariamente originale e visivamente delizioso\". Su Metacritic il film ha un punteggio medio ponderato di 82 su 100, basato su 30 critici, che indica \"un plauso universale\". Si \u00e8 posizionato al 242\u00ba posto nella Top 250 di IMDb, con un punteggio di 8,0 su 10.\nIl critico statunitense Roger Ebert ha dato una recensione molto positiva, credendo che gli effetti visivi del film fossero rivoluzionari quanto \"Guerre stellari\", tenendo conto che questo era \u00abpieno di immaginazione che ci trasporta in un nuovo mondo\u00bb. Peter Travers di \"Rolling Stone\" l'ha definito un ripristino di \u00aboriginalit\u00e0 e audacia del genere Halloween. Questo abbagliante mix di divertimento e paura fa esplodere anche l'idea che l'animazione sia roba per bambini [...] sono 74 minuti di magia cinematografica senza tempo\u00bb. James Berardinelli ha dichiarato: \u00ab\"Nightmare Before Christmas\" ha qualcosa da offrire praticamente a tutti. Per i bambini, \u00e8 una fantasia che celebra due festivit\u00e0. Per gli adulti, \u00e8 un'opportunit\u00e0 per sperimentare un intrattenimento leggero mentre si meraviglia di quanto Hollywood sia diventata abile in questi tecniche. Ci sono canzoni, risate e un po' di romanticismo. In breve, \"Nightmare Before Christmas\" fa quello che intende: intrattenere\u00bb.\nDesson Thomson del \"Washington Post\" ha apprezzato le somiglianze del film con gli scritti di Oscar Wilde e dei fratelli Grimm, cos\u00ec come \"Il gabinetto del dottor Caligari\" e altri film espressionisti tedeschi. Michael A. Morrison discusse l'influenza de \"Il Grinch\" di Dr. Seuss nel film, scrivendo che Jack Skeletron \u00e8 parallelo al Grinch e Zero \u00e8 parallelo a Max, il cane del Grinch.\nScene tagliate.\nDurante la realizzazione del film, i produttori hanno dovuto cancellare o modificare 3 storyboard e 4 scene.\nAltri media.\nPrequel e sequel videoludici.\nOltre al film, vi sono un prequel e un sequel videoludici: ' per Game Boy Advance, che si pone come prequel e racconta del primo incontro tra Jack e il Bau Bau, e ' per Xbox e PlayStation 2, che si pone come sequel e narra della resurrezione del Bau Bau e della sua vendetta su Jack. Questi videogiochi vennero prodotti seguendo la scia del successo che \"Nightmare Before Christmas\" ottenne nei primi anni del 2000, dovuti all'uscita in DVD del suddetto film. Oltre ai giochi direttamente dedicatigli, il mondo di \"Nightmare Before Christmas\" appare anche nella saga di \"Kingdom Hearts\".\nManga.\nIl film \u00e8 stato adattato nel manga \"Tim Burton's The Nightmare Before Christmas\", creato da Jun Asuka e pubblicato in Giappone nel 2004. La serie consta di un volume \"tank\u014dbon\" ed \u00e8 giunto in Italia a partire nel 10 dicembre 2008 nella collana \"Disney Manga\". Un altro manga dal titolo \"The Nightmare Before Christmas - Il viaggio di Zero\", che si svolge dopo gli eventi del film (e del gioco), viene pubblicato dalla stessa casa editrice nel 2019-2020. La storia vede Zero, il cane fantasma di Jack, perdersi nella citt\u00e0 del Natale, mentre Vado, Vedo e Prendo vanno a salvarlo\nI Griffin.\nIl film viene citato ne \"I Griffin\", nella quattordicesima stagione, episodio 6, \u201cLa Sorella di Peter\u201d, dove compare Jack Skeletron ed afferma che, citandolo testualmente, \u201cLe ciccione con i capelli neri hanno il mio viso tatuato\u201d."}
{"id": "223775", "revid": "1324679", "url": "https://it.wikipedia.org/wiki?curid=223775", "title": "Ch\u00e2teau", "text": ""}
{"id": "223776", "revid": "287204", "url": "https://it.wikipedia.org/wiki?curid=223776", "title": "Curva", "text": "La parola \"curva\" indica generalmente un oggetto non rettilineo:"}
{"id": "223777", "revid": "438678", "url": "https://it.wikipedia.org/wiki?curid=223777", "title": "Trasformazione isoterma", "text": ""}
{"id": "223778", "revid": "503924", "url": "https://it.wikipedia.org/wiki?curid=223778", "title": "Saul", "text": "Saul (, \"Saul ben Qis\", 'Saul, figlio di Kis' o '\u05e9\u05d0\u05d5\u05dc \u05d4\u05de\u05dc\u05da, \"Saul HaMelech\", 'Re Saul' \u2013 , \"\u1e6c\u0101l\u016bt\" o , \"Sh\u0101'\u016bl\") \u00e8 un personaggio biblico, primo re di Israele (1047-1003 a.C.). Il suo regno sembra abbia segnato il passaggio da una societ\u00e0 tribale a una statale. Il significato del nome Saul in ebraico \u00e8 \"richiesto/pregato\". Era figlio di Chis e apparteneva alla trib\u00f9 di Beniamino.\nBiografia nella Bibbia.\nSecondo la narrazione del libro di Samuele, Saul si rec\u00f2 da Samuele a Ramah per consultarlo, e il sacerdote lo unse segretamente come re, per ispirazione di Yahweh.\nPoco dopo, Samuele radun\u00f2 l'assemblea del popolo di Israele a Mizpa, dove Saul fu estratto a sorte come re. In seguito Saul condusse una campagna militare vittoriosa contro gli Ammoniti, confermandosi cos\u00ec nel favore popolare e nella carica. Nella successiva guerra contro i Filistei, Saul, con la propria condotta aggressiva, disgust\u00f2 l'anziano Samuele, che si allontan\u00f2 da lui. La guerra fu vinta per l'audace imboscata di Gionata, figlio prediletto del re, contro il campo filisteo.\nNella successiva guerra contro gli Amaleciti, Saul si rifiut\u00f2 di obbedire al comando di Samuele di distruggere completamente la popolazione e di giustiziare il loro re Agag. Secondo la narrazione del libro di Samuele, questa disobbedienza spinse Samuele stesso a rimuovere l'unzione di re da Saul, a smettere di esserne consigliere e a ungere segretamente, come nuovo re, Davide. Tuttavia Saul continu\u00f2 a regnare e la successione non avvenne che diversi anni dopo.\nDavide giunse a corte come arpista per alleviare le sofferenze del re, che, dopo la perdita dell'unzione regale, si sentiva perseguitato da uno spirito malvagio. Nella successiva guerra contro i Filistei, Davide ottenne un grande successo sconfiggendo Golia, il campione dell'esercito nemico, e ottenendo cos\u00ec la vittoria nella battaglia di Gath. Saul divenne geloso del successo di Davide, che comunque strinse una grande amicizia con il figlio prediletto del re, Gionata. Tale amicizia fu cos\u00ec profonda da divenire proverbiale.\nNella successiva guerra contro i Filistei, lo spirito di Samuele predisse a Saul la sconfitta degli israeliti, ma egli mosse ugualmente battaglia a Ghilboa, dove venne duramente sconfitto: \"Cos\u00ec fin\u00ec Saul con i tre figli; tutta la sua famiglia per\u00ec insieme\" (), anche se, secondo un'altra tradizione biblica, suo figlio Is-Boset regn\u00f2 due anni e combatt\u00e9 con Davide fino alla propria morte. &lt;br&gt;La narrazione biblica ne descrive la morte che, a seconda delle diverse tradizioni contenute nei due libri di Samuele, si procura gettandosi sulla propria spada o ucciso da un amalecita, dove, secondo gli esegeti dell'interconfessionale Bibbia TOB, la seconda versione \u00e8 \"diversa da quella fornita in 1Sam 31,3-5 e probabilmente posteriore\".\nDivergenze esistono anche in merito alla sepoltura di Saul, se non viene letto tutto il contesto:\nMa, leggendo tutto il contesto, si comprende che in realt\u00e0 gli uomini valorosi portarono i cadaveri di Saul e dei suoi figli a Iabes, e solo successivamente Davide prese le loro ossa da Iabes e le port\u00f2 nella terra di Beniamino, a Sela, nel sepolcro di Chis, padre di Saul.\nLa figura di Saul nella cultura occidentale.\nVittorio Alfieri, drammaturgo italiano, nel 1782, leggendo le storie di Saul nella Bibbia, si appassion\u00f2 a tale figura, traendo dalla vicenda una delle sue principali tragedie: il 'Saul'. .In campo artistico si ricorda invece il 'Suicidio di Saul', opera di Pieter Bruegel il Vecchio. Il Saul HWV 53 \u00e8 un oratorio di Georg Friedrich H\u00e4ndel composto nel 1738 su libretto di Charles Jennens e rappresentato al King's Theatre di Londra nel 1739"}
{"id": "223779", "revid": "188323", "url": "https://it.wikipedia.org/wiki?curid=223779", "title": "Angolo di incidenza", "text": ""}
{"id": "223780", "revid": "4106", "url": "https://it.wikipedia.org/wiki?curid=223780", "title": "Ch\u00e2teau-d'Almen\u00eaches", "text": ""}
{"id": "223781", "revid": "4106", "url": "https://it.wikipedia.org/wiki?curid=223781", "title": "Ch\u00e2teau-d'Ol\u00e9ron", "text": ""}
{"id": "223784", "revid": "4106", "url": "https://it.wikipedia.org/wiki?curid=223784", "title": "Ch\u00e2teau-l'Ev\u00eaque", "text": ""}
{"id": "223787", "revid": "1724975", "url": "https://it.wikipedia.org/wiki?curid=223787", "title": "Anteprima (macOS)", "text": "Anteprima \u00e8 un'applicazione sviluppata da Apple che permette la visualizzazione e la modifica d'immagini, file PDF e altro (vedi dopo). \u00c8 compresa con macOS, ma creata essenzialmente con il sistema operativo NeXTSTEP. Anteprima rappresenta il lettore Portable Document Format (PDF) di Apple.\nEssendo un programma essenziale come interfaccia, Anteprima contiene soltanto poche righe di codice, perch\u00e9 la gran parte delle sue funzionalit\u00e0 \u00e8 fornita dalla GUI (Graphical User Interface) delle librerie software Cocoa, Core Graphics (Quartz) e QuickTime.\nEstensioni file supportate.\nLa versione di Anteprima inclusa con OS X 10.3 pu\u00f2 animare in loop le GIF attraverso un tasto \"play\" opzionale che pu\u00f2 essere aggiunto alla barra degli strumenti. Questa funzione \u00e8 stata sostituita con OS X 10.4, ora vengono mostrati tutti i frame che compongono la GIF in sequenza numerata."}
{"id": "223789", "revid": "1305772", "url": "https://it.wikipedia.org/wiki?curid=223789", "title": "Le Ch\u00e2teau", "text": ""}
{"id": "223798", "revid": "287204", "url": "https://it.wikipedia.org/wiki?curid=223798", "title": "Il muro (raccolta di racconti)", "text": "Il muro (\"Le mur\") \u00e8 una raccolta di racconti dello scrittore e filosofo francese Jean-Paul Sartre pubblicata nel 1939. I cinque racconti che la compongono sono tra le opere pi\u00f9 note di Jean-Paul Sartre.\nSi tratta di narrazioni profondamente inquietanti, perch\u00e9 mettono a nudo vergogne, velleit\u00e0 e vilt\u00e0 che spesso l'uomo contemporaneo riesce a mimetizzare. Il muro \u00e8 il simbolo di fronte al quale si scopre la diversa posizione morale di tre antifascisti condannati a morte da un tribunale di Franco. Scavati dall'interno con grande capacit\u00e0 d'analisi, tutti i personaggi di questi racconti (dal dostoevskiano Erostrato alla frigida Lul\u00f9) appaiono come esseri emblematici, imprigionati in una rete di ossessivi dati reali, mentre un muro di impotenza chiude loro ogni possibilit\u00e0 di riscatto.\nIl libro, pubblicato nel 1939, fu dedicato dall'autore a Olga Kosakiewicz.\nI cinque racconti che lo compongono sono: \"Il muro\", \"La camera\", \"Erostrato\", \"Intimit\u00e0\" e \"Infanzia di un capo\".\nIl muro.\nIl racconto, scritto nel 1939, \u00e8 ambientato nella guerra civile spagnola, iniziata il 18 luglio 1936 e terminata il 1\u00ba aprile 1939, quando i Nazionalisti (i \u201cNacionales\u201d spagnoli), guidati dal generale Francisco Franco, sconfissero le forze della Repubblica spagnola ed entrarono a Madrid.\nIl titolo si riferisce al muro utilizzato dai plotoni d'esecuzione per le fucilazioni dei prigionieri, e simboleggia l'inevitabilit\u00e0 della morte.\nIl protagonista, Pablo Ibbieta, insieme ad altri due ragazzi, \u00e8 condotto in una cella in cui gli sar\u00e0 annunciata la condanna a morte per la mattina seguente. A Pablo viene offerta una via d'uscita: rivelare la posizione del compagno Ram\u00f3n Gris. Pablo rifiuta di cooperare fino a poco prima della sua esecuzione, per poi fornire alle autorit\u00e0 informazioni, da lui considerate false, sul luogo in cui il compagno si trova.\nIronia della sorte, si scopre che Ram\u00f3n si \u00e8 effettivamente spostato dal suo nascondiglio precedente a quello indicato da Paul. Il compagno viene quindi ucciso e la vita di Pablo \u00e8 almeno temporaneamente risparmiata dalla morte.\nParticolarmente significativo di tale racconto risulta l'atteggiamento del protagonista dinnanzi all'avvicinarsi della morte:\n\u00ab Non tenevo pi\u00f9 a niente, in un certo senso, ero calmo. Ma era una calma orribile, a causa del mio corpo: il mio corpo, io vedevo coi suoi occhi, udivo con le sue orecchie, ma non era pi\u00f9 me; sudava e tremava da solo, e non lo riconoscevo pi\u00f9\" (Jean-Paul Sartre, Il muro)\nLa camera.\n\u00c8 la seconda storia del libro ed esplora temi quali la follia, la malattia, le regole e convenzioni della borghesia, la sessualit\u00e0 e l'omicidio.\nLa storia inizia con la descrizione della condizione della signora Darb\u00e9dat, costretta a letto da una malattia. Il signor Darb\u00e9dat, marito della donna, segue una routine che comprende lamentarsi frequentemente del marito della figlia Eva, Pietro, che \u00e8 \"diventato folle\". Il padre sostiene che la figlia debba abbandonare il marito e farlo mettere nella casa di cura del dottor Franchot, senza sciupare la sua vita appresso ad una persona incapace di amarla, tuttavia, ella non vuole, o meglio \u00e8 incapace di abbandonare il marito (la follia del quale si manifesta con visioni e discorsi poco coerenti). Fulcro del racconto \u00e8 la condizione psicologica di Eva, che talvolta odia la situazione del marito e talvolta vorrebbe diventare come lui, perch\u00e9 incapace di arrendersi ad una realt\u00e0 che vede il suo amato folle e completamente incapace di ragionare di l\u00ec a pochi anni, come diagnosticato dal dottor Franchot.\nLa storia si conclude con un colpo di scena, che vede Eva pensare che avrebbe ucciso il marito prima che questo potesse diventare completamente incapace di intendere e volere.\u00ab Un giorno i suoi tratti [di Pietro] si altererebbero, egli lascerebbe pendere la mascella e aprirebbe solo a met\u00e0 i due occhi lagrimosi. Eva si chin\u00f2 sulla mano di Pietro e vi pos\u00f2 le labbra: \"Ti uccider\u00f2 prima\". \u00bb (Jean-Paul Sartre, La Camera - Il Muro)\nErostrato.\n\u00c8 la storia di un misantropo che, seguendo la strada di Erostrato, decide di rimanere nella storia per un male commesso \u2013 in questo caso, l'uccisione di sei persone a caso, una per ogni pallottola nella sua pistola e di suicidarsi subito dopo aver commesso il fatto. Decisosi ad attuare il suo piano, il protagonista tuttavia riesce solo ad esplodere tre colpi contro ad un passante. Nascostosi nella toelette di un caff\u00e8 e determinato a farla finita, viene subito raggiunto dalla Polizia. Riconsegner\u00e0 l'arma: prevale l'istinto di conservazione.\nL'uomo \u00e8 esaltato dal senso di potere che deriva dall'avere con s\u00e9 un'arma:\nIntimit\u00e0.\nQuarta novella \u00e8 l'Intimit\u00e0, Lul\u00f9, insoddisfatta dal marito impotente, fantastica appaganti viaggi d'evasione con l'aitante Piero. Lul\u00f9 come Eva sogna, evade dal reale con le sue fantasie, ma non si pu\u00f2 mentire a se stessi: rimane combattuta fra l'amore carnale (\u201ccom'\u00e8 sporco l'amore\u201d) personificato da Piero e la purezza di Enrico (\u201cse si potesse restar sempre puri\u2026ma questo non \u00e8 possibile\u201d).\nCos\u00ec rimane intrappolata nelle sue insolubili contraddizioni, vanamente cercando una nuova vita, senza riuscir a guardare in faccia la realt\u00e0, l'esistenza. Tutti i protagonisti sono messi in ridicolo: Enrico \u00e8 impotente, Piero condizionato dalla madre. I punti di vista di Lul\u00f9 e Rirette sono presentati in chiave di caricatura attraverso il flusso di coscienza.\nInfanzia di un capo.\n\u00c8 il racconto della crescita di un ragazzo, Lucien Fleurier, dai suoi primi anni di et\u00e0 fino all'essere adulto. Figlio di un ricco industriale, \u00e8 alla ricerca di un'identit\u00e0 e di un significato, nel tentativo di capire cosa c'\u00e8 di sbagliato in lui. Passa dalla psicoanalisi freudiana all'essere partner sessuale di un poeta pederasta, per finire con il far parte di un'organizzazione fascista giovanile e pestare brutalmente, assieme ai suoi amici, un ebreo che sta leggendo L'Humanit\u00e9."}
{"id": "223814", "revid": "767487", "url": "https://it.wikipedia.org/wiki?curid=223814", "title": "Samuel Baker", "text": "Fu educato in parte in Inghilterra e in parte in Germania. Il padre, un mercante della Compagnia delle Indie Occidentali, lo destin\u00f2 a una carriera da commerciante, ma una breve esperienza di lavoro prov\u00f2 la sua inadeguatezza a questo genere di vita.\nPrime esperienze.\nIl 3 agosto 1843 spos\u00f2 Henrietta Biddulph Martin, figlia del rettore di Maisemore, nella contea di Gloucestershire, e nel 1846, dopo due anni di residenza alle Mauritius, il desiderio di viaggiare lo port\u00f2 a Ceylon, ora conosciuta col nome di Sri Lanka, dove negli anni seguenti fond\u00f2 un insediamento agricolo chiamato Nuwara Eliya. Henrietta mor\u00ec poi nel 1855. Durante la sua residenza a Ceylon prese parte a molte spedizioni avventurose di caccia, dalle quali trasse il libro \"The Rifle and the Hound in Ceylon\" pubblicato nel 1853, e due anni dopo \"Eight Years Wanderings in Ceylon\" (1855).\nNel 1856, dopo un viaggio a Costantinopoli e in Crimea, assunse l'incarico di supervisionare la costruzione di una linea ferroviaria in Romania che avrebbe connesso il Danubio con il Mar Nero. Dopo il completamento della ferrovia, per alcuni mesi intraprese dei viaggi nel sud-est dell'Europa e in Asia Minore. Fu durante questo periodo che rap\u00ec una ragazza ungherese, Barbara Maria Sz\u00e1sz, a un'asta di schiave bianche a Vidin, oggi citt\u00e0 bulgara. Le diede il nome di Florence e molti anni dopo, subito prima del suo ritorno in Inghilterra, divenne la sua seconda moglie.\nLa prima spedizione in Africa.\nNel marzo del 1861 inizi\u00f2 il suo primo viaggio esplorativo nell'Africa centrale. Questo viaggio fu intrapreso, citando le sue stesse parole, \"per scoprire la sorgente del Nilo, con la speranza di imbattersi nella spedizione guidata dai Capitani Speke e Grant da qualche parte vicino al Lago Vittoria\". Dopo un anno speso al confine tra Sudan e Abissinia, durante il quale impar\u00f2 l'Arabo, esplor\u00f2 il fiume Atbara e altri affluenti del Nilo, e prov\u00f2 che i sedimenti del Nilo provengono dall'Abissinia, arriv\u00f2 fino a Khartoum, lasciando la citt\u00e0 nel dicembre del 1862 per risalire il corso del Nilo bianco.\nDue mesi dopo a Gondokoro incontr\u00f2 Speke e Grant, che, dopo aver scoperto la sorgente del Nilo, stavano seguendo il corso del fiume verso l'Egitto. Il successo della loro spedizione fece pensare a Baker che nulla era rimasto da fare per la sua spedizione, ma i due esploratori gli diedero sufficienti informazioni per permettergli, dopo essersi diviso da loro, di scoprire quello che egli stesso chiam\u00f2 poi il Lago Alberto. Baker vide per la prima volta il lago il 14 marzo 1864 e esplorando le sue vicinanze, dimostr\u00f2 che esso veniva attraversato dal Nilo; tuttavia si fece una idea sbagliata delle dimensioni del lago, che riteneva essere molto pi\u00f9 grande di quanto in realt\u00e0 non fosse. Inizi\u00f2 poi il viaggio di ritorno, raggiungendo Khartoum nel maggio del 1865.\nNell'ottobre seguente torn\u00f2 in Inghilterra con sua moglie, che lo aveva accompagnato in tutto il viaggio. Come riconoscimento per aver risolto in modo definitivo il problema della sorgente del Nilo, la Royal Geographical Society (Societ\u00e0 Geografica Reale) lo premi\u00f2 con la medaglia d'oro. Nell'agosto del 1866 fu nominato Cavaliere. Nello stesso anno pubblic\u00f2 \"Il lago Alberto, Il grande bacino del Nilo e Esplorazioni della sorgente del Nilo\", e nel 1867 \"Gli affluenti abissini del Nilo\", entrambi i libri ebbero numerose edizioni. Nel 1869 assistette l'allora Principe di Galles, il futuro Re Edoardo VII, in un viaggio in Egitto.\nLa spedizione militare in Africa centrale.\nNello stesso anno, per richiesta del vicer\u00e9 d'Egitto Ismail Pasha, Baker prese il comando di una spedizione militare nella regione equatoriale del Nilo, con l'obbiettivo di sopprimere il commercio degli schiavi che vi aveva luogo e aprire una via al commercio e alla civilizzazione. Prima di partire dal Cairo con un esercito di 1700 egiziani, gli fu dato il rango di pasci\u00e0 e general maggiore dell'esercito ottomano. La moglie Florence lo accompagn\u00f2 anche in questa spedizione. Il vicer\u00e9 lo nomin\u00f2 governatore-generale del nuovo territorio di Equatoria per quattro anni con un salario di 10.000 \u00a3 l'anno; e fu solo allo scadere del quarto anno che fece ritorna al Cairo, lasciando che il lavoro iniziato da lui venisse portato a termine dal nuovo governatore, il Colonnello Charles George Gordon.\nDovette lottare contro innumerevoli difficolt\u00e0, come l'ostruzione del fiume nel Sudd, l'ostilit\u00e0 degli ufficiali interessati al commercio degli schiavi e l'opposizione armata dei nativi, ma alla fine riusc\u00ec a impiantare nel nuovo territorio le fondamenta sulle quali altri avrebbero poi costruito una amministrazione.\nUltimi anni.\nRitorn\u00f2 in Inghilterra con sua moglie nel 1874, e nell'anno seguente compr\u00f2 la propriet\u00e0 di Sandford Orleigh nel sud di Devon, dove visse per il resto della sua vita. Pubblic\u00f2 il libro della sua spedizione nell'Africa centrale con il titolo di \"Ismailia\" (1874). \"Cipro come l'ho vista\", del 1879, fu il resoconto di un viaggio sull'isola di Cipro. Trascorse molti inverni in Egitto, e visit\u00f2 l'India, le Montagne Rocciose e il Giappone, pubblicando nel 1890 \"Wild Beasts and their Ways\". Mantenne una copiosa corrispondenza con uomini con le opinioni pi\u00f9 disparate su tutto ci\u00f2 che riguardava l'Egitto, opponendosi fortemente all'abbandono del Sudan e successivamente appoggiando la sua riconquista. Negli ultimi anni fu molto interessato alle questioni di difesa marittima e di strategia militare. Mor\u00ec a Sandford Orleigh nel 1893."}
{"id": "223815", "revid": "6923", "url": "https://it.wikipedia.org/wiki?curid=223815", "title": "Solista", "text": "Un solista \u00e8 un musicista, strumentista o cantante, che esegue uno o pi\u00f9 passaggi di particolare rilievo di una composizione musicale detti soli o assoli. Nella musica classica si parla di solisti sia nel caso di composizioni scritte per un unico strumento, sia nel caso di esecuzioni orchestrali, nelle quali le parti del solista sono normalmente eseguite mentre gli altri strumenti o voci eseguono parti di accompagnamento (e quindi non suonano \"soli\").\nNella musica jazz, e in seguito nel pop e nel rock, il termine solista (ove non si parli del cantante) \u00e8 sempre usato nell'accezione di \"esecutore di un assolo\" , nel senso di improvvisazione di una parte di un brano.\nNella musica classica generalmente si individua in Antonio Vivaldi l'inventore del concetto di concerto solista come evoluzione del concerto grosso: si tratta di una forma musicale che prevede uno o pi\u00f9 strumenti solisti ai quali \u00e8 assegnata una partitura obbligata o una sezione (comunemente chiamata sequenza o cadenza), dedicata all'improvvisazione dell'esecutore.\nAltri significati.\nPer estensione, il termine indica anche la persona che si esibisce in esecuzioni individuali oppure agisce per conto proprio (nel ballo, nello sport e persino nella vita)."}
{"id": "223816", "revid": "2184720", "url": "https://it.wikipedia.org/wiki?curid=223816", "title": "Viaggiatore sulla coda del tempo", "text": "Viaggiatore sulla coda del tempo, pubblicato nel 1999, \u00e8 un album di Claudio Baglioni che conclude la trilogia del tempo dove \"Oltre\" rappresenta il passato, \"Io sono qui\" il presente e \"Viaggiatore sulla coda del tempo\" il futuro.\nL'album ha venduto oltre 600.000 copie.\nPromozione.\nPer promuovere il disco Baglioni, insieme ai manager e i musicisti, tiene dei mini raduni con stampa e fan negli Hangar di quattro aeroporti; Milano, Firenze, Napoli e Catania. Tutti visitati nell\u2019arco di una giornata. Il singolo \"Cuore di aliante\" raggiunge la vetta delle classifiche radiofoniche nel paese."}
{"id": "223817", "revid": "6789", "url": "https://it.wikipedia.org/wiki?curid=223817", "title": "Filippo V il Macedone", "text": ""}
{"id": "223818", "revid": "63756", "url": "https://it.wikipedia.org/wiki?curid=223818", "title": "Mixer (consolle)", "text": "Il mixer, o miscelatore, \u00e8 una apparecchiatura adoperata per miscelare segnali audio, utilizzato dalle persone addette alla regia di spettacoli teatrali, televisivi, radiofonici, concerti e dai DJ.\nCaratteristiche.\nUn mixer si differenzia da un altro per molti aspetti, sensibilit\u00e0 dei controlli per il volume (intensit\u00e0), funzioni in generale e amplificazione o meglio dire preamplificazione.\nIl numero di canali determina il numero di periferiche di riproduzioni audio che \u00e8 possibile collegare in entrata al mixer contemporaneamente.\nLa sensibilit\u00e0 dei controlli \u00e8 importantissima per i mixer da DJ, infatti maggiore \u00e8 la sensibilit\u00e0 e soprattutto la morbidezza del controllo volume, pi\u00f9 semplice sar\u00e0 l'esecuzione di alcuni effetti come lo scratch.\nNella categoria delle funzioni rientra ad esempio il DSP degli effetti.\nIl preamplificatore determina il volume (acustica) dell'uscita, cio\u00e8 il preamplificatore si occupa, appunto, di preamplificare il suono.\nTipologie.\nMixer da regia.\nI mixer da regia, a differenza dei mixer per dj, hanno un notevole numero di canali che va pi\u00f9 o meno dai 4 fino a mixer di 32/48 canali (fino a 196 ed oltre per spettacoli di grandi dimensioni e stazioni di lavoro da studio di registrazione), che permettono la variazione dei volumi, dei toni, del segnale audio presente su quel canale. Il mixer da regia permette inoltre di indirizzare una parte del segnale dei singoli canali verso eventuali effetti esterni, come ritardi, riverberatori, equalizzatori, ecc. \nI mixer da regia principalmente servono per regolare i volumi dei microfoni e per creare un'immagine stereo.\nLa qualit\u00e0 sonora di un mixer \u00e8 data principalmente dalla qualit\u00e0 dei preamplificatori, dei filtri, dei fader (Il potenziometro, in questo caso detto a ' slitta ' serve per regolare il volume di ogni canale) dalla quantit\u00e0 di distorsione armonica totale, ovvero della misura in cui ogni dispositivo audio altera il contenuto in frequenza del segnale.\nNegli ultimi dieci anni si sono imposti sul mercato con sempre maggiore insistenza i mixer digitali, che convertono il segnale analogico in digitale e lo processano in dominio completamente digitale al loro interno.\nMixer per DJ.\nI mixer per DJ a differenza di quelli per regia presentano un numero inferiore di canali audio, da un minimo di 2 ad un massimo di 8 nelle console pi\u00f9 grandi. Va innanzitutto detto che i mixer da DJ sono dei mixer stereo, quindi alzando il volume di un canale lo si alza in realt\u00e0 su due canali (sinistro e destro - L e R), i mixer invece usati nelle regie hanno i canali di input mono in quanto viene collegato un microfono o un ingresso di linea.\nI mixer per DJ di nuova generazione hanno al loro interno un DSP degli effetti, cio\u00e8 un generatore di effetti incorporato nel mixer stesso, che permette, al DJ, di aggiungere degli effetti esterni alla canzone che sta riproducendo.\nOltre al DSP molti mixer per DJ incorporano anche un campionatore che permette di registrare alcuni secondi di uno dei brani in esecuzione e metterlo ad esempio in loop oppure eseguirlo ogni tanto a piacere del DJ, \u00e8 anche possibile mandare il campione verso il DSP, creando quindi effetti sul loop registrato.\nComponenti.\nI diversi tipi di mixer condividono la stessa struttura, che consiste essenzialmente nel trattare segnali sonori provenienti da diversi canali di ingresso e sommarli in uno o pi\u00f9 canali di uscita.\nIngressi.\nCiascun canale di ingresso riceve il segnale da una sorgente, ad esempio un microfono, uno strumento musicale, un riproduttore di dischi, CD o nastri magnetici.\nA seconda del tipo di mixer e dell'uso per cui \u00e8 progettato, ciascun canale possiede una combinazione di funzionalit\u00e0. \nNella struttura della console, nella maggior parte dei casi ciascun canale occupa una striscia verticale; molto raramente, una striscia orizzontale.\nConnettori di ingresso.\nQuesta sezione contiene uno o pi\u00f9 tipi di ingresso, fra cui generalmente un ingresso microfonico (connettore XLR, a bassa impedenza) e un ingresso di linea (connettore TRS ad alta impedenza). In una sezione separata \u00e8 a volte presente un ingresso con connettori RCA (usati per lettori CD e simili).\nStadio di ingresso.\nQuesta sezione si occupa di adattare il segnale elettrico in ingresso alle caratteristiche del mixer. Contiene un potenziometro per regolarne il guadagno del preamplificatore e talvolta altri controlli, come l'alimentazione phantom per un microfono a condensatore oppure un invertitore di fase (utile quando la stessa sorgente sonora \u00e8 ripresa con pi\u00f9 microfoni).\nEqualizzatore.\nQuesta sezione permette di rifinire la qualit\u00e0 timbrica del segnale. Tipicamente \u00e8 a tre o quattro bande; su mixer di fascia medio-alta una o due bande possono essere semi-parametriche (\u00e8 possibile modificarne la frequenza centrale) o parametriche (\u00e8 possibile modificarne sia la frequenza centrale, sia il fattore di merito o anche detto campanatura).\n\u00c8 presente talvolta un filtro passa-alto; la frequenza di taglio \u00e8 generalmente fissa (tipicamente sui 80 o sui 100\u00a0Hz). Sui mixer di fascia alta tale frequenza \u00e8 modificabile ed \u00e8 talvolta presente anche un filtro passa basso.\nMandate Monitor.\nQuesta sezione contiene uno o pi\u00f9 potenziometri per regolare l'invio di segnale ai canali di monitor. Questi canali generalmente sono pre-fader, ovvero il livello del segnale inviato ai monitor non viene influenzato dal livello del fader, ma possono anche essere settati come post-fader, e in questo caso risentono del livello dei fader.\nMandate Effetti.\nQuesta sezione contiene uno o pi\u00f9 potenziometri per regolare l'invio di segnale ai canali destinati a processori di effetto. Questi canali sono post-fader, ovvero il livello del segnale inviato ai monitor viene influenzato dal livello del fader.\nSelettore dei gruppi.\nPresente su mixer analogici di fascia alta, ma su quasi tutti i mixer di nuova generazione (digitali). Ogni canale della console presenta uno o pi\u00f9 tasti che abilitati convogliano il segnale audio a gruppi di canali in uscita.\nPan-pot.\nQuesto potenziometro permette di posizionare una sorgente sonora in un qualunque punto tra il canale sinistro e il canale destro dell'immagine stereofonica di un dispositivo audio.\nPotenziometro (Fader).\nQuesto potenziometro, tipicamente a slitta, regola l'invio del segnale ai canali di uscita principali, o ai gruppi se presenti.\nUscite.\nL'uscita principale di un mixer \u00e8 in genere stereofonica (canale sinistro e canale destro) e pu\u00f2 essere indirizzata direttamente ai diffusori (se sono attivi) o ai finali di potenza (che a loro volta manderanno il segnale di potenza a diffusori passivi). Prima di questi i segnali possono essere inviati a dei processori, il pi\u00f9 conosciuto ed usato \u00e8 l'equalizzatore, ma pu\u00f2 essere un processore effetti, spesso i segnali vengono inviati ad un crossover elettronico che divide il segnale in diverse bande (solitamente quella infra-bassa, quella bassa, quella media e quella alta) questi segnali divisi in bande verranno inviati ai rispettivi diffusori attivi o a dei finali che alimenteranno diffusori passivi.\nMaster.\nQuesti sono i due canali di uscita principali, solitamente sinistro e destro. A volte \u00e8 presente una terza uscita denominata \"mono\" (che pu\u00f2 consistere nella somma dei due canali principali, oppure essere alimentata da una mandata specifica), utile per l'alimentazione di subwoofer o di una cassa centrale. Il master \u00e8 principalmente usato per alimentare l'impianto di amplificazione in ambiente live, ma anche apparecchiature per registrazione (sala d'incisione).\nAusiliarie.\nQueste mandate dette di aux, possono essere utilizzate in svariati modi. Nell'ambito di una rappresentazione dal vivo vengono utilizzate principalmente per l'invio del segnale ai monitor (o spie) dei musicisti sul palco o per l'invio ad effetti esterni per l'elaborazione del suono. Questo tipo di mandate, in genere, ha due possibilit\u00e0 di prelevamento del segnale che prendono il nome di PRE, se si vuole che la quantit\u00e0 di segnale sia indipendente dalla posizione del nostro Fader, e POST, se invece vogliamo che sia vincolato. \nQuesta comporta una certa comodit\u00e0 poich\u00e9 sullo stesso banco avremo la possibilit\u00e0 di creare una svariata serie di miscele a seconda delle esigenze dello spettacolo. Generalmente le mandate PRE vengono utilizzati per il pilotaggio delle spie sul palco e le POST per le mandate agli effetti.\nEffetti.\nQuesti uscite alimentano processori di effetti interni o esterni, permettendo di alimentare l'effetto con una combinazione specifica dei canali in ingresso. Il segnale prodotto dal processore di effetto ritorna al mixer in un canale di ingresso. Molti mixer posseggono canali di ingresso semplificati specificamente per questa funzione.\nGruppi.\nQuesta funzionalit\u00e0 permette di indirizzare i canali di ingresso in gruppi che possono essere regolati in modo unitario, ad esempio la batteria o una sezione di strumenti omogenei."}
{"id": "223821", "revid": "1437722", "url": "https://it.wikipedia.org/wiki?curid=223821", "title": "Io sono qui", "text": "Io sono qui (sottotitolato \"Tra le ultime parole d'addio e quando va la musica\") \u00e8 un album di Claudio Baglioni, pubblicato il 28 settembre 1995, secondo capitolo della trilogia del tempo dell'artista, dove \"Oltre\" rappresenta il passato, \"Io sono qui\" il presente e \"Viaggiatore sulla coda del tempo\" il futuro. L'album rimase per 4 settimane al primo posto della Classifica FIMI Album, vendendo oltre copie in due settimane e ottenendo cos\u00ec 4 dischi di platino. Ad oggi ha venduto oltre copie.\nPromozione.\nIl 28 Settembre 1995 esce \"Io sono qui\", ed il giorno stesso Baglioni effettua un concerto a sorpresa per sponsorizzare l\u2019uscita del disco dopo anni di silenzio.\nBaglioni e la sua band partono la sera prima e si posizionarono con l\u2019enorme camion giallo sulla piana iniziando le prove, il mattino si presentarono migliaia di fan che tra annunci di giornali e televisivi erano a conoscenza del concerto da settimane. Quest\u2019idea continua con altre cinque tappe, tra cui Assisi durante la marcia della pace, Siena ed il concerto finale del 30 settembre sul lungomare di Ostia."}
{"id": "223823", "revid": "10137", "url": "https://it.wikipedia.org/wiki?curid=223823", "title": "Demetrio I di Macedonia", "text": ""}
{"id": "223824", "revid": "201394", "url": "https://it.wikipedia.org/wiki?curid=223824", "title": "Musica dance", "text": ""}
{"id": "223826", "revid": "599013", "url": "https://it.wikipedia.org/wiki?curid=223826", "title": "Bpm", "text": ""}
{"id": "223828", "revid": "344646", "url": "https://it.wikipedia.org/wiki?curid=223828", "title": "Aleksej Stepanovi\u010d Chomjakov", "text": "Biografia.\nIl bisnonno F\u00ebdor Stepanovi\u010d era stato un semplice sergente della guardia che eredit\u00f2 da parenti senza figli una grande fortuna in terre e in servi. Mentre suo padre Stepan Alekseevi\u010d (m. 1836), assiduo del Club inglese di Mosca, si occup\u00f2 unicamente di perdervi grandi somme al gioco, l'amministrazione dei beni e l'educazione dei figli fu compito della madre Mar'ja Kireevskaja (m. 1858), parente di Ivan Vasil'evi\u010d, che li allev\u00f2 nello spirito delle pi\u00f9 strette tradizioni russe, influenzando grandemente il giovane Aleksej.\nComp\u00ec i primi studi in casa con un precettore. Nel 1815 la famiglia si trasfer\u00ec a San Pietroburgo, e vi rest\u00f2 fino al 1817. Al giovane Aleksej la vivace capitale sembrava una citt\u00e0 pagana, tanto da promettere a se stesso di patire la tortura pur di non abbandonare la fede ortodossa. Tornato a Mosca, divenne amico di Venevitinov e continu\u00f2 a studiare privatamente letteratura, filosofia e matematica. Nel 1821 prov\u00f2 a scappare di casa per andare a combattere nella Grecia ortodossa in rivolta contro il dominio turco. Quell'anno fu ammesso alla Facolt\u00e0 di matematica dell'Universit\u00e0 di Mosca e nel 1822 si arruol\u00f2 nel Reggimento della Guardia imperiale, prestando servizio ad Astrachan' e poi a San Pietroburgo.\nIl suo comandante ricord\u00f2 l'impegno col quale il giovane ufficiale, dal fisico gracile e dalla bassa statura, sopportava la fatica, i suoi costumi spartani e la sua devozione religiosa. La vicinanza con altri ufficiali di idee decabriste non ebbe alcun effetto su di lui. A Ryleev obiett\u00f2 che una rivolta militare avrebbe significato tradire lo spirito di servizio dell'esercito, il cui compito era difendere il popolo e non imporsi su di esso.\nLasciato il servizio militare nel 1825, Chomjakov viaggi\u00f2 all'estero. A Parigi studi\u00f2 pittura e scrisse il dramma storico \"Ermak\". Seguiranno altri due drammi, \"Il falso Dmitrij\" (1832) e \"Prokofij Ljapunov\" (1834). Torn\u00f2 in Russia nel 1828, con l'inizio della guerra russo-turca, e si arruol\u00f2 tra gli ussari, servendo come aiutante di campo del generale Madatov. Ferito due volte e decorato con le croci di San Vladimir e di Sant'Anna, alla pace di Adrianopoli, nel 1829, si dimise stabilendosi a Mosca e, in estate, nelle sue propriet\u00e0 nelle province di Rjazan', Smolensk e Tula. Nel 1836 spos\u00f2 Ekaterina Michajlovna Jazykova (1817-1852), sorella del poeta Nikolaj Jazykov, e ne ebbe nove figli. La donna mor\u00ec nel 1852, ancora incinta del decimo figlio.\nDa allora s'immerse negli studi pi\u00f9 disparati e acquis\u00ec una vasta erudizione, tanto che Pogodin lo defin\u00ec il \u00abPico della Mirandola russo\u00bb. Conosceva decine di lingue, tra le quali il sanscrito, fu poeta, filosofo, teologo, pittore, mitografo, medico, inventore: una macchina a vapore di sua invenzione fu presentata all'Esposizione industriale di Londra del 1851.\nFu un polemista accanito e senza scrupoli, secondo Herzen: \u00abintelletto potente, versatile, ricco di risorse delle quali si serviva senza andare per il sottile, dotato di una straordinaria memoria e di rapidissimi riflessi intellettuali, discusse calorosamente e infaticabilmente tutta la vita [...] I suoi argomenti, molto spesso illusori, riuscivano sempre ad abbagliare e a fuorviare\u00bb. Un esempio della sua spregiudicatezza \u00e8 rappresentato dal tentativo di spacciare la versione in greco della sua opera \"La Chiesa \u00e8 una\" per un antico manoscritto recentemente scoperto.\nUn altro aspetto della sua personalit\u00e0, gi\u00e0 rilevato dai contemporanei, furono le sue contraddizioni: scrisse nella \"Casa dei pazzi di Mosca\" la poetessa Rostop\u010dina che Chomjakov \u00abmolto di libert\u00e0 scrive\u00bb, ma \u00absulla vita dei suoi contadini / duramente si stringe la sua mano\u00bb. Acceso nazionalista, alla vigilia della guerra di Crimea, nella sua \"Lettera a un amico straniero\" espresse entusiasmo per la \u00abguerra santa\u00bb che la Russia stava per intraprendere, e nello stesso tempo, nella poesia \"Alla Russia\", la giudicava indegna della sua missione, perch\u00e9 colma d'ingiustizia, di schiavit\u00f9, di pigrizia e di ogni sorta d'ignominie. Poi disse di rallegrarsi della sconfitta, dalla quale sarebbe nata la salvezza della Russia.\nSi occup\u00f2 di teologia unicamente nel trattato \"La Chiesa \u00e8 una\" (1838), mentre il resto della sua produzione ecclesiologica consiste in opuscoli polemici contro cattolici e protestanti e nell'esaltazione della Chiesa ortodossa che ai suoi occhi rappresentava un vero e proprio organismo sociale che si opponeva all'individualismo del mondo moderno. Il cristianesimo consisteva nell'\u00abidentit\u00e0 di unit\u00e0 e libert\u00e0 che si manifesta nella legge dell'amore spirituale\u00bb, ma la Chiesa cattolica - osservava Chomjakov riprendendo le critiche di Kireevskij - mutando arbitrariamente il simbolo niceno, si pose fuori dalla legge dell'amore, sciogliendo cos\u00ec anche il primitivo legame di libert\u00e0 e di unit\u00e0 presente nella comunit\u00e0 cristiana, conservato invece nella Chiesa ortodossa.\nTale organica comunit\u00e0 liberamente formata dal convincimento interiore dei suoi membri \u00e8 definit\u00e0 da Chomjakov \"sobornost'\", parola del resto ricorrente nella tradizione ortodossa, che Chomjakov considera una traduzione del greco \u03ba\u03b1\u03b8\u03bf\u03bb\u03b9\u03ba\u03cc\u03c2, che perci\u00f2 non poteva spettare alla Chiesa di Roma, nella quale i fedeli sono soggetti a un'esteriore obbedienza ai dettami del papa e della gerarchia ecclesiastica.\nProprio perch\u00e9 ogni autorit\u00e0 \u00e8 per sua natura \u00abqualcosa di esterno\u00bb, nella chiesa concepita da Chomjakov non esiste il principio di autorit\u00e0. La fede \u00e8 un dono della Grazia, concesso una volta per tutte dallo Spirito all'intera comunit\u00e0 e non a suoi singoli membri, e perci\u00f2 nessuno, al di fuori della tradizione ecclesiale interiormente accettata, pu\u00f2 essere custode e interprete delle verit\u00e0 divine. Tale chiesa le conosce \"immediatamente\", in quanto organismo vivente di verit\u00e0 e di amore.\nNel 1848 i patriarchi ortodossi, in risposta all'enciclica di Pio IX \"In Suprema Petri Apostoli Sede\", avevano congiuntamente affermato che n\u00e9 i patriarchi, n\u00e9 i concili potevano introdurre innovazioni in materia di ortodossia della fede, che veniva invece garantita dall'intera comunit\u00e0 dei fedeli. Da questa affermazione, che era in armonia con le sue idee, Chomjakov traeva la conferma che i concili dovevano essere approvati dall'intera comunit\u00e0 ecclesiale e che pertanto non poteva esistere una chiesa docente distinta da una chiesa discente. Tutta la chiesa \u00e8 docente e in essa non esiste autorit\u00e0 oltre Cristo.\nConclusioni che procurarono al pur reazionario Chomjakov i dubbi e i sospetti delle gerarchie ortodosse, che prima vietarono la pubblicazione dei suoi scritti teologici e poi la concessero con l'avvertenza che l'autore era privo di \u00abspecifica preparazione teologica\u00bb. Si poteva infatti dubitare che l'unit\u00e0 della fede fosse effettivamente garantita dal presunto spirito conciliare dei fedeli, e il teologo ortodosso Pavel Florenskij, oltre a rimproverargli la negazione dell'autorit\u00e0 gerarchica, lo accus\u00f2 di \u00abprotestantesimo perfezionato\u00bb e perfino di aver nutrito sentimenti democratici. Anche il teologo cattolico Paw\u0142owski vide in Chomjakov un antesignano del modernismo, con idee \u00abcontrassegnate da tendenze semplicemente rivoluzionarie\u00bb."}
{"id": "223832", "revid": "78273", "url": "https://it.wikipedia.org/wiki?curid=223832", "title": "A. S. Chomjakov", "text": ""}
{"id": "223836", "revid": "1516630", "url": "https://it.wikipedia.org/wiki?curid=223836", "title": "Lura (torrente)", "text": "Il Lura (la \"Lura\" nel dialetto locale) \u00e8 un torrente della Lombardia che nasce presso il confine italo-svizzero, nel comune di Uggiate-Trevano, a un'altitudine di circa 400 m. Il Lura ha una lunghezza totale di 46,2\u00a0km e un bacino idrografico di 120\u00a0km\u00b2, ed \u00e8 oggi il maggior affluente del fiume Olona. La valle del torrente Lura \u00e8 tutelata e valorizzata dal Parco Sorgenti del Lura e dal Parco del Lura, entrambi parchi locali di interesse sovracomunale.\nEtimologia.\nL'antico nome del Lura era \"Luira\", che probabilmente derivava dal nome proprio di persona antico \"Lurius\". Altra ipotesi vuole che l'etimilogia del nome del torrente sia comune ad altri toponimi chiamati \"Lora\" (a Como, Campegine, e Trivero), il cui nome significa \"luogo nel fiume, dove c'\u00e8 una buca nel fondo e l'acqua assai bassa\", caratteristriche, tra l'altro, dell'alto corso del Lura.\nStoria.\nIl corso del Lura nella parte pi\u00f9 vicina a Milano \u00e8 stato interessato nei secoli da numerosi interventi antropici di diverso tipo per rispondere alle diverse esigenze della crescente Milano, sia per concorrere all'approvvigionamento idrico della grande citt\u00e0 sia per garantire la sua sicurezza idraulica. Oggi come sopra detto sfocia nel fiume Olona all'altezza di Rho.\nAlcuni storici sostengono che originariamente il Lura non fosse un affluente dell'Olona ma del Bozzente e che questo avesse un suo alveo autonomo sino a Milano confluendo poi nel Merlata.\nComuni attraversati.\nI comuni attraversati dal Lura sono\n Provincia di Como \n Provincia di Varese \n Citt\u00e0 metropolitana di Milano \nGeografia e qualit\u00e0 delle acque.\nLa gestione di un fiume \u00e8 materia molto complessa e chiama in causa disparate funzioni e competenze, che in passato hanno faticato a lavorare in coordinamento fra loro, sicch\u00e9 Regione Lombardia ha proposto, prima fra tutte in Italia, di sottoscrivere un contratto che contenesse gli obiettivi di riqualificazione e gli impegni di ciascuno. Questo contratto raccoglie quindi tutti i progetti messi in campo, le risorse economiche disponibili e traccia un percorso per conseguire nel tempo il miglioramento di tutto il bacino: il Contratto di Fiume - Contratto di Fiume Olona Bozzente Lura.\nIl torrente Lura, che attraversa le province di Como, di Varese e di Milano e confluisce nell'Olona a Rho, fa parte del Bacino del Po ed \u00e8 emblematico per i complessi problemi di inquinamento e di variabilit\u00e0 delle portate idriche in un ambito fortememente antropizzato. Il Progetto Strategico di Sottobacino del Torrente Lura costituisce un Piano di Azione portato come esempio di riferimento a livello nazionale.\nNello specifico, il corso della Lura pu\u00f2 essere suddiviso in tratti caratterizzati da condizioni molto diverse tra loro.\nNel tratto iniziale da Uggiate-Trevano a Olgiate Comasco, la Lura e i suoi affluenti (in particolare la Lura di Albiolo e il torrente Livescia) sono caratterizzati da buona naturalit\u00e0 e da portate quasi sempre presenti, con una portata media in tempo secco di circa 0,100\u00a0m\u00b3/s, tranne che nei periodi di pi\u00f9 scarsa piovosit\u00e0. Nelle piccole rogge che vanno a formare la Lura di Albiolo \u00e8 ancora possibile rinvenire il gambero di fiume. In generale, le comunit\u00e0 di invertebrati e l'ittiofauna sono, in questa zona, ricche e ben strutturate.\nTra Olgiate Comasco e Lurate Caccivio, nella zona dove il torrente scende dalle colline moreniche nella pianura, la maggior parte dell'acqua presente in alveo s'infiltra nel sottosuolo, lasciando l'alveo in secca per lunghi periodi nel tratto compreso nei comuni di Lurate Caccivio e Bulgarograsso. Tale fenomeno si \u00e8 aggravato negli ultimi anni, sia a causa del mutamento climatico, sia perch\u00e9 le aree dove erano presenti numerose torbiere e prati umidi, che avevano una grande capacit\u00e0 di trattenere le piogge pi\u00f9 intense, sono state urbanizzate anche in anni recentissimi. Questi ambienti di sorgente sono quindi oggi parzialmente incapaci di trattenere l\u2019acqua e restituirla lentamente. \nDa Guanzate in poi, invece, le condizioni cambiano radicalmente. Il torrente riceve gli effluenti di vari impianti di depurazione: a Bulgarograsso, a Fino Mornasco nell'affluente Livescia e, molto pi\u00f9 a valle, a Caronno Pertusella. Essi, da un lato, garantiscono portate sempre presenti in alveo ma, dall'altro, anche a causa dello scarso o nullo potere diluente delle portate naturali, sono causa di profonde alterazioni delle caratteristiche chimico-fisiche delle acque e, di conseguenza, nelle biocenosi acquatiche. Le acque, da Guanzate in poi, sono influenzate in particolare dallo scarico del depuratore gestito da Alto Lura srl in Comune di Bulgarograsso e da quello gestito da Lariana Depur spa in Comune di Fino Mornasco. I descrittori chimico-fisici denotano una situazione di forte compromissione (specie durante le piene quando si attivano gli sfioratori delle reti fognarie).\nLa Valle del Torrente Lura, tra Guanzate e Saronno, \u00e8 molto incisa e l\u2019acqua riesce a rimanere nel proprio alveo, o al massimo a spagliare in alcuni prati e boschi. L'ittiofauna \u00e8 presente con radi esemplari di vairone, mentre le comunit\u00e0 di invertebrati bentonici sono semplificate e costituite unicamente da \"taxa\" tolleranti dell'inquinamento.\nA Saronno il fiume scorre fra due stretti muri ed \u00e8 in parte coperto. Basta poca acqua in eccesso alla capacit\u00e0 di deflusso dell'alveo artificiale che tutta la parte bassa della citt\u00e0 viene sommersa, soprattutto nella zona dell\u2019Ospedale. Tra Saronno ed il Canale Villoresi il Lura \u00e8 sostanzialmente a piano campagna, con una larghezza di alveo assai modesta. Attraversa le aree industriali di Caronno Pertusella e Lainate, con ponti e strettoie di ogni tipo. Per questo, in caso di piena, allaga le campagne circostanti, specie verso Lainate, e molte aree industriali e residenziali. La portata, in tempo asciutto in chiusura di bacino, \u00e8 di circa 0,800\u00a0m\u00b3/s, in massima parte derivanti dallo scarico dell'impianto di depurazione \"Lura Ambiente spa\", a Caronno Pertusella.\nTra il Canale Villoresi e l'Autostrada dei Laghi A8, il torrente Lura \u00e8 stato recentemente risagomato grazie all\u2019intervento di riqualificazione dell'area Ex Alfa Romeo tra Lainate, Arese, Rho e Garbagnate Milanese; l'intervento rappresenta un interessante esempio di riqualificazione da canale a fiume. Il progetto di sistemazione delle aree dismesse Ex Alfa Romeo prevede per le nuove opere \u201cl\u2019invarianza idraulica\u201d, ovvero il totale annullamento di apporti idrici di pioggia al torrente.\nGiunta a Rho, il Lura attraversa la periferia orientale della citt\u00e0, progressivamente costretto in ambiti via via minori e di dimensione variabile, parte fra muri spondali, parte interrati; a circa met\u00e0 del percorso urbano, in centro a Rho, \u00e8 posta Ia derivazione verso il Canale Scolmatore Nord Ovest (CSNO) che sposta le acque in Ticino, e successivamente confluisce nell'Olona, nei pressi del quartiere San Michele.\nDal 2014 \u00e8 stata avviata la progettazione della Ciclovia Olona Lura, un itinerario cicloturistico di 165\u00a0km, met\u00e0 lungo il fiume Olona e met\u00e0 lungo il torrente Lura (facente parte dello stesso bacino idrografico). Questa infrastruttura leggera metterebbe in connessione tutti i Parchi locali di interesse sovracomunale presenti lungo il bacino. Inoltre l'itinerario cicloturistico lungo la Valle del torrente Lura \u00e8 parte dell'itinerario EuroVelo 5.\nAffluenti.\nQuasi tutti gli affluenti del Lura sono caratterizzati da una portata estremamente torrentizia, a cui si alternano periodi di magra e periodi di piena. Alcuni, come la roggia Murella, presentano periodi di secca quasi assoluta e periodi di inondazioni. Il torrente Livescia \u00e8 il principale affluente del Lura e interessa i seguenti Comuni in Provincia di Como: Cassina Rizzardi, Luisago, Fino Mornasco e Cadorago."}
{"id": "223840", "revid": "697352", "url": "https://it.wikipedia.org/wiki?curid=223840", "title": "Ad-Aware", "text": "Ad-Aware \u00e8 un software prodotto della \"Adaware\" per ricercare e rimuovere malware come spyware dal computer. Rileva dialer, trojan, hijacker e componenti traccianti.\nLa versione gratuita si chiama \"Ad-Aware Free\", mentre le versioni commerciali prendono il nome di \"Ad-Aware Plus\" e \"Ad-Aware Professional\". La versione attuale \u00e8 compatibile con sistemi operativi Microsoft Windows 2000 (Pro), XP (32-bit) e Vista (32-bit &amp; 64-bit), Windows 7.\nScansione.\nLa scansione pu\u00f2 essere di quattro tipi:\nDopo una scansione viene mostrato il rapporto sui file nocivi trovati e sui file trascurabili. Questi ultimi sono file che non rappresentano malware ma possono compromettere la privacy dell'utente essendo l'elenco dei file recenti aperti in Windows e con altre applicazioni. Si pu\u00f2 scegliere quali elementi eliminare ed \u00e8 possibile prima salvarne una copia nella zona sicura di quarantena in modo da ripristinarli in caso ci si accorga di avere eliminato file importanti.\nDal sito ufficiale \u00e8 possibile scaricare delle estensioni che permettono ad esempio di avere maggiori informazioni sui file trovati e sulla loro origine."}
{"id": "223847", "revid": "1001457", "url": "https://it.wikipedia.org/wiki?curid=223847", "title": "Aleksey Stepanovich Khomyakov", "text": ""}
{"id": "223848", "revid": "2215447", "url": "https://it.wikipedia.org/wiki?curid=223848", "title": "Microsoft PowerPoint", "text": "Microsoft PowerPoint \u00e8 il programma di presentazione prodotto da Microsoft, fa parte della suite di software di produttivit\u00e0 personale Microsoft Office, \u00e8 tutelato da copyright e distribuito con licenza commerciale ed \u00e8 disponibile per i sistemi operativi Windows e macOS. \u00c8 utilizzato principalmente per proiettare e quindi comunicare su schermo, progetti, idee, e contenuti potendo incorporare testo, immagini, grafici, filmati, audio e potendo presentare tutto questo con animazioni di alto livello.\nStoria.\nSviluppato da Bob Gaskins e dai programmatori Dennis Austin e Philip J. Pasqui con il nome Presenter per la Forethought Inc, che pubblic\u00f2 PowerPoint 1.0 nell'aprile 1987 per Apple Macintosh. Era in bianco e nero, testo e grafica si fondevano per creare trasparenze. Con l'arrivo del primo Macintosh a colori sul mercato usc\u00ec una versione di PowerPoint gi\u00e0 adattata per sfruttare le potenzialit\u00e0 del colore.\nMicrosoft Corporation acquist\u00f2 la Forethought Inc e il relativo software Powerpoint per 14 milioni di dollari il 31 luglio 1987. Nel 1990 la prima versione per Windows venne pubblicata per Windows 3.0; sin da quella data PowerPoint verr\u00e0 sempre incluso nella suite Microsoft Office (eccetto per la versione base).\nLa versione del 2002 (inclusa nella suite Microsoft Office XP ma disponibile anche come prodotto singolo), introduce caratteristiche come il confronto e l'unione dei vari cambiamenti nelle presentazioni, la possibilit\u00e0 di definire le impostazioni per singole animazioni e relative ombre, diagrammi di vari tipi (piramide, radiali e di Venn).\nAltre innovazioni erano il maggior numero di modelli predefiniti, un pannello per vedere e selezionare testo ed oggetti, password per proteggere presentazioni riservate, generazione automatica di album fotografici, e la possibilit\u00e0 d'utilizzare \"smart tags\" per formattare velocemente il testo selezionato.\nLa versione del 2003 non cambiava molto rispetto alle precedenti versioni 2002/XP. Venne integrata la caratteristica \"Package for CD\" per aumentare la collaborazione tra vari colleghi: veniva facilitata la masterizzazione su CD-ROM dei contenuti multimediali con un visualizzatore. Fu migliorata e potenziata la grafica e il supporto per i nuovi contenuti multimediali.\nNella versione del 2007 cambia l'interfaccia utente grazie al nuovo sistema \"Ribbon\" e viene migliorata ulteriormente la grafica.\nA partire da Windows 10, nell'ambito del pacchetto Microsoft 365 \u00e8 stato lanciato Office Sway, evoluzione gratuita e \"web-based\" di Powerpoint.\nFunzioni.\nConsente la creazione di presentazioni informatiche multimediali tramite la realizzazione di diapositive visualizzabili in sequenza su qualsiasi computer dotato di questo software. Le presentazioni, suddivise in diapositive, possono contenere per esempio fotografie, testi, animazioni, suoni, link ad altre diapositive o a siti esterni.\n\u00c8 largamente usato da persone d'affari, docenti, studenti, relatori e professori: la proiezione di diapositive digitali \u00e8 una forma molto comune di persuasione tecnologica. L'uso di questo strumento \u00e8 molto diffuso anche per la produzione di animazioni multimediali umoristiche destinate alla circolazione via e-mail.\nArrivato alla versione 1352 con l'ultima suite Microsoft Office 2010, Microsoft PowerPoint \u00e8 diventato il programma di presentazioni pi\u00f9 diffuso ed utilizzato nel mondo.\nOperativit\u00e0.\nIn PowerPoint (come in altri programmi simili) il testo, la grafica, il video ed altri oggetti sono memorizzati su singole pagine; \u00e8 un'analogia con le diapositive, in cui il proiettore viene sostituito da un videoproiettore, connesso ad un PC.\nLe diapositive possono essere stampate o mostrate e navigate dal relatore tramite i vari comandi (possono anche essere la base dei vari webcast).\nPowerPoint permette di realizzare animazioni con diversi tipi di movimento: entrata, enfasi ed uscita possono essere applicati a diversi oggetti di ciascuna diapositiva per farli apparire, spostare e scomparire nell'ordine voluto.\nLe transizioni sono il passaggio di una diapositiva ad un'altra (enfatizzabili con varie animazioni); si pu\u00f2 curare lo stile generale (anche la formattazione del testo) della presentazione con vari temi disponibili.\nPer la singola diapositiva possono essere impostati varie opzioni personalizzate.\nFormati file.\nLe presentazioni possono essere salvate in vari formati: il predefinito \".ppt\" (presentazione di PowerPoint), \".pps\" (solo presentazione PowerPoint) o \".pot\" (modello di PowerPoint).\nPowerPoint 2007 e la sua versione per macOS (prevista nel 2008) introducono il formato Office Open XML, con una compressione maggiore, le cui specifiche sono state pubblicamente rese disponibili.\nLe loro estensioni sono \".pptx\", \".ppsx\" e \".potx\". Questi formati sono in realt\u00e0 dei file ZIP contenenti dei file XML oltre a eventuali immagini e contenuti multimediali incorporati nella presentazione. Al contrario, i file PPT, PPS e POT sono formati binari. \nPer inserire un file audio in PowerPoint \u00e8 necessario utilizzare il formato MPEG LAYER 3 18HB 11025\u00a0Hz stereo, che si pu\u00f2 ottenere anche con il Registratore di Suoni di Microsoft Windows.\nCompatibilit\u00e0.\nI formati PPT, PPS e POT, come tutti i formati binari del pacchetto Office, sono formati chiusi, quindi teoricamente gestibili unicamente attraverso il programma di casa Microsoft. Vista la diffusione del formato, attraverso una lunga e complicata opera di reingegnerizzazione oggi programmi come Apple Keynote o OpenOffice.org Impress sono in grado di aprire i file di PowerPoint. Il programma Microsoft per\u00f2 utilizza anche dati provenienti da Object Linking and Embedding. Questo non crea problemi su Windows, ma su macOS\ne GNU/Linux\na volte i file non si aprono.\nIl nuovo formato Offce Open XML \u00e8 invece un formato libero e le specifiche sono state rese pubbliche, pertanto la compatibilit\u00e0 con software di terze parti \u00e8 migliore.\nLa versione di PowerPoint per Microsoft Windows supporta la protezione del documento mediante DRM, previo inserimento di password per la modifica, tuttavia questi documenti non si possono aprire (nemmeno in sola lettura) n\u00e9 con la versione per Mac OS di PowerPoint n\u00e9 con altri software in grado di aprire tali file, come OpenOffice.org o Apple Keynote.\nMicrosoft PowerPoint Viewer.\nMicrosoft PowerPoint Viewer \u00e8 un programma per Microsoft Windows che consente agli utenti di visualizzare e stampare presentazioni PowerPoint create in Microsoft Office. Questo software \u00e8 solitamente utilizzato in situazioni in cui il soggetto che desidera visualizzare la presentazione non dispone di Microsoft PowerPoint o della suite Microsoft Office installata. A differenza di Microsoft Word Viewer e Microsoft Excel Viewer, di solito \u00e8 pre-installato sui computer con il sistema operativo Windows Vista."}
{"id": "223849", "revid": "123439721", "url": "https://it.wikipedia.org/wiki?curid=223849", "title": "Delitto tentato", "text": "Il delitto tentato, contrapposto al delitto consumato, indica in diritto penale un delitto che non \u00e8 giunto alla sua consumazione perch\u00e9 non si \u00e8 verificato l'evento voluto dal reo o perch\u00e9, per ragioni indipendenti dalla sua volont\u00e0, l'azione non \u00e8 comunque giunta a compimento.\nIn Italia.\nIl codice penale italiano disciplina il tentativo all'art. 56, rubricandolo come \"delitto tentato\": \n\u00c8 opportuno precisare che il reato nella forma tentata costituisce \"titolo autonomo di reato rispetto al reato compiuto\": la sua configurabilit\u00e0 si fonda sulla combinazione tra la fattispecie di reato-base ed il disposto dell'art. 56 c.p.\nCriteri di configurabilit\u00e0.\nSono due i criteri di configurabilit\u00e0 del tentativo previsti dal nostro codice penale:\nL'idoneit\u00e0 va valutata dal giudice con il criterio della \"prognosi postuma\", ovvero in concreto ed \"ex ante\". L'espressione \"in concreto\" indica che non si deve considerare solo l'astratta adeguatezza dei mezzi preposti al compimento del delitto, bens\u00ec \u00e8 necessario valutarli nella reale e concreta situazione in cui si inseriscono, perch\u00e9 un atto pu\u00f2 essere astrattamente idoneo a commettere il delitto, ma pu\u00f2 non esserlo nella situazione concreta, e viceversa: per esempio sparare ad una persona \u00e8 atto astrattamente idoneo a cagionare la morte, ma non cos\u00ec se la vittima \u00e8 posta ad una distanza notevolmente superiore alla gittata dell'arma utilizzata. Oppure, ancora, somministrare un comune medicinale non \u00e8 atto astrattamente idoneo a provocare la morte, ma pu\u00f2 esserlo se il paziente in questione \u00e8 fortemente allergico ad esso. L'espressione \"\"ex ante\" indica che il giudizio va ricondotto al momento della commissione dell'ultimo atto che ha caratterizzato la sua condotta: infatti, giudicando \"ex post\"\", a fatto compiuto cio\u00e8, qualsiasi tentativo risulterebbe inidoneo, poich\u00e9 il reato non \u00e8 stato realizzato.\nPer quanto concerne l'univocit\u00e0, invece, si deve avere riguardo per l'intenzione del soggetto sotto il profilo dell'oggettivit\u00e0: non \u00e8 ad esempio atto diretto in maniera univoca a commettere un omicidio l'acquisto di una pistola da parte di un individuo, il quale potrebbe ben usare l'arma al poligono di tiro.\nDesistenza volontaria e recesso volontario.\nPer quanto concerne il terzo comma dell'art. 56 c.p., esso configura due distinte ipotesi.\nLa desistenza volontaria si ha quando l'agente interrompe l'azione o l'omissione (tenendo in quest'ultimo caso la condotta doverosa) prima che il processo causale sia iniziato, mentre il recesso volontario presuppone che il processo causale sia iniziato, per cui presuppone una vera e propria \"controcondotta\".\nSi comprende pertanto il diverso trattamento sanzionatorio, atteso che la desistenza non comporta l'applicazione della pena prevista per il delitto tentato (l'agente sar\u00e0 punibile solo se gli atti che ha gi\u00e0 compiuto configurano di per s\u00e9 un reato), mentre il recesso \u00e8 una circostanza attenuante del delitto tentato.\nPer quanto concerne il requisito della \"volontariet\u00e0\", si registrano in dottrina diverse opzioni interpretative:\na) la pi\u00f9 rigorosa la interpreta come \"spontaneit\u00e0\", escludendo la volontariet\u00e0 quindi in quei casi in cui la desistenza o il recesso siano frutto di calcolo utilitaristico o di semplice paura;\nb) un orientamento pi\u00f9 favorevole al reo ritiene esclusa la volontariet\u00e0 nel momento in cui la prosecuzione della condotta sia impossibile materialmente;\nc) un orientamento intermedio interpreta la volontariet\u00e0 come \"possibilit\u00e0 di scelta ragionevole\" e la ritiene esclusa non soltanto nel caso in cui la prosecuzione della condotta sia materialmente impossibile, ma anche quando, pur essendo materialmente possibile, \u00e8 sconsigliata da circostanze che inducano una persona ragionevole a desistere."}
{"id": "223852", "revid": "231023", "url": "https://it.wikipedia.org/wiki?curid=223852", "title": "Battiti per minuto", "text": "I battiti per minuto (bpm) sono l'unit\u00e0 di misura di frequenza, utilizzata principalmente per l'indicazione metronomica in musica e per la misura della frequenza cardiaca.A volte viene utilizzata erroneamente l'espressione battute per minuto, ma questa \u00e8 sbagliata in quanto il termine battuta indica la serie metrica compresa tra le stanghette del rigo musicale (misura) e non un singolo battito.\nIn musica l'indicazione bpm \u00e8 un sinonimo di derivazione anglosassone dell'indicazione MM, acronimo di Metronomo M\u00e4lzel. Ad esempio 60 bpm indica una frequenza di 60 battiti o pulsazioni al minuto, ovvero uno al secondo, ed \u00e8 quindi equivalente a 1 Hz.\nIn musica classica tradizionalmente si utilizzano indicazioni di andamento come \"allegro\" o \"lento\" che comunque hanno un corrispettivo indicativo metronomico e solo raramente si utilizza l'indicazione \"a tempo\" seguito dai \"bpm\" (o pi\u00f9 correttamente \"MM\").\nNella musica contemporanea \u00e8 molto pi\u00f9 frequente trovare l'indicazione dei bpm.\nI bpm divennero molto importanti nel periodo della disco music perch\u00e9 era fondamentale per i DJ poter mixare i brani con un tempo compatibile; rimangono quindi molto utili nella musica da discoteca, club o rave pi\u00f9 recente come la musica house o la musica techno.\nEsempi per genere musicale.\nHip hop e funk: 70 - 110 bpm\nReggaeton: 80 - 110 bpm\nDisco music: 110 - 140 bpm\nHouse: 120 - 130 bpm\nDance: 120 - 145 bpm\nTrance: 125 - 150 bpm\nProgressive house: 128 - 140 bpm\nHi-NRG: 130 - 140 bpm\nDubstep: 140 - 150 bpm \nDrum'n'Bass: 160 - 185 bpm\nHardcore: 160 - 250 bpm\nMetal estremo: 200 - 300 bpm\nSpeedcore: 200 - 1000 bpm"}
{"id": "223856", "revid": "7336", "url": "https://it.wikipedia.org/wiki?curid=223856", "title": "Beats per minute", "text": ""}
{"id": "223858", "revid": "110157", "url": "https://it.wikipedia.org/wiki?curid=223858", "title": "Eriswil", "text": "Eriswil (toponimo tedesco) \u00e8 un comune svizzero di 1\u00a0399 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\nDal suo territorio nel 1847 fu scorporata la localit\u00e0 di Wyssachen, divenuta comune autonomo; nel 1888-1889 le localit\u00e0 di Neulingen e Schwendi, fino ad allora frazioni di Wyssachen, furono assegnate a Eriswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEriswil \u00e8 servito dall'omonima stazione, capolinea della ferrovia Huttwil-Eriswil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "223859", "revid": "547034", "url": "https://it.wikipedia.org/wiki?curid=223859", "title": "Ardiei", "text": "Gli Ardiei (in Illirico/Albanese: Ardjanet, Greco \u1f08\u03c1\u03b4\u03b9\u03b1\u1fd6\u03bf\u03b9, \u039f\u1f50\u03b1\u03c1\u03b4\u03b1\u1fd6\u03bf\u03b9; latino \"Vardiaei\"), pi\u00f9 tardi chiamati Vardei, erano una trib\u00f9 illirica stanziata anticamente nella Liburnia attorno alla seconda met\u00e0 del II millennio a.C..\nIncalzati e sconfitti dai Celti nel IV secolo a.C. furono costretti a emigrare a sud della Narenta, all'altezza dell'isola di Lesina, nell'entroterra dell'attuale Croazia e Bosnia ed Erzegovina. Popolo di contadini e occasionalmente di pirati, i Bardei entravano spesso in conflitto con i popoli vicini, soprattutto con gli Autariati e i Macedoni. Sotto la guida del loro capo Bardili, i Bardei si allearono con le altre genti illiriche per invadere la Macedonia; segu\u00ec una battaglia contro il re Perdicca III, che rimase ucciso. A Perdicca succedette Filippo II, che nel 358 a.C. rimedi\u00f2 agli Ardei una pesante sconfitta, ove perirono Bardili e settemila illiri.\nA Bardili succedette il figlio Clitos, il quale, nel 336 a.C., si alle\u00f2 con Glaucia, re dei Taulanzi, e mosse guerra contro i Macedoni stavolta retti dal giovane re Alessandro, figlio di Filippo; questi per\u00f2 costrinse i Bardei alla fuga verso la costa dalmata, e qui i superstiti dell'esercito bardeo, temendo la vendetta macedone, si imbarcarono alla volta delle coste dell'Apulia, a sud del fiume Ofanto. Secondo un'ipotesi ottocentesca avrebbero fondato l'insediamento di Bardulos (oggi Barletta)."}
{"id": "223862", "revid": "751106", "url": "https://it.wikipedia.org/wiki?curid=223862", "title": "Microsoft Powerpoint", "text": ""}
{"id": "223867", "revid": "110345054", "url": "https://it.wikipedia.org/wiki?curid=223867", "title": "Frozen (Sentenced)", "text": "Frozen \u00e8 il quinto album in studio del gruppo musicale finlandese Sentenced, pubblicato il 15 luglio 1998 dalla Century Media Records.\nL'anno successivo ne \u00e8 stata pubblicata una versione limitata (\"Gold\") con una lista tracce modificata, in cui figuravano quattro reinterpretazioni registrate nel dicembre 1998 presso i Tico-Tico Studio di Kemi (Finlandia). Nel 2007 \u00e8 stato ripubblicato in edizione rimasterizzata con l'ordine iniziale e con le cover poste alla fine."}
{"id": "223868", "revid": "1718925", "url": "https://it.wikipedia.org/wiki?curid=223868", "title": "Ponte Leproso", "text": "Il ponte Leproso \u00e8 un ponte di origini romane alla periferia di Benevento, dalla tipica struttura a schiena d'asino, che permetteva alla via Appia di superare il fiume Sabato.\nStoria.\nIl ponte fu costruito probabilmente dal censore Appio Claudio Cieco nel III secolo a.C., in occasione dell'apertura della via Appia, forse riutilizzando un precedente ponte dei Sanniti. Fu restaurato da Settimio Severo e dal figlio Caracalla nel 202. Al suo sbocco sorgeva un criptoportico, tramutato poi in chiesa dedicata ai Santi Quaranta, martiri a Sebaste.\nFu distrutto dai Goti di Totila nel VI secolo, durante il saccheggio di Benevento, e successivamente ricostruito. Secondo lo storico Zigarelli, l'uccisione di Manfredi di Svevia da parte di Carlo d'Angi\u00f2 durante la battaglia di Benevento (1266) avvenne presso questo ponte, e non al ponte Vanvitelli.\nNel corso dei secoli fu altre volte rimaneggiato; dopo il terremoto del 1702, la ricostruzione di Giovan Battista Nauclerio ridusse le arcate da cinque a quattro. Oggi della struttura originaria rimane solo uno dei piloni, costruito in opera quadrata, con superfici a vista sbozzate \"a bugne rustiche\". Recentemente il ponte \u00e8 stato chiuso al traffico veicolare.\nI nomi del ponte.\nIl ponte in origine si chiamava \"Marmoreo\" (\"Lapideo\" nei documenti). Il nome attuale deriverebbe da un vicino ospedale per i lebbrosi dell'alto Medioevo, del quale per\u00f2 non si hanno notizie. Il nome \u00e8 attestato per la prima volta nel 1071, in un diploma di concessione del principe longobardo Landolfo VI a favore di Dacomario, all'epoca rettore della citt\u00e0. Il documento, facente parte della \"Cronaca di Santa Sofia\", \u00e8 conservato nella Biblioteca Vaticana.\nDurante il XIX secolo il ponte veniva anche chiamato \"ponte di San Cosimo\", dal nome di una chiesa che sorge nelle vicinanze."}
{"id": "223873", "revid": "1632387", "url": "https://it.wikipedia.org/wiki?curid=223873", "title": "Crimson (Sentenced)", "text": "Crimson \u00e8 il sesto album del gruppo musicale finlandese Sentenced, pubblicato nel 2000 dalla Century Media Records."}
{"id": "223876", "revid": "140509", "url": "https://it.wikipedia.org/wiki?curid=223876", "title": "Brain Salad Surgery", "text": "Brain Salad Surgery, uscito nel 1973, \u00e8 il quinto album di Emerson, Lake &amp; Palmer, gruppo britannico di rock progressivo.\nNel giugno del 2015 la rivista \"Rolling Stone\" ha collocato l'album alla dodicesima posizione dei 50 migliori album progressive di tutti i tempi.\nComposizione e registrazione.\nNel gennaio del 1973, Emerson, Lake e Palmer fondarono la loro etichetta discografica, che chiamarono Manticore dall'omonima creatura mitologica raccontata sul loro disco \"Tarkus\" del 1971; si sganciarono cos\u00ec dalla Island che li aveva pubblicati in Europa fino a quel momento e, per quanto riguarda il mercato statunitense, lasciarono l'appannaggio alla Atlantic per la sola distribuzione.\nNello stesso periodo, i tre acquistarono un ex-cinema al 392 di North End Road, a Fulham, Londra, e lo trasformarono nella loro sala prove in cui, nelle pause di due lunghi \"tour\" mondiali, incominciarono a comporre nuovo materiale.\nIl secondo \"tour\" si concluse in Germania il 20 giugno 1973; subito dopo i tre incominciarono le sedute di registrazione che li videro impegnati, dapprima nei consueti studi Advision e poi agli Olympic, fino a settembre. Fra le principali linee guida del lavoro, quella di ricreare quanto pi\u00f9 possibile un'atmosfera \"live\", evitando quindi l'eccesso di sovraincisioni che aveva invece reso almeno met\u00e0 del precedente album \"Trilogy\" impossibile da riproporre in concerto.\nDurante le \"session\" il trio, oltre ai cinque titoli che compongono l'album, registr\u00f2 altri tre brani:\nIl titolo \"Brain Salad Surgery\" fu probabilmente tratto da un verso della canzone \"Right Place, Wrong Time\" dell'artista \"rhythm and blues\" Dr. John, uscita nel febbraio del 1973, ed \u00e8 un'espressione \"slang\" per indicare la fellatio.\nL'album, pubblicato il 19 novembre dalla Manticore, raggiunse la seconda posizione nelle classifiche britanniche, e la sedicesima negli U.S.A.\nI brani.\n\"Jerusalem\".\nL'album si apre con la rilettura rock di \"Jerusalem\", inno patriottico-liturgico molto noto nel Regno Unito, scritto dal poeta preromantico William Blake nel 1804-1810 e musicato da Hubert Parry nel 1916. Il brano fu pubblicato anche come 45 giri per il solo mercato europeo e fu bandito dalle radio britanniche perch\u00e9 giudicato blasfemo.\n\"Toccata\".\nAdattamento a cura di Keith Emerson del 4\u00b0 movimento del Concerto N\u00b01 per pianoforte e orchestra (1961) del compositore argentino Alberto Ginastera (1916-1983).\nEmerson aveva ascoltato per la prima volta il brano di Ginastera a Los Angeles nel 1969, a un concerto che i Nice dividevano con la filarmonica locale, e aveva espresso subito al pianista solista il desiderio di rielaborarlo; l'aveva quindi proposto fin dal 1970 anche a Lake e Palmer - che a loro volta ne erano entusiasti - ma per lungo tempo il gruppo incontr\u00f2 il rifiuto da parte della Boosey &amp; Hawkes - la societ\u00e0 di edizione detentrice dei diritti sull'opera - di concedergli l'autorizzazione a utilizzarla. Nel 1973, infine, Emerson decise di sottoporre il proprio arrangiamento direttamente all'autore, che incontr\u00f2 personalmente in Svizzera: Ginastera si disse estasiato dall'ascolto del demo, afferm\u00f2 che quello di Emerson era il modo in cui egli stesso intendeva che la sua musica fosse eseguita e gli diede perci\u00f2 il suo benestare, telefonando personalmente agli editori perch\u00e9 concedessero finalmente i diritti.\n\"Toccata\" include una sezione per sole percussioni - arrangiata da Carl Palmer - nella quale il batterista inaugur\u00f2 uno dei primi sistemi di interfacciamento fra i tamburi e un sintetizzatore, il Moog 1130 Percussion Controller, il quale consentiva anche, come in questo brano, di avviare e arrestare un \"sequencer\" con singoli colpi di bacchetta.\n\"Still... You Turn Me On\".\nBreve ballata scritta da Greg Lake, che oltre al basso vi suona la chitarra a 12 corde e l'elettrica; Emerson vi interviene alla fisarmonica, per la prima volta in un pezzo del trio. Nel testo, vagamente autobiografico, un musicista rock cerca di dissuadere una giovane \"fan\" dall'adorazione nei suoi confronti. Lake eseguiva la canzone dal vivo gi\u00e0 dalla primavera del 1973: essa compare in un documentario girato durante la \"tourn\u00e9e\" europea intitolata \"Get Me a Ladder Tour\" proprio da un verso del testo: \"someone get me a ladder\" (\u00abqualcuno mi trovi una scala\u00bb).\nDiversamente da altre ballate di Lake come \"Lucky Man\" o \"From The Beginning\", il gruppo non scelse questa come singolo per l'album, sia perch\u00e9 Palmer \u00e8 praticamente assente dalla traccia, sia perch\u00e9 pi\u00f9 in generale il brano musicalmente non rappresentava il clima complessivo del disco.\n\"Benny the Bouncer\".\nCanzone scritta in collaborazione col paroliere Peter Sinfield (gi\u00e0 nei King Crimson assieme a Lake). \u00c8 Il consueto numero umoristico accompagnato da Emerson al piano \"honky tonk\", come gi\u00e0 \"Jeremy Bender\" da \"Tarkus\" e \"The Sheriff\" da \"Trilogy\". Il protagonista del testo, \u00abBenny il buttafuori\u00bb (ispirato a un possente addetto alla sicurezza che Lake vide realmente all'ingresso della Salisbury City Hall negli anni sessanta) viene fatto a pezzi con un'ascia da un balordo durante una rissa e, poich\u00e9 i tentativi di ricomporlo falliscono, finisce a fare il buttafuori \u00abper Ges\u00f9 alle porte di San Pietro\u00bb. Lake canta gran parte del brano con tono insolitamente rauco, imitando un ubriaco, e con un marcato accento Cockney.\n\"Karn Evil 9\".\n\"Karn Evil 9\", gioco di parole tra \"carnival\" e \"evil\", \u00e8 il titolo della \"suite\" che occupa oltre met\u00e0 del disco, per una durata di quasi mezz'ora (sul vinile, era il brano di chiusura della prima facciata, e seguitava su tutta la seconda), suddivisa in tre parti o \"impressions\" di cui due cantate e una - la seconda - strumentale. Al testo dell'ultima parte collabora nuovamente Peter Sinfield.\nLa \"suite\" viene ricordata spesso per il verso \"welcome back my friends to the show that never ends,\" che introduce la seconda parte della \"1st Impression\" e divenne una sorta di frase-immagine del gruppo, specialmente dopo aver dato il titolo al triplo album dal vivo pubblicato l'anno seguente.\nIl testo della prima sezione immagina un futuro distopico in cui abuso e violenza diventano forma di spettacolo, una sorta di circo sinistro, grottesco e senza fine (\"the show that never ends\") con tanto di imbonitore che esorta ad assistere allo show (\"welcome back my friends\"..., appunto).\nLa sezione conclusiva, sempre a tema fantascientifico, tratta di un computer che prende il sopravvento sull'uomo che l'ha creato. Il prevalere della macchina \u00e8 simbolizzato nel finale da una serie di note, che a loro volta richiamano il tema cantato, ripetute grazie a un \"sequencer\" a velocit\u00e0 via via crescente, per poi interrompersi bruscamente alla fine.\n\"Karn Evil 9\" \u00e8 anche l'unico brano della storia del gruppo in cui Emerson abbia parti vocali, sebbene solo parlate: sua \u00e8 la voce accelerata che si ode fugacemente nella 2\"nd Impression\"; mentre nel finale della 3\"rd Impression\" il tastierista interpreta il computer protagonista del testo, con la voce pesantemente filtrata attraverso il Moog.\nSul disco in vinile la \"1st Impression\" era divisa in due parti, a causa dei limiti di minutaggio, con una dissolvenza alla fine del lato A su una nota di sintetizzatore che introduce e accompagna il gi\u00e0 citato verso \"welcome back my friends...\"; le edizioni in CD posteriori al 1996 ne ripristinarono la continuit\u00e0.\nLa copertina.\nLe illustrazioni di copertina del disco sono opera dell'artista svizzero H. R. Giger (1940-2014), pi\u00f9 tardi noto per le scenografie e gli esseri xenomorfi del film \"Alien\" di Ridley Scott (1979) che gli valsero il premio Oscar, nonch\u00e9 per numerose altre copertine di dischi dopo questo.I tre conobbero Giger grazie all'intercessione del loro promoter svizzero Gustav Zumsteg, gli fecero visita nel 1973 mentre erano in \"tour\" in Svizzera e gli commissionarono l\"'artwork\" per il disco in preparazione, sulla base di due tavole aerografate da lui gi\u00e0 realizzate: la prima raffigurava un teschio umano incastonato fra parti meccaniche, la seconda una testa di donna con sinistre tubazioni al posto dei capelli e il volto dell'attrice svizzera Li Tobler, all'epoca amante e musa ispiratrice di Giger. Poich\u00e9 all'epoca il titolo provvisorio dell'album era \"Whip Some Skull on You\" (espressione popolare per la fellatio, come del resto anche il titolo definitivo), su istruzione della band Giger aggiunse al disegno originale della donna un pene puntato verso la bocca; la casa discografica in seguito giudic\u00f2 il dettaglio \"osceno\" e insistette affinch\u00e9 l'organo sessuale fosse censurato con un effetto bagliore. Alla tavola raffigurante il teschio, invece, Giger aggiunse con effetto rilievo il logo circolare \"ELP\" di sua ideazione, che il trio avrebbe poi utilizzato costantemente da allora in avanti. L'artista tempo dopo raccont\u00f2 di aver riprodotto \"ex novo\" entrambi i disegni, con le modifiche concordate, in una sola notte e in un suo libro dichiar\u00f2 anche di non aver mai ricevuto un compenso per il lavoro.\nLa copertina originale del disco in vinile recava sul fronte un taglio longitudinale che divideva l'immagine del teschio in due lembi, apribili a finestra, lasciando intero l'obl\u00f2 centrale dentro il quale \u00e8 riprodotta la bocca della donna raffigurata nell'altro disegno: al disco si accedeva aprendo completamente uno dei due lembi, scoprendo cos\u00ec anche l'immagine sottostante del volto femminile. Il particolare dell'organo sessuale maschile, eliminato come gi\u00e0 detto dalla tavola raffigurante la donna, rimase parzialmente visibile nel dettaglio di essa riprodotto al centro dell'obl\u00f2. La busta interna contenente il disco era a sua volta costituita da un poster pieghevole, con le foto dei tre musicisti da un lato e i testi delle canzoni pi\u00f9 i crediti sull'altro. Tale confezione fu progettata dalla Fabio Nicoli Associates, uno studio grafico che col trio aveva gi\u00e0 collaborato in precedenza e al quale, con prevedibile disappunto da parte di Giger, fu inizialmente accreditato l'intero \"design\" della copertina.\nIl 5 settembre 2005, le due tavole originali di Giger per \"Brain Salad Surgery\" (\"ELP I\" e \"ELP II\", 34 x 34\u00a0cm) furono smarrite o trafugate dal camion che avrebbe dovuto riportarle in Svizzera da una mostra tenutasi a Praga. L'artista, per l'eventuale ritrovamento, offr\u00ec una taglia di 5.000 dollari su ciascuna tavola, pi\u00f9 un \"week end\" con spese di viaggio incluse per visitare gratuitamente il \"Giger Museum\" sito nel castello di St. Germain a Gruy\u00e8res, in Svizzera.\nNegli anni duemila, l'azienda svizzera Oliver Matter produttrice di assenzio cre\u00f2 un'edizione del distillato chiamata \u00abAbsinthe Brevans H.R. Giger\u00bb, la cui bottiglia aveva per etichetta il volto di donna disegnato da Giger per \"Brain Salad Surgery\", virato in verde per richiamare il colore dell'assenzio (che a sua volta nell'Ottocento era detto anche \"la fata verde\", da cui la scelta del soggetto femminile da parte dell'azienda)."}
{"id": "223879", "revid": "6340", "url": "https://it.wikipedia.org/wiki?curid=223879", "title": "Brain salad surgery", "text": ""}
{"id": "223880", "revid": "108564026", "url": "https://it.wikipedia.org/wiki?curid=223880", "title": "Jarlite", "text": "La jarlite \u00e8 un minerale, chimicamente un fluoruro complesso di sodio, stronzio e alluminio, appartenente al gruppo omonimo.\nPrende il nome in onore di Carl Frederik Jarl (1872-1951) che fu presidente della Danish Cryolite Company, industria danese della criolite.\nForma in cui si presenta in natura.\nSi presenta in masse granulari (denominate \"metajarlite\") o in piccoli cristalli di circa 1\u00a0mm, associata a stenonite e b\u00f8ggildite.\nLocalit\u00e0 di rinvenimento.\nL'unica localit\u00e0 di rinvenimento \u00e8 il giacimento di criolite di Ivittuut (Groenlandia)."}
{"id": "223881", "revid": "1543377", "url": "https://it.wikipedia.org/wiki?curid=223881", "title": "Calcjarlite", "text": "La calcjarlite \u00e8 un minerale appartenente al gruppo della jarlite."}
{"id": "223882", "revid": "327094", "url": "https://it.wikipedia.org/wiki?curid=223882", "title": "Gearksutite", "text": "La gearksutite \u00e8 un minerale, chimicamente un fluoruro complesso di calcio e alluminio.\nPrende il nome dalla combinazione di \u03b3\u03ae (\"terra\" in greco) e \"arksutite\", sinonimo di chiolite, della quale sembrava che la Gearksutite fosse una variet\u00e0 terrosa).\nAbito cristallino.\nI cristalli presentano una simmetria monoclina ma sono molto piccoli.\nOrigine e giacitura.\nIl minerale viene trovato in giacimenti insieme alla criolite, la creedite, la fluorite e, talvolta, raramente, anche la fluellite.\nNei giacimenti di criolite sono frequenti masse anche considerevoli di gearksutite, associata ai minerali accessori della criolite, quali la siderite e il quarzo.\nForma in cui si presenta in natura.\nSi trova in masse biancastre gessose.\nLocalit\u00e0 di rinvenimento.\nIn Groenlandia risulta molto comune, specialmente ad Ivittuut. Minori miniere del minerale si trovano a: Miass nei Monti Urali, a Saint Peter's Dome ed a Wagon Wheel Gap nel Colorado (USA), in Italia viene trovato a Vulcano in alcune fumarole fossili, nonch\u00e9 viene trovato in tutte le miniere della criolite."}
{"id": "223884", "revid": "290948", "url": "https://it.wikipedia.org/wiki?curid=223884", "title": "Acuminite", "text": "L'acuminite \u00e8 un minerale. Il nome deriva dalla parola latina \"acumen\" che significa \"punta\" per via della forma tipica dei cristalli con cui si presenta.\n\u00c8 stato descritto nel 1987 dalla localit\u00e0 tipo del giacimento di Criolite di Ivittuut in Groenlandia.\nMorfologia.\nForma, all'interno di cavit\u00e0 presenti in depositi di criolite, aggregati di cristalli a forma di punta di lancia aventi una lunghezza di circa 1 mm."}
{"id": "223885", "revid": "547034", "url": "https://it.wikipedia.org/wiki?curid=223885", "title": "Decimo Laberio", "text": "Biografia.\nCi sono pervenute poche notizie riguardo alla sua vita: conosciamo le date di nascita e di morte grazie a San Girolamo, e a Macrobio, il quale afferma che sarebbe nato intorno al 106 a.C., mentre il \"Chronicon\" girolamiano ne situa la morte nel 43 a.C. \nLe fonti affermano, inoltre, che era un \"eques\", cio\u00e8 che faceva parte della classe dei Cavalieri, all'epoca di particolare peso nella vita politica della Repubblica. Doveva, quindi, avere alle spalle una buona preparazione culturale e soprattutto un'ottima situazione economica. Tuttavia, la sua posizione sociale lo mise in contrasto con numerosi esponenti politici dell'epoca, come Cicerone, che in un'occasione non gli avrebbe fatto posto nel Senato, affermando\u02d0 \"Ti farei posto, se non stessi stretto io stesso\". Laberio rispose prontamente\u02d0 \"Mi meraviglio che stia stretto proprio tu che di solito occupi due posti\u01c3\".\nTuttavia, il contrasto pi\u00f9 notevole fu con Cesare, che nel 45 a.C., per vendicarsi di irriverenti (e popolari) allusioni di Laberio ad una sua presunta tirannide, lo costrinse a prendere parte alle rappresentazioni in onore della sua vittoria a Tapso contro l'esercito pompeiano guidato da Giuba, ultimo re della Numidia unita, Metello Scipione, Marco Petreio e Catone Uticense. Laberio mise in scena un mimo sul \"dictator\", lamentando la sua umiliazione in un prologo tramandato integralmente da Macrobio, che narra l'evento:\nNel corso del mimo vero e proprio, impersonando uno schiavo siro battuto dal padrone, Laberio si vendic\u00f2 di Cesare con allusioni ad un \"padrone tiranno\" e forse proprio per questo la palma del migliore and\u00f2 al suo rivale, Publilio Siro, anche se Cesare gli restitu\u00ec la dignit\u00e0 di \"eques\", che avrebbe dovuto perdere in quanto si era presentato sulla scena di persona.\nMimi.\nDelle sue opere si conoscono 43 titoli\u02d0 \"Alexandrea\", \"Anna Peranna\", \"Aquae Caldae, Aries, Augur, Aulularia, Belonistria, Cacomnemon, Caeculi, Cancer, Carcer, Catularius, Centonarius, Colax, Colorator, Compitalia, Cophinus, Cretensis, Ephebus, Fullo, Galli, Gemelli, Hetaera, Imago, Lacus Avernus, Late Loquens, Natal, Necyomantia, Nuptiae, Parilicii, Paupertas, Piscator, Restio, Salinator, Saturnalia, Scylax, Sedigitus, Sorores, Staminariae, Stricturae, Taurus, Tusca, Virgo\". \nTuttavia ci sono pervenuti solo 187 versi, dai quali traspare, comunque, uno stile caratterizzato dalla potente espressivit\u00e0 scaturita dai neologismi\u02d0 Aulo Gellio, infatti, nelle \"Noctes Atticae\" lo accusa di stravaganza per l'uso singolare dei vocaboli latini."}
{"id": "223888", "revid": "767487", "url": "https://it.wikipedia.org/wiki?curid=223888", "title": "Paradosso dell'Alabama", "text": "Il paradosso dell'Alabama \u00e8 un paradosso scoperto negli Stati Uniti dopo il censimento del 1880.\nC. W. Seaton, funzionario capo dell'ufficio del censimento, calcol\u00f2 il numero di rappresentanti che ogni stato avrebbe mandato al parlamento, ipotizzando un numero totale di parlamentari da 275 a 350. Scopr\u00ec durante il calcolo che un parlamento di 299 rappresentanti avrebbe dato all'Alabama 8 seggi, ma aumentando di uno il numero di rappresentanti a 300 l'Alabama avrebbe \"perso\" un seggio, invece di mantenere la sua quota invariata o vederla aumentare.\nQuesto risultato, conosciuto come Paradosso dell'Alabama, \u00e8 la diretta conseguenza del sistema di calcolo utilizzato per assegnare i seggi, che utilizzava il conteggio proporzionale (numero elettori/numero dei seggi) e l'attribuzione dei seggi residui a coloro che avevano ottenuto i \"resti maggiori\".\nSi dimostra, con questo metodo di calcolo, che l'aumento di un seggio disponibile pu\u00f2 causare la perdita di un seggio ad una delle liste, dando quindi origine al paradosso.\nPer mitigare l'effetto del paradosso, si utilizzano oggi sistemi di calcolo a \"proporzionale corretto\".\nTuttavia nel 1982 Balinsky e Young hanno mostrato come con qualunque metodo di suddivisione con almeno sette seggi e 4 partizioni, il paradosso sia inevitabile. \nInoltre, lo stesso teorema mostra come ci sia un insieme di tre paradossi, quello dell'Alabama, il paradosso della popolazione e il paradosso del nuovo stato, di cui almeno uno \u00e8 presente in ogni sistema di suddivisione.\nEsempio numerico.\nEcco un esempio semplificato del paradosso dell'Alabama, dove ci sono solamente tre stati e dieci seggi a disposizione.\nSe i seggi passano a 11:\nMentre A e B guadagnano ciascuno un seggio, la quota attribuita a C decresce da 2 a 1.\nCi\u00f2 accade perch\u00e9 col crescere del numero di seggi la quota proporzionale cresce pi\u00f9 velocemente per gli stati pi\u00f9 grandi rispetto a quelli pi\u00f9 piccoli; in questo caso, la parte frazionaria di A e B cresce pi\u00f9 velocemente di quella di C, e a un certo punto la parte decimale di quest'ultimo diventa minore rispetto a quella degli altri due."}
{"id": "223889", "revid": "8432", "url": "https://it.wikipedia.org/wiki?curid=223889", "title": "Memento Audere Semper", "text": ""}
{"id": "223891", "revid": "110157", "url": "https://it.wikipedia.org/wiki?curid=223891", "title": "Gondiswil", "text": "Gondiswil (toponimo tedesco) \u00e8 un comune svizzero di 731 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGondiswil \u00e8 servito dall'omonima stazione sulla ferrovia Langenthal-Wolhusen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "223892", "revid": "57342", "url": "https://it.wikipedia.org/wiki?curid=223892", "title": "David di Donatello 1993", "text": "La cerimonia di premiazione della 38\u00aa edizione dei David di Donatello si \u00e8 svolta il 2 giugno 1993 in Campidoglio a Roma."}
{"id": "223893", "revid": "1632387", "url": "https://it.wikipedia.org/wiki?curid=223893", "title": "V\u00e4rttin\u00e4", "text": "I V\u00e4rttin\u00e4 sono un gruppo folk finlandese nato nel 1983 da un progetto di Sari e Mari Kaasinen nella citt\u00e0 di R\u00e4\u00e4kkyl\u00e4, a sud-est del paese.\nDa allora si sono avuti numerosi cambi di formazione. Attualmente il gruppo \u00e8 formato da tre voci femminili accompagnate da sei musicisti."}
{"id": "223896", "revid": "287204", "url": "https://it.wikipedia.org/wiki?curid=223896", "title": "Pierre B\u00e9zier", "text": "Biografia.\nNato a Parigi, B\u00e9zier era figlio e nipote di ingegneri. Ottenne la laurea in ingegneria meccanica presso la \"\u00c9cole Nationale Sup\u00e9rieure des Arts et M\u00e9tiers\" nel 1930. Si guadagn\u00f2 una seconda laurea in ingegneria elettrica nel 1931 alla \"\u00c9cole sup\u00e9rieure d'\u00e9lectricit\u00e9\", nonch\u00e9 un dottorato, nel 1977, in matematica alla Universit\u00e0 di Parigi dove contribu\u00ec allo studio delle curve polinomiali parametriche e i loro coefficienti vettoriali.\nLavor\u00f2 presso la Renault dal 1933 al 1975, dove realizz\u00f2 il suo sistema UNISURF CAD/CAM. Inizi\u00f2 il suo incarico alla Renault come attrezzista. Nel 1934 divenne tool designer e nel 1945 fu nominato capo dell'ufficio di tool design. Come direttore di Ingegneria della Produzione nel 1949, egli progett\u00f2 le \"macchine di trasferimento\", che produssero la maggior parte delle parti meccaniche per le Renault 4CV. Le macchine di trasferimento erano strumenti di lavoro ad alte prestazioni progettate per produrre blocchi di motore.\nImprigionato durante la seconda guerra mondiale, B\u00e9zier svilupp\u00f2 e miglior\u00f2 il \"principio delle macchine automatiche\", introdotto prima della guerra dalla General Motors. La nuova \"stazione di trasferimento\", con workstation multiple e \"teste elettromagnetiche\" (antecedenti ai robot), permisero che operazioni diverse venissero eseguite consecutivamente su un unico pezzo, trasferendo il pezzo da una stazione all'altra.\nNel 1957, B\u00e9zier divenne direttore della divisione di \"machine tool\", responsabile per l'assemblaggio automatico di componenti meccanici e per il design e la produzione di macchine per forare e zigrinare a controllo numerico.\nB\u00e9zier inizi\u00f2 a gestire lo sviluppo tecnico alla Renault nel 1960. B\u00e9zier inizi\u00f2 a condurre ricerche sul CAD, prestando attenzione al sistema UNISURF che svilupp\u00f2 per usarlo con macchine da disegno, controllo al computer, curve dalla forma libera interattive, surface design e zigrinatura tridimensionale. UNISURF debutt\u00f2 nel 1968 ed entro in funzione dal 1975.\nDal 1968 al 1979 fu professore di ingegneria della produzione al \"Conservatoire National des Arts et M\u00e9tiers\".\nSi dimise dalla Renault nel 1975.\nNel 1985 fu insignito all'ACM SIGGRAPH con un premio \"Steven A. Coons\" per aver dedicato la sua vita alla computer grafica e alle tecniche interattive.\nScrisse quattro libri e su numerosi giornali, e ricevette diverse distinzioni, che includo il premio Steven Anson Coons dall'ACM e un dottorato onorario dalla Technical University Berlin. Fu membro onorario della American Society of Mechanical Engineers e della Soci\u00e9t\u00e9 Belge des M\u00e9caniciens, presidente della Soci\u00e9t\u00e9 des Ing\u00e9nieurs et Scientifiques de France, Soci\u00e9t\u00e9 des Ing\u00e9nieurs Arts et Metiers, e uno dei primi advisory editor del magazine \"Computer-Aided Design\".\n\u00c8 morto il 25 novembre del 1999 a 89 anni.\nCon il consenso della sua famiglia la Solid Modeling Association ha istituito il premio \"Pierre B\u00e9zier per la Modellazione Solida, Geometrica e Fisica e Applicazioni\" nel 2007."}
{"id": "223897", "revid": "118825388", "url": "https://it.wikipedia.org/wiki?curid=223897", "title": "Cybersquatting", "text": "Cybersquatting, e analogamente la locuzione domain grabbing (da \"to grab\"=ghermire) e domain squatting, \u00e8 l'attivit\u00e0 illegale di chi si appropria di nomi di dominio corrispondenti a marchi commerciali altrui o a nomi di personaggi famosi al fine di realizzare un lucro sul trasferimento del dominio a chi ne abbia interesse o un danno a chi non lo possa utilizzare.\nStoria.\nTale pratica, diffusa negli Stati Uniti sul finire degli anni novanta, ha avuto un notevole sviluppo anche in Europa, anche in Italia, specialmente in seguito all'entrata in vigore nel 1999 della regola che consente ai titolari di partita IVA la registrazione di un numero illimitato di domini.\nGli Stati Uniti d'America sono stati il primo paese al mondo ad occuparsi della lotta al fenomeno con una legislazione ad hoc. Si tratta dell'Anticybersquatting Consumer Protection Act, entrato in vigore il 29 novembre 1999.\nIn Italia, in assenza di una disciplina legislativa ad hoc, la giurisprudenza prevalente ha fatto ricorso alla normativa relativa al diritto al nome (art. 7 del codice civile: \"la persona alla quale si contesti l'uso del proprio nome o che possa risentire del pregiudizio dall'uso che altri indebitamente ne faccia pu\u00f2 chiedere la cessazione del fatto lesivo, salvo il risarcimento dei danni\") ed alla normativa dei marchi e dei segni distintivi (artt. 2569-2574 del codice civile; D.P.R. 8 maggio 1948 n. 795; d.l. 480/1992; D.P.R. 595/1993; d.l. 189/1996). In base a tale orientamento il titolare di un marchio registrato ha il diritto di servirsene in modo esclusivo, e quindi anche di registrarlo come dominio. Nel caso in cui altri utilizzino il marchio registrandolo come dominio, il titolare potr\u00e0 agire in giudizio anche con procedura d'urgenza, a nulla rilevando che il TLD non sia un .it, potendo ricorrere anche contro le indebite utilizzazioni di un TLD generico come il .com ovvero di altri paesi.\nIl marchio pu\u00f2 anche non essere registrato all'ufficio marchi e brevetti, l'importante \u00e8 che abbia la notoriet\u00e0 per consentire al titolare di poter vantare un diritto sul dominio gi\u00e0 registrato. In simili occasioni si parla di \"marchio di fatto\"."}
{"id": "223898", "revid": "729019", "url": "https://it.wikipedia.org/wiki?curid=223898", "title": "Huttwil", "text": "Huttwil (toponimo tedesco) \u00e8 un comune svizzero di 4\u00a0836 abitanti del Canton Berna, nella regione dell'Emmental-Alta Argovia (circondario dell'Alta Argovia); ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Huttwil sono:\nInfrastrutture e trasporti.\nHuttwil \u00e8 servito dall'omonima stazione sulle ferrovie Langenthal-Huttwil, Huttwil-Wolhusen e Huttwil-Eriswil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "223899", "revid": "287204", "url": "https://it.wikipedia.org/wiki?curid=223899", "title": "Anticybersquatting Consumer Protection Act", "text": "L'Anticybersquatting Consumer Protection Act \u00e8 una legge federale degli Stati Uniti d'America, entrata in vigore il 29 novembre 1999 per contrastare la pratica del \"domain grabbing\" o \"cybersquatting\".\nEssa fornisce ai titolari di marchi registrati delle soluzioni legali per difendersi contro coloro che, in mala fede, registrano nomi di domino identici ai marchi registrati o tali da ingenerare confusione."}
{"id": "223900", "revid": "110157", "url": "https://it.wikipedia.org/wiki?curid=223900", "title": "Altishofen", "text": "Altishofen (toponimo tedesco) \u00e8 un comune svizzero di 1.548 abitanti del Canton Lucerna, nel distretto di Willisau."}
{"id": "223907", "revid": "767487", "url": "https://it.wikipedia.org/wiki?curid=223907", "title": "Richenthal", "text": "Richenthal (toponimo tedesco) \u00e8 una frazione di 708 abitanti del comune svizzero di Reiden, nel distretto di Willisau (Canton Lucerna).\nStoria.\nFino al 31 dicembre 2005 \u00e8 stato un comune autonomo che si estendeva per 7,22\u00a0km\u00b2; il 1\u00ba gennaio 2006 \u00e8 stato aggregato al comune di Reiden assieme all'altro comune soppresso di Langnau bei Reiden."}
{"id": "223913", "revid": "103989308", "url": "https://it.wikipedia.org/wiki?curid=223913", "title": "Reato a sfondo sessuale", "text": "Nel diritto penale italiano, il reato a sfondo sessuale in cui rientrano lo stupro, la pedofilia, la pedopornografia e lo sfruttamento della prostituzione minorile.\nPer la legge italiana si configura il reato di \"atti sessuali con minorenni\", anche con il consenso del minore, quando si hanno rapporti sessuali:\nOltretutto \u00e8 previsto un inasprimento della pena quando i rapporti sessuali sono consumati con minori degli anni 10.\nInoltre \u00e8 considerato reato di \"prostituzione minorile\" l'indurre alla prostituzione una persona minore degli anni 18, o compiere con essa atti sessuali in cambio di denaro o altre utilit\u00e0 economiche, mentre si configura il reato di \"pornografia minorile\" quando si realizzano riprese pornografiche ritraenti minori degli anni 18, o anche solo quando si entra in possesso di tale materiale visivo.\nInfine, costringere una persona ad avere rapporti sessuali costituisce sempre reato di violenza sessuale, a qualsiasi et\u00e0.\nAlcuni giuristi propongono la figura dei reati contro l'infanzia per rafforzare le pene nei confronti di chi commette reati con minori di 16 anni."}
{"id": "223914", "revid": "110157", "url": "https://it.wikipedia.org/wiki?curid=223914", "title": "Pfaffnau", "text": "Pfaffnau (toponimo tedesco) \u00e8 un comune svizzero di 2\u00a0527 abitanti del Canton Lucerna, nel distretto di Willisau.\nInfrastrutture e trasporti.\nPfaffnau \u00e8 capolinea della ferrovia a scartamento ridotto per Langenthal."}
{"id": "223916", "revid": "110157", "url": "https://it.wikipedia.org/wiki?curid=223916", "title": "Altb\u00fcron", "text": "Altb\u00fcron (toponimo tedesco) \u00e8 un comune svizzero di 986 abitanti del Canton Lucerna, nel distretto di Willisau."}
{"id": "223920", "revid": "110157", "url": "https://it.wikipedia.org/wiki?curid=223920", "title": "Melchnau", "text": "Melchnau (toponimo tedesco) \u00e8 un comune svizzero di 1\u00a0536 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\nDal suo territorio nel 1815 fu scorporata la localit\u00e0 di Reisiswil, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMelchnau \u00e8 stata servita tra il 1917 e il 1982 dall'omonima stazione, capolinea della ferrovia Langenthal-Melchnau.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "223921", "revid": "110157", "url": "https://it.wikipedia.org/wiki?curid=223921", "title": "Murgenthal", "text": "Murgenthal (toponimo tedesco) \u00e8 un comune svizzero di 2\u00a0911 abitanti del Canton Argovia, nel distretto di Zofingen.\nStoria.\nIl comune di Murgenthal \u00e8 stato istituito 1901 con la fusione dei comuni soppressi di Balzenwil e Riken.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMurgenthal \u00e8 servito dall'omonima stazione sulla ferrovia Olten-Berna."}
{"id": "223925", "revid": "919135", "url": "https://it.wikipedia.org/wiki?curid=223925", "title": "Curva di B\u00e9zier", "text": "Una curva di B\u00e9zier \u00e8 una particolare curva parametrica, che ha grande applicazione nella computer grafica. Un metodo numericamente stabile per calcolare le curve di B\u00e9zier \u00e8 l'algoritmo di de Casteljau.\nUna generalizzazione delle curve di B\u00e9zier in tre dimensioni \u00e8 chiamata superficie di B\u00e9zier di cui il triangolo di B\u00e9zier \u00e8 uno specifico caso.\nStoria.\nLe curve di B\u00e9zier furono largamente pubblicizzate nel 1962 dall'ingegnere francese Pierre B\u00e9zier che le us\u00f2 per disegnare le carrozzerie delle automobili. Le curve furono realizzate nel 1959 da Paul de Casteljau usando l'algoritmo di de Casteljau.\nB\u00e9zier stabil\u00ec un modo di realizzare le curve a partire da due punti e una linea vettoriale, un sistema innovativo che permette ancora oggi agli operatori grafici di realizzare disegni curvilinei precisi. Le curve di B\u00e9zier possono essere realizzate da molti programmi di grafica vettoriale come Inkscape, GIMP, Corel Draw, Adobe Illustrator, Adobe Photoshop, Adobe After Effects o FreeHand, o di cartografia piana come OCAD.\nAnalisi dei casi.\nCurve di B\u00e9zier lineari.\nDati i punti P0 e P1, una curva di B\u00e9zier lineare \u00e8 il segmento avente come estremi i punti dati. Tale curva \u00e8 data da\nCurve di B\u00e9zier quadratiche.\nUna curva di B\u00e9zier quadratica \u00e8 il percorso tracciato tramite la funzione B(\"t\"), dati i punti P0, P1, e P2,\nI fonts TrueType cos\u00ec come la grafica vettoriale di Adobe Flash usano le spline di B\u00e9zier composte da curve di B\u00e9zier quadratiche.\nCurve di B\u00e9zier cubiche.\nI quattro punti P0, P1, P2 e P3 nel piano o in uno spazio tridimensionale definiscono una curva di B\u00e9zier cubica.\nLa curva ha inizio in P0 si dirige verso P1 e finisce in P3 arrivando dalla direzione di P2. In generale, essa non passa dai punti P1 o P2; questi punti sono necessari solo per dare alla curva informazioni direzionali. La distanza tra P0 e P1 determina quanto la curva si muove nella direzione di P2 prima di dirigersi verso P3.\nLa forma parametrica della curva \u00e8:\nI moderni sistemi di imaging come PostScript, METAFONT e GIMP usano le spline di B\u00e9zier composte da curve di B\u00e9zier cubiche per disegnare forme curve.\nAnche uno strumento semplice come Paint incluso in Windows dispone di semplici curve di B\u00e9zier cubica.\nGeneralizzazione.\nLa curva di B\u00e9zier di grado formula_4 pu\u00f2 essere generalizzata come segue. Dati i punti P0, P1..., Pn, La curva di B\u00e9zier \u00e8:\nPer esempio, per formula_6:\nTerminologia.\nQueste curve parametriche possono essere descritte tramite una specifica terminologia. Data:\nI polinomi:\nsono conosciuti come polinomi di base di Bernstein di grado formula_4 e sono definiti da:\ndove formula_12 \u00e8 il coefficiente binomiale di formula_4 su formula_14.\nI punti P\"i\" sono chiamati \"punti di controllo\" per la curva di B\u00e9zier. Il poligono formato connettendo i punti attraverso linee rette, iniziando da P0 e finendo con P\"n\", \u00e8 chiamato \"poligono di B\u00e9zier\" (o \"poligono di controllo\"). L'inviluppo convesso del poligono di B\u00e9zier contiene la curva di B\u00e9zier.\nCostruzione delle curve di B\u00e9zier.\nCurve lineari.\nIl \"t\" nella funzione di una curva di B\u00e9zier lineare pu\u00f2 essere pensato come la descrizione del tragitto di B(\"t\") da P0 a P1. Per esempio quando \"t=0,25\", B(\"t\") \u00e8 un quarto del percorso da P0 a P1. Al variare di \"t\" da 0 a 1, B(\"t\") descrive l'intero segmento compreso tra P0 e P1.\nCurve quadratiche.\nPer le curve quadratiche di B\u00e9zier si possono costruire punti intermedi Q0 e Q1 al variare di \"t\" da 0 a 1:\nCurve cubiche e di ordine superiore.\nPer curve di ordine superiore \u00e8 necessario un maggior numero di punti intermedi.\nPer una curva cubica si possono costruire i punti Q0, Q1 e Q2 che descrivono una curva di B\u00e9zier lineare, e i punti R0 e R1 che descrivono una curva di B\u00e9zier quadratica:\nPer curve di quarto ordine \u00e8 possibile costruire i punti intermedi Q0, Q1, Q2 e Q3 che descrivono curve di B\u00e9zier lineari, i punti R0, R1 e R2 che descrivono curve quadratiche di B\u00e9zier, e i punti S0 e S1 che descrivono una curva di B\u00e9zier cubica:\nApplicazioni nella computer grafica.\nLe curve di B\u00e9zier sono largamente usate nella computer grafica per modellare curve smussate. Dato che la curva \u00e8 contenuta completamente nell'insieme convesso dei suoi punti di controllo, i punti possono essere visualizzati graficamente ed usati per manipolare la curva intuitivamente. Trasformazioni geometriche come traslazione, omotetia e rotazione possono essere applicate alla curva applicando le rispettive trasformazioni sui punti di controllo della curva.\nLe pi\u00f9 importanti curve di B\u00e9zier sono le quadratiche e cubiche. Curve di grado pi\u00f9 alto sono molto pi\u00f9 costose da valutare. Quando sia necessario realizzare forme pi\u00f9 complesse, pi\u00f9 curve di secondo o terzo ordine sono \"incollate\" insieme (obbedendo a certe condizioni di smooth) in forma di spline di B\u00e9zier.\nIl codice seguente \u00e8 un semplice e pratico esempio che mostra come disegnare una curva di B\u00e9zier cubica in C. Da notare che viene semplicemente calcolato il coefficiente del polinomio e si cicla su una serie di valori di formula_15 da 0 a 1. In pratica questo \u00e8 come viene effettivamente fatto, anche se esistono altri metodi, come l'algoritmo di de Casteljau, che sono spesso citati in discussioni sulla grafica. Questo perch\u00e9 in pratica un algoritmo lineare come questo \u00e8 veloce e meno costoso di uno ricorsivo come quello di de Casteljau.\n Codice per generare una curva di B\u00e9zier cubica\n Attenzione - codice testato\n \n typedef struct\n float x;\n float y;\n Point2D;\n /******************************************************\n cp \u00e8 un array di 4 elementi dove:\n cp[0] \u00e8 il punto iniziale\n cp[1] \u00e8 il primo punto di controllo\n cp[2] \u00e8 il secondo punto di controllo\n cp[3] \u00e8 il punto finale\n t \u00e8 il valore del parametro, 0 &lt;= t &lt;= 1\n \n Point2D PointOnCubicBezier( Point2D* cp, float t )\n float ax, bx, cx;\n float ay, by, cy;\n float tSquared, tCubed;\n Point2D result;\n /* calcolo dei coefficienti del polinomio */\n cx = 3.0 * (cp[1].x - cp[0].x);\n bx = 3.0 * (cp[2].x - cp[1].x) - cx;\n ax = cp[3].x - cp[0].x - cx - bx;\n cy = 3.0 * (cp[1].y - cp[0].y);\n by = 3.0 * (cp[2].y - cp[1].y) - cy;\n ay = cp[3].y - cp[0].y - cy - by;\n /* calcolo del punto della curva in relazione a t */\n tSquared = t * t;\n tCubed = tSquared * t;\n result.x = (ax * tCubed) + (bx * tSquared) + (cx * t) + cp[0].x;\n result.y = (ay * tCubed) + (by * tSquared) + (cy * t) + cp[0].y;\n return result;\n \n ComputeBezier riempie un array di strutture Point2D con i punti della curva \n generati dai punti di controllo cp. Il chiamante deve allocare memoria \n sufficiente per il risultato che \u00e8 &lt;sizeof(Point2D) * numeroDiPunti&gt;\n \n void ComputeBezier( Point2D* cp, int numberOfPoints, Point2D* curve )\n float dt;\n int i;\n dt = 1.0 / ( numberOfPoints - 1 );\n for( i = 0; i &lt; numberOfPoints; i++ )\n curve[i] = PointOnCubicBezier( cp, i*dt );\nApplicazione in Visual Basic 6.\n'Option Explicit\n'questo deve essere inserito in un modulo'\nType BezierPoint\n X As Single\n Y As Single\nEnd Type\n'Inserire il tutto in un form con il name form2\nPublic Sub iDrawBez()\nDim iPoint(5) As BezierPoint\n 'Il primo e l'ultimo indice determinano il Piniziale e il Pfinale\n iPoint(0).X = 1000\n iPoint(0).Y = 1000\n iPoint(1).X = 6500\n iPoint(1).Y = 5500\n iPoint(2).X = 4000\n iPoint(2).Y = 5000\n iPoint(3).X = 9000\n iPoint(3).Y = 3000\n iPoint(4).X = 12200\n iPoint(4).Y = 4000\n iPoint(5).X = 5200\n iPoint(5).Y = 3400\n DrawBezier iPoint()\nEnd Sub\nPrivate Sub DrawBezier(iPoint() As BezierPoint)\n Dim ax As Single, bx As Single, cx As Single, ay As Single, by As Single, cy As Single, xt As Single, yt As Single\n Dim axN As Single, bxN() As Single, cxN() As Single, ayN As Single, byN() As Single, cyN() As Single, xtN As Single, ytN As Single\n Dim t As Single, I As Integer\n Dim iTotPoints As Integer\n Dim X As Integer\n iTotPoints = UBound(iPoint)\n ReDim bxN(iTotPoints) As Single\n ReDim cxN(iTotPoints) As Single\n ReDim byN(iTotPoints) As Single\n ReDim cyN(iTotPoints) As Single\n Form2.Cls\n Form2.DrawWidth = 1\n 'Draws control lines\n Form2.ForeColor = vbBlue\n For X = 0 To iTotPoints - 1\n Form2.Line (iPoint(X).X, iPoint(X).Y)-(iPoint(X + 1).X, iPoint(X + 1).Y)\n Next X\n Form2.ForeColor = vbRed\n 'The following is the core of the program.\n ' All others are just for dragging.\n cxN(0) = 0\n For X = 1 To iTotPoints - 1\n cxN(X) = iTotPoints * (iPoint(X).X - iPoint(X - 1).X) - cxN(X - 1)\n Next X\n 'Calcolo di ax\n axN = iPoint(iTotPoints).X - iPoint(0).X\n For X = 1 To iTotPoints - 1\n axN = axN - cxN(X)\n Next X\n cyN(0) = 0\n For X = 1 To iTotPoints - 1\n cyN(X) = iTotPoints * (iPoint(X).Y - iPoint(X - 1).Y) - cyN(X - 1)\n Next X\n 'Calcolo di ay\n ayN = iPoint(iTotPoints).Y - iPoint(0).Y\n For X = 1 To iTotPoints - 1\n ayN = ayN - cyN(X)\n Next X\n For t = 0 To 1 Step 0.0001\n xtN = axN * t ^ iTotPoints\n ytN = ayN * t ^ iTotPoints\n For X = iTotPoints - 1 To 1 Step -1\n xtN = xtN + cxN(X) * t ^ X\n ytN = ytN + cyN(X) * t ^ X\n Next X\n xtN = xtN + iPoint(0).X\n ytN = ytN + iPoint(0).Y\n Form2.PSet (xtN, ytN) 'Draw Lines for a finer curve\n Next t\n Form2.ForeColor = vbYellow\n Form2.DrawWidth = 4\n For I = 0 To 3\n Form2.PSet (iPoint(I).X, iPoint(I).Y)\n 'Debug.Print \" (x\" &amp; I &amp; \", y\" &amp; I &amp; \")\"\n Next I\nEnd Sub\nCurve di B\u00e9zier razionali.\nAlcune curve che sembrano semplici, come la circonferenza, non possono essere descritte da una curva di B\u00e9zier, quindi abbiamo bisogno di maggiori gradi di libert\u00e0.\nLa curva di B\u00e9zier razionale aggiunge pesi che possono essere aggiustati. Il numeratore \u00e8 una curva di B\u00e9zier in forma di Bernstein pesata e il denominatore \u00e8 una somma pesata di polinomi di Bernstein.\nDati formula_16 punti di controllo P\"i\", la curva di B\u00e9zier razionale \u00e8 data da:\no semplicemente"}
{"id": "223926", "revid": "287204", "url": "https://it.wikipedia.org/wiki?curid=223926", "title": "Topologia di sottospazio", "text": "In topologia, un sottoinsieme di uno spazio topologico eredita anch'esso una topologia, detta topologia di sottospazio o pi\u00f9 semplicemente topologia indotta.\nDefinizione.\nSe formula_1 \u00e8 un sottoinsieme di uno spazio topologico formula_2, la topologia indotta su formula_1 dalla topologia su formula_2 \u00e8 la seguente: un sottoinsieme formula_5 di formula_1 \u00e8 aperto se e solo se esiste un aperto formula_7 di formula_2 tale che formula_9. In altre parole, gli aperti di formula_1 sono le intersezioni degli aperti di formula_2 (cio\u00e8 gli aperti formula_7) con formula_1. La topologia indotta si dice anche topologia relativa di formula_1 in formula_2.\nNormalmente si assume che un sottoinsieme di uno spazio topologico abbia la topologia indotta. Considerato come spazio topologico con la topologia relativa, formula_1 si dice sottospazio topologico (o brevemente sottospazio) di formula_2, mentre formula_2 si dice spazio ambiente.\nAlternativamente, si pu\u00f2 definire la topologia su formula_1 in uno dei modi seguenti:"}
{"id": "223931", "revid": "1776051", "url": "https://it.wikipedia.org/wiki?curid=223931", "title": "Roggliswil", "text": "Roggliswil (toponimo tedesco) \u00e8 un comune svizzero di 661 abitanti del Canton Lucerna, nel distretto di Willisau."}
{"id": "223936", "revid": "228587", "url": "https://it.wikipedia.org/wiki?curid=223936", "title": "Bulle", "text": ""}
{"id": "223938", "revid": "1305772", "url": "https://it.wikipedia.org/wiki?curid=223938", "title": "Gruy\u00e8res", "text": ""}
{"id": "223939", "revid": "1305772", "url": "https://it.wikipedia.org/wiki?curid=223939", "title": "La Roche", "text": ""}
{"id": "223940", "revid": "1305772", "url": "https://it.wikipedia.org/wiki?curid=223940", "title": "La Tour", "text": ""}
{"id": "223941", "revid": "287204", "url": "https://it.wikipedia.org/wiki?curid=223941", "title": "P\u00e2quier", "text": "P\u00e2quier \u00e8 l'adattamento in lingua francese di un toponimo che in lingua francoprovenzale indica un pascolo; da solo, in composti o varianti pu\u00f2 assumere diversi significati."}
{"id": "223943", "revid": "287204", "url": "https://it.wikipedia.org/wiki?curid=223943", "title": "Pont-la-Ville", "text": ""}
{"id": "223944", "revid": "254059", "url": "https://it.wikipedia.org/wiki?curid=223944", "title": "Distretto della Gruy\u00e8re", "text": "Il distretto della Gruy\u00e8re (\"Greyerz\" in tedesco) \u00e8 un distretto di lingua francese del Canton Friburgo, in Svizzera. Confina con i distretti di Veveyse a ovest, di Gl\u00e2ne a nord-ovest, di Sarine a nord, di Sense a nord-est, con il Canton Berna (distretti di Obersimmental e di Saanen) a sud-est e con il Canton Vaud (distretti di Pays-d'Enhaut a sud e di Vevey a sud-ovest). Il capoluogo \u00e8 Bulle.\nIl celebre formaggio svizzero Groviera o Gruviera (in francese appunto Gruy\u00e8re) prende nome proprio da questa zona.\nStoria.\nNel medioevo questo territorio divenne una contea indipendente, i cui sovrani si barcamenarono tra i potentati vicini degli Z\u00e4hringen, dei Savoia e degli Asburgo. Alla fine del secolo XV i Conti di Gruy\u00e8re si allearono alla citt\u00e0 di Friburgo ed al Cantone di Berna nelle lotte che videro contrapposti i duchi di Borgogna con i cantoni svizzeri ed i re di Francia. Da quel momento le sorti della contea si confusero con quelle del Canton Friburgo.\nComuni.\nAmministrativamente \u00e8 diviso in 25 comuni. Tutti i comuni sono di lingua francese, ad eccezione di Jaun che \u00e8 di lingua tedesca."}
{"id": "223955", "revid": "767487", "url": "https://it.wikipedia.org/wiki?curid=223955", "title": "Last Days", "text": "Last Days \u00e8 un film del 2005 diretto Gus Van Sant, presentato in concorso al 58\u00ba Festival di Cannes.\nInsieme a \"Gerry\" ed \"Elephant\" costituisce il capitolo conclusivo di un'ideale trilogia della morte.\nLa pellicola \u00e8 ispirata agli ultimi giorni ed alla tragica morte della star del grunge Kurt Cobain, leader dei Nirvana. I personaggi del film, tuttavia, hanno nomi di finzione e, spessissimo, conservano il nome di battesimo degli attori che li interpretano.\nRegisticamente il film si segnala per un uso intensivo del piano sequenza e per l'uso di un montaggio che tende a mescolare i piani temporali senza soluzione di continuit\u00e0. Tuttavia, \u00e8 stato criticato per i ritmi assai compassati e per la mancanza di una trama vera e propria.\nTrama.\nBlake \u00e8 un brillante musicista all'apice della propria carriera. Tormentato dalle continue richieste legate al successo, il ragazzo decide di isolarsi all'interno di un casolare costruito nel mezzo di una foresta. Afflitto da depressione, il giovane passa il tempo evitando le richieste di denaro da parte degli amici e cercando una risposta ai dubbi esistenziali che gli impediscono di apprezzare la vita.\nColonna sonora.\nNonostante sia ispirato alla vita di Kurt Cobain, nel film non \u00e8 presente nessuna canzone dei Nirvana. Tuttavia gli attori stessi Michael Pitt (che nella vita reale \u00e8 anche leader della band Pagoda), Lukas Haas e Rodrigo Lopresti hanno contribuito con alcuni brani alla colonna sonora. Inoltre sono inclusi anche un canto a cappella francese, \"La Guerre\" di Cl\u00e9ment Janequin, e \"Venus in Furs\" dei Velvet Underground, a cui si d\u00e0 una particolare importanza, soprattutto al testo di tematica BDSM."}
{"id": "223956", "revid": "798140", "url": "https://it.wikipedia.org/wiki?curid=223956", "title": "Louise Michel", "text": "Biografia.\nLouise Michel fu la figlia, non legittima, di Laurent Demahis, il notabile del castello di Vroncourt-la-C\u00f4te, e della sua serva Marianne Michel. Fu allevata dai nonni paterni, nobili ma illuministi e liberali: \u00abascoltavo sia la mia zia cattolica, che i miei nonni, che erano seguaci di Voltaire. Confusa da strani sogni, ero come l'ago di una bussola che, sconvolto da una tempesta, cerca il nord. Il mio nord era la rivoluzione\u00bb. Cominci\u00f2 presto a scrivere poesie e continu\u00f2 a scriverle per tutta la vita, senza pretese letterarie, ma per dare una voce nobile al suo amore per la natura, prima, e al suo impegno politico poi. Del resto, il suo amore per la letteratura la port\u00f2 a studiare nella scuola di Chaumont per conseguire il massimo titolo di studio concesso allora a una donna, cui era interdetta la frequenza universitaria: il 1\u00ba settembre 1851 si diplom\u00f2 maestra e consegu\u00ec l'abilitazione all'insegnamento il 25 marzo 1852.\nMa per insegnare nelle scuole pubbliche occorreva prestare giuramento all'Imperatore e questo Louise non poteva accettarlo e allora, in settembre apr\u00ec una scuola privata a Audeloncourt insegnandovi per un anno, poi due anni dopo, insegn\u00f2 per un altro anno a Clefmont. Il suo rifiuto del Regime, cos\u00ec presto manifestato, e i suoi articoli pubblicati nei giornali di Chaumont, nei quali scriveva di storia antica alludendo alla Francia contemporanea, pur cercando di sfuggire alla censura napoleonica, non rimanevano ignorati dalle autorit\u00e0: \u00abRegnava Domiziano, aveva scacciato i filosofi e i saggi capitolini da Roma, aumentato il soldo ai pretoriani, reintrodotto i giochi sul Campidoglio e la gente onorava il clemente imperatore nella speranza che arrivasse qualcuno a pugnalarlo\u00bb. Alla morte del nonno ricevette un'eredit\u00e0 cospicua, 40.000 franchi, che distribu\u00ec tra i poveri, con scandalo dei benpensanti: Louise ritenne che era tempo di sottrarsi alla vita di provincia e nel 1856 si trasfer\u00ec a Parigi.\nA Parigi.\nQui si procur\u00f2 da vivere insegnando nell'Istituto di madame Voillier, con la quale intrattenne rapporti quasi filiali. L'attivit\u00e0 che svolse in questi anni fu particolarmente intensa. Nel 1865, apr\u00ec una scuola in rue Houdon, nel 1868 un'altra in rue Oudot e present\u00f2 progetti avanzati per l'epoca, come la creazione di scuole professionali e orfanotrofi gestiti da laici.\nNon trascur\u00f2 il suo interesse per la letteratura: scrisse poesie con lo pseudonimo di \u00abEnjolras\u00bb, il nome del personaggio, repubblicano e nobile d'animo, de \"I miserabili\" di Victor Hugo, con il quale si tenne in corrispondenza fin dal 1850 e che conobbe personalmente nel 1851. Si \u00e8 anche sostenuto che abbiano avuto una figlia, Victorine, ma \u00e8 una supposizione senza certezza. Lei gli mandava sue poesie e Hugo le dedicher\u00e0 il poema \"Viro Major\" dopo il processo subito da Michel nel 1871:\nSi iscrisse nel 1862 alla \"Union des po\u00e8tes\" ma soprattutto cominci\u00f2 a frequentare gli ambienti rivoluzionari, dove incontr\u00f2 Jules Vall\u00e8s, Eug\u00e8ne Varlin, Raoul Rigault e \u00c9mile Eudes, nel 1869 divenne segretaria della \"Soci\u00e9t\u00e9 d\u00e9mocratique de moralisation\", un'associazione di assistenza che combatteva la prostituzione offrendo lavoro alle operaie: politicamente Louise era vicina al movimento repubblicano-socialista guidato da Auguste Blanqui. Il 12 gennaio 1870 partecip\u00f2, vestita da uomo e armata di un pugnale, alla veglia funebre di Victor Noir, il giornalista ucciso da Pietro Bonaparte, il cugino di Napoleone III di Francia scandalosamente assolto dalla magistratura compiacente all'imperatore.\nNella Comune.\nNell'agosto del 1870, a guerra in corso tra Francia e Prussia, Louise manifest\u00f2 contro l'arresto dei blanquisti Eudes et Brideau e, dopo la caduta dell'Impero, venne eletta presidente del \"Comitato di vigilanza\" dei cittadini del XVIII arrondissement di Parigi: \u00abil Comitato di vigilanza di Montmartre non lasciava nessuno senza tetto, nessuno senza pane; la sera dividevamo un'aringa in quattro o cinque, ma quando si trattava di bisognosi non si risparmiavano n\u00e9 mezzi pubblici, n\u00e9 la possibilit\u00e0 di operare requisizioni rivoluzionarie. Il XVIII arrondissement era il terrore dei trafficanti e degli accaparratori\u00bb; qui era anche Th\u00e9ophile Ferr\u00e9 (1846-1871), del quale s'innamor\u00f2. Nella Parigi assediata e affamata, ma nella quale i soldati fraternizzavano con la popolazione e le Guardie nazionali, Louise fu tra i pochi che proposero di lanciare un'offensiva contro Versailles, dove il governo di Thiers aveva ancora poche truppe, e si offr\u00ec volontaria per andarvi da sola a uccidere Thiers.\nFu molto attiva nelle giornate della Comune, collaborando ai giornali che sostenevano la rivoluzione, il \u00abLe Cri du peuple\u00bb e \u00abLa Marseillaise\u00bb. Il 22 gennaio 1871 avrebbe partecipato all'incendio dell'H\u00f4tel de Ville, in marzo, con la divisa di guardia nazionale, combatt\u00e9 a Montmartre e nei due mesi successivi, quando le truppe governative attaccarono Parigi, combatt\u00e9 a Clamart, a Issy-les-Moulineaux, dove fu ferita, a Neuilly e si trov\u00f2 sulle barricate di Clignancourt.\nQuando i versagliesi di Thiers ebbero il sopravvento e cominciarono i massacri, Louise riusc\u00ec a sfuggire alle loro ricerche ma, quando sua madre venne arrestata al suo posto, Louise Michel si consegn\u00f2 prigioniera: vide le esecuzioni sommarie dei comunardi e assistette alla morte dei suoi amici Louis Rossel e Th\u00e9ophile Ferr\u00e9 al quale fece giungere una poesia d'addio, \"Les \u0152illets rouges\".\nLa stampa la chiamava allora \"La lupa assetata di sangue\" oppure, al contrario, \"La buona Louise\"o anche \"la serva Louise\", riferendosi al suo stato civile di figlia illegittima, nata da Marianne Michel, serva di Laurent Demahis, che non la riconobbe (nell'uso francese \"la bonne\" indica \"la domestica, la serva); nel processo, l'accusa la dipinse come \u00abambiziosa di elevarsi al livello dell'uomo, superandolo nei vizi\u00bb e responsabile di tentato colpo di Stato, istigazione alla guerra civile, complicit\u00e0 nell'esecuzione di ostaggi, uso di armi militari e falsificazione di documenti. La Michel rifiut\u00f2 di difendersi, dichiarandosi \u00absostenitrice assoluta della rivoluzione sociale\u00bb, assumendosi la responsabilit\u00e0 di tutte le sue azioni e chiedendo per s\u00e9 la condanna a morte: \u00abSe mi lascerete vivere, esorter\u00f2 incessantemente alla vendetta\u00bb. Fu condannata alla deportazione a vita e per venti mesi fu reclusa nell'abbazia di Auberive, trasformata in prigione.\nLa deportazione.\nImbarcata sulla \"Virginie\" nell'agosto del 1873 per essere deportata nella Nuova Caledonia, mentre la nave si allontanava dalle coste francesi la Michel cantava con gli altri una delle canzoni simbolo della Comune, \"Le temps des cerises\" di Jean-Baptiste Cl\u00e9ment. A bordo, tra i tanti, erano Henri Rochefort e Nathalie Lemel: fu probabilmente grazie ai contatti con quest'ultima che Louise divenne anarchica.\nNella colonia penale non volle ricevere un trattamento diverso dagli altri detenuti. Nei sette anni passati nell'isola cre\u00f2 il giornale \"Petites Affiches de la Nouvelle-Cal\u00e9donie\", scrisse le \"L\u00e9gendes et chansons de gestes canaques\" ed entr\u00f2 in rapporto solidale con gli autoctoni, i canachi, che vivevano in forma comunitaria e in una semplicit\u00e0 di condizioni ormai sconosciuta in Europa: quando questi nel 1878 si ribellarono ai colonialisti francesi, ricevettero il suo sostegno, diversamente da altri deportati, che collaborarono a soffocare la rivolta.\nNel 1879 venne autorizzata a trasferirsi a Numea, il capoluogo dell'isola, per insegnare ai figli dei deportati e poi a una scuola femminile. Nel 1880 ottenne la grazia: all'imbarco per la Francia fu salutata da una folla di nativi che non l'avrebbero lasciata partire senza la sua promessa di fare ritorno tra loro.\nIl ritorno in Francia.\nGiunse a Parigi il 9 novembre 1880 e riprese la sua attivit\u00e0 di militante politica: tiene riunioni e conferenze e pubblica a puntate il romanzo \"La Mis\u00e8re\". Il clamore provocato dall'\"affare Dreyfus\" non la vide protagonista. Ora si dedicava al movimento anarchico, partecipando nel luglio 1881 al Congresso londinese dell'Internazionale anarchica, presieduto da P\u00ebtr Alekseevi\u010d Kropotkin e da Edwin Dun, nel quale fu stabilita la parola d'ordine della \u00abpropaganda attraverso l'azione\u00bb: Michel preferiva in realt\u00e0 che fosse l'azione sindacale a costituire un mezzo di penetrazione dell'ideologia anarchica.\nIl 18 marzo 1882, durante una riunione nella Salle Favi\u00e9 di Parigi, propose che gli anarchici adottassero a proprio emblema la bandiera nera: \u00abBasta con la bandiera rossa bagnata del sangue dei nostri soldati. Io inalberer\u00f2 la bandiera nera, che porta il lutto dei nostri morti e delle nostre illusioni\u00bb.\nCon \u00c9mile Pouget organizz\u00f2 il 9 marzo 1883 una manifestazione di disoccupati durante la quale tre panetterie furono saccheggiate e alcune decine di manifestanti furono arrestati: Louise si sottrasse all'arresto ma, ricercata, si costitu\u00ec alcune settimane dopo. Processata, fu condannata a sei anni di reclusione per \u00abistigazione al saccheggio\u00bb. Nel gennaio 1886 ottenne la grazia dal presidente della Repubblica Jules Gr\u00e9vy, una grazia da lei non richiesta, ma gi\u00e0 nel successivo agosto torna in prigione, condannata a quattro mesi per un discorso pronunciato a favore dei minatori di Decazeville, durante una manifestazione tenuta insieme con Jules Guesde, Paul Lafargue e Paul de Susini.\nNel 1886 Paul Verlaine le dedic\u00f2 una \"ballade\":\nIl 22 gennaio 1888, a Le Havre, dove aveva pronunciato un discorso, lo \u00abchouan\u00bb Pierre Lucas le spar\u00f2 due colpi di pistola che la ferirono leggermente a un orecchio e Louise non si costitu\u00ec nemmeno parte civile e al processo volle attenuare le responsabilit\u00e0 dell'imputato.\nNell'aprile del 1890, la Michel fu nuovamente arrestata dopo un discorso pronunciato a Saint-\u00c9tienne e la partecipazione a una manifestazione a Vienne. Rifiut\u00f2 la libert\u00e0 provvisoria, fintanto che i suoi compagni rimanevano in prigione, e diede in escandescenze nella sua cella, tanto che il medico della prigione propose il suo internamento in un ospedale psichiatrico. Non se ne fece nulla e fu liberata, lasciando Vienne per Parigi il 4 giugno.\nA luglio, Louise decise di trasferirsi a Londra per gestire una scuola anarchica: ritorn\u00f2 a Parigi il 13 novembre 1895, accolta dai suoi compagni con una grande manifestazione alla stazione di Saint-Lazare.\nIn quello stesso anno fond\u00f2 con S\u00e9bastien Faure il giornale \"Le Libertaire\" e il 27 luglio 1896 torn\u00f2 a Londra per assistere al Congresso dell'Internazionale socialista, nel quale avviene la separazione definitiva tra socialisti e anarchici. A Londra torn\u00f2 pi\u00f9 volte, trattenendosi per lunghi periodi: ritorn\u00f2 definitivamente in Francia nel 1904, dove il 13 settembre fu iniziata in Massoneria, nella Loggia \u00abLa Philosophie sociale\u00bb N. 3, della Grande Loggia simbolica scozzese, una loggia che ammetteva le donne. Percorse la Francia per tenervi lunghi giri di conferenze e nell'ottobre fu per tre mesi in Algeria con Ernest Girault.\nFu ancora dopo aver tenuto delle conferenze a Marsiglia, che Louise Michel mor\u00ec il 9 gennaio 1905: i funerali, senza cerimonie religiose, si svolsero a Parigi il 25 gennaio con la partecipazione di una grande folla e, secondo le sue volont\u00e0, fu sepolta accanto alla madre nel cimitero di Levallois-Perret.\nRiconoscimenti.\nLa citt\u00e0 di Parigi con Radio Libertaire le ha intitolato una via, una stazione della metropolitana e la piazza Louise Michel, che si trova a Glignancourt scendendo dalla collina di Montmartre verso Pigalle, proprio dove lei comandava la resistenza sulle barricate in difesa della Comune nella primavera del 1871. Numerose le citt\u00e0 francesi che le dedicano una strada: da Grenoble a Bourges, da Avignone a Besan\u00e7on, da Montreuil a Colombes e anche Bourg-en-Bresse, Martigues, Massy, Morsang-sur-Orge, Vaur\u00e8al e moltissime altre; di recente le ha reso omaggio anche la toponomastica di Strasburgo. In Lussemburgo portano il suo nome una via nella capitale e una a Bivange; anche a Bruxelles una grande arteria porta il nome di avenue Louise Michel; inoltre Amhem, nei Paesi Bassi, le ha tributato lo stesso onore.\nLa nave per il salvataggio dei migranti finanziata dall'artista Banksy \u00e8 stata chiamata \"Louise Michel\" in suo onore.\nBibliografia.\nTESTI DI LOUISE MICHEL\nTESTI SU LOUISE MICHEL"}
{"id": "223959", "revid": "380654", "url": "https://it.wikipedia.org/wiki?curid=223959", "title": "Michael Pitt", "text": "Biografia.\nNasce a West Orange, nel New Jersey, nel 1981, ultimo dei quattro figli di Donald B. Pitt, un meccanico d'origini perlopi\u00f9 inglesi, e di Eleanor Carol DeMaio, una cameriera d'origini italiane ed irlandesi. All'et\u00e0 di 10 anni, annuncia ai genitori la sua decisione di voler diventare attore. A soli 16 anni si trasferisce a New York, dove si cerca un lavoro modesto e vive in un appartamento con nove coinquilini.\nNel 1999 Pitt fa il suo debutto off-Broadway nella commedia \"The Trestle at Pope Lick Creek\" presso il New York Theatre Workshop. Un agente lo nota e lo propone per una serie televisiva, \"Dawson's Creek\". Al ruolo dell'amante di una rockstar travestita in \"Hedwig - La diva con qualcosa in pi\u00f9\" nel 2001 seguirono ruoli da attore non protagonista in alcuni film hollywoodiani come \"Bully\" e \"Formula per un delitto\", fino ad essere chiamato come protagonista in \"The Dreamers\", di Bernardo Bertolucci. Nel film \"Last Days\" interpreta una rockstar eroinomane ispirata alla figura di Kurt Cobain.\nMichael \u00e8 leader e cofondatore di una band Post-grunge di cui \u00e8 cantante e chitarrista: i Pagoda, che nel 2007, hanno pubblicato il loro primo album, omonimo. Nel 2010 ha recitato nella serie televisiva prodotta dalla HBO \"Boardwalk Empire - L'impero del crimine\" nel ruolo di co-protagonista insieme a Steve Buscemi, con il quale aveva gi\u00e0 recitato nel film \"Delirious - Tutto \u00e8 possibile\". Nel 2014 prende parte ad alcuni episodi di \"Hannibal\" nel ruolo di Mason Verger, ruolo che poi coprir\u00e0 l'attore Joe Anderson. Inoltre nel 2014 \u00e8 protagonista di \"I Origins\". Poi nel 2015 affianca Isabelle Huppert nel film \"Il condominio dei cuori infranti\". Infine nel 2017 ha ottenuto il ruolo del cattivo Hideo/Kuze nel remake dell'anime del 1995 \"Ghost in the Shell\".\nDoppiatori italiani.\nNelle versioni in italiano dei suoi film, Michael Pitt \u00e8 stato doppiato da:"}
{"id": "223962", "revid": "125124400", "url": "https://it.wikipedia.org/wiki?curid=223962", "title": "Kiss (gruppo musicale)", "text": "I Kiss (spesso reso graficamente come KI\u03df\u03df) sono un gruppo musicale statunitense, formatosi a New York nel 1973 per iniziativa di Gene Simmons e Paul Stanley.\nAl loro attivo vantano trenta dischi d'oro, quattordici di platino e tre multi-platino, per un totale di pi\u00f9 di centotrenta milioni di copie vendute in tutto il mondo.\nSecondo quanto riportato dalla RIAA sono il gruppo ad aver ottenuto il maggior numero di dischi d'oro durante la propria carriera e nel 2014 sono stati introdotti nella Rock and Roll Hall of Fame.\nIl loro primo album live, Alive! \u00e8 considerato uno degli album live pi\u00f9 importanti della storia e anche uno dei migliori album di sempre, infatti la rivista musicale Rolling Stone lo posiziona nella sua lista dei cinquecento migliori album di tutti i tempi alla posizione 159. Anche il quarto album in studio \"Destroyer\", considerato il miglior disco registrato in studio della loro carriera, \u00e8 stato inserito dalla rivista \"Rolling Stone\" nella sua lista dei cinquecento migliori album di tutti i tempi alla posizione 489; la formazione originale (Stanley-Simmons-Frehley-Criss) \u00e8 inoltre stata fonte di ispirazione per molte altre band a venire come Pearl Jam, Megadeth, Foo Fighters, M\u00f6tley Cr\u00fce, Poison, Bon Jovi, Korn, Soundgarden, Nine Inch Nails e Rage Against the Machine.\nStoria.\nGli inizi (1972-1973).\nI Kiss nascono dalle ceneri dei Wicked Lester, una band fondata dal bassista di origini israeliane Gene Simmons e dal chitarrista ritmico Paul Stanley a New York. Nel 1972, dopo l'abbandono di quasi tutti i componenti del gruppo (che incisero un album mai pubblicato), Simmons e Stanley decidono di rifondare il gruppo con una nuova formazione. Inizialmente tra i due non c'era una forte simpatia ma solo una perfetta sintonia in ambito musicale, anche se in seguito Gene dir\u00e0 che Paul \u00e8 il fratello che non ha mai avuto. Cercando un batterista, Simmons legge un'inserzione nella rivista musicale Rolling Stone (che, contrariamente a quanto dichiarato, non recita \"Batterista disposto a tutto pur di avere successo\") pubblicata da Peter Criscuola, un batterista con un passato di membro di band jazz. Simmons risponde all'inserzione e decide di ammettere il batterista (che per l'occasione cambia il proprio nome in Peter Criss) all'interno della band. Durante questo periodo il trio sperimenta il genere musicale da suonare, scegliendo un rock pi\u00f9 duro rispetto a quello suonato precedentemente, nonch\u00e9 il proprio modo di presentarsi sul palco durante i concerti, provando diversi tipi di trucco e costumi. Ispirandosi al teatro Kabuki, ogni membro si pittura la faccia di bianco e si dipinge ci\u00f2 che pi\u00f9 lo caratterizza. L'idea iniziale di Simmons e Stanley, per quanto strano possa sembrare, sono i Beatles; ossia creare una band con 4 frontman dove ognuno deve scrivere e cantare, cos\u00ec come il celebre quartetto di Liverpool. Tutto ci\u00f2 avverr\u00e0 solo in parte e finch\u00e9 non cambier\u00e0 la formazione originale della band, ma in effetti i Kiss sono uno dei pochi gruppi dove ogni elemento \u00e8 riconoscibile subito ed ognuno di loro ha avuto e ha ancora il suo \"seguito\" anche al di fuori della band.\nNel 1972 il gruppo (ancora con il nome di Wicked Lester) non riesce inoltre a trovare un accordo con la Epic Records a causa di una lite con il direttore A&amp;R della casa discografica, Don Ellis, che dichiara di odiare il gruppo. Nel gennaio del 1973 Simmons e Stanley tengono alcune audizioni per cercare un chitarrista solista, che trovano nella personalit\u00e0 di Ace Frehley dopo che quest'ultimo ha avuto la meglio su Bob Kulick che stava ormai per entrare nella band. Al provino di Frehley \u00e8 legato un aneddoto secondo il quale il chitarrista si present\u00f2 all'audizione con una scarpa arancione e una rossa mentre Simmons e Stanley stavano parlando con Kulick. Incurante di tutto Frehley attacc\u00f2 la chitarra all'amplificatore e inizi\u00f2 a suonare attirando cos\u00ec l'attenzione di Simmons e Stanley che gli fecero eseguire l'assolo di \"Deuce\" e lo assunsero. Passate alcune settimane, il gruppo decide, su suggerimento di Stanley, di cambiare il nome in Kiss, adottando un logo (la scritta \"KISS\" con le \"S\" a forma di fulmini) che sar\u00e0 disegnato da Ace Frehley. Tale logo sar\u00e0 in seguito oggetto di controversie soprattutto in Germania in quanto le due \"S\" assomigliavano molto, se accostate, al logo delle SS naziste. Per tale ragione, sulle copertine degli album prodotti in Germania le \"S\" sono disegnate in modo molto diverso dall'originale, proprio allo scopo di evitare critiche per la somiglianza all'emblema delle SS. Un'altra accusa riguarda il significato del nome: secondo alcuni, KISS sarebbe l'acronimo di Knights In Satan's Service; in realt\u00e0, lo stesso Gene Simmons ha smentito in un'intervista questa \u00abvoce di corridoio\u00bb. Ad ogni modo, tali controversie risulterebbero infondate per varie ragioni, dato che Gene Simmons e Paul Stanley sono entrambi di origine ebraica e le tematiche trattate nelle canzoni riguardano l'ambiente sentimentale e, pi\u00f9 o meno esplicitamente, sessuale.\nOltre all'adozione del nuovo nome e del logo, ogni singolo membro creer\u00e0 le maschere e il trucco facciale che successivamente diverranno marchi di fabbrica dei Kiss. Cos\u00ec Gene Simmons assumer\u00e0 l'aspetto di un personaggio dalle sembianze da demone (\"The Demon\"), Paul Stanley quello del figlio delle stelle (\"The Starchild\", un personaggio amante dall'aspetto androgino e rockstar suprema), Ace Frehley l'aspetto da uomo dello spazio (\"The Spaceman\"), mentre Peter Criss quello del gatto (\"The Catman\").\nI primi album (1973-1975).\nDopo alcune esibizioni dal vivo e la registrazione di alcuni demo-tape, i Kiss firmano nell'ottobre del 1973 un accordo con la casa discografica Emerald City Records, che verr\u00e0 rinominata in quel periodo Casablanca Records. Alcuni mesi dopo, nel febbraio del 1974, i Kiss fanno il loro esordio discografico con l'omonimo album, lanciato due settimane dopo l'inizio del loro primo tour incominciato ad Edmonton in Canada. Il disco \u00e8 per l'epoca molto hard, ma come molti debutti ha i pregi ed i difetti tipici degli album d'esordio, ossia molta freschezza e grinta con una tecnica da affinare; in particolare spiccano l'originalit\u00e0 delle linee del basso che non segue pedissequamente la batteria e il particolare stile di Ace.\nNello stesso periodo i Kiss fanno anche la loro prima apparizione in televisione nella trasmissione \"Dick Clark's in Concert\", mentre il 29 aprile Gene Simmons rilascia la sua prima intervista nel talk-show \"Mike Douglas Show\". Nonostante la grande campagna promozionale, l'album riscuote uno scarso successo (circa 75\u00a0000 copie vendute), ma in seguito brani di questo lavoro come \"Strutter\", \"Cold Gin\", \"Deuce\" e \"Black Diamond\" diverranno molto popolari tra i loro fans.\nA \"Kiss\", segue \"Hotter than Hell\" (pubblicato il 22 ottobre), caratterizzato da sonorit\u00e0 pi\u00f9 cupe del precedente, i cui punti di forza sono \"Goin' Blind\", prima ballad del gruppo, \"Got to Choose\" e la title-track. Quest'ultimo brano presenta in particolare un testo che inizia a trattare in maniera pi\u00f9 esplicita di tematiche sessuali. Lo scarso successo riscosso dall'album spinge il gruppo ad abbandonare il tour e a registrare un nuovo album intitolato \"Dressed to Kill\" (pubblicato nel marzo del 1975), dalle sonorit\u00e0 meno distorte che si rivel\u00f2 un buon successo commerciale e, attualmente, \u00e8 definito uno dei migliori dischi del gruppo. Da questo album sono estratti pezzi noti come \"Rock Bottom\", \"She\", \"C'mon and Love Me\" e \"Rock and Roll All Nite\" (quest'ultimo divenuto marchio di fabbrica della band).\nNonostante le vendite basse, i concerti dei Kiss riscuotono grande successo. Anche come band d'apertura rubano la scena alle band di punta, grazie ai numeri eseguiti da Gene Simmons come mangiafuoco e sputi di sangue sintetico, chitarre che sparano fumo, e fuochi artificiali, al loro look, caratterizzato da trucco facciale e appariscenti costumi. Si dice che per rendere spettacolari i concerti, i KISS arrivassero a guadagnare poco o niente, per pagare gli effetti speciali. Pian piano si crea un gran seguito di fan che inizier\u00e0 ad adottare il nome di KISS ARMY e d\u00e0 l\u00ec a poco saranno riconosciuti come tra i pionieri del nascente fenomeno heavy metal.\nIl successo (1975-1979).\nDato che le vendite di album e il successo live non combaciavano, il 10 settembre del 1975 i Kiss pubblicano il loro primo album live, intitolato \"Alive!\", con il quale riescono a raggiungere il successo discografico e che vincer\u00e0 dischi d'oro (portando alla ribalta alcuni brani dei primi tre album, primo fra tutti \"Rock and Roll All Nite\", prima hit del gruppo), tutto questo nonostante il gruppo, in questo periodo, rischiasse di rescindere il contratto con la casa discografica a causa di problemi economici della stessa. I quattro membri del gruppo non si facevano mai vedere a volto scoperto e questo increment\u00f2 enormemente sia la loro fama che le vendite dei vari gadget firmati con il marchio della band.\nNel marzo del 1976 i Kiss, avvalendosi del famoso produttore musicale Bob Ezrin, pubblicano l'album \"Destroyer\", caratterizzato da sonorit\u00e0 pi\u00f9 forti che in passato, conservando comunque gli aspetti melodici. Esso ottenne un grande successo di vendite ed \u00e8 definito come uno dei lavori migliori della loro discografia, con singoli come \"Detroit Rock City\", \"God of Thunder\", \"Shout It Out Loud\" e la ballad \"Beth\" (che rappresenter\u00e0 il singolo di maggior successo nella storia dei Kiss negli Stati Uniti), che sono, ancora oggi, i loro \"cavalli di battaglia\" e verranno reinterpretati da numerosi musicisti.\nI due album successivi, \"Rock and Roll Over\" (pubblicato l'11 novembre 1976) e \"Love Gun\" (pubblicato il 30 giugno 1977), portano i Kiss a diventare la rock band pi\u00f9 popolare negli Stati Uniti, assieme agli Aerosmith, e in Giappone il loro successo di vendita supera quello riscosso dai Beatles. I Kiss si assicurano inoltre un ulteriore guadagno in denaro grazie ai numerosi oggetti firmati (fumetti, kit per il trucco facciale, bambole, maschere di Halloween, e in futuro anche preservativi, bare, pantofole e mutande) con il loro logo, che diviene un marchio registrato. Nel 1977 i Kiss pubblicano il loro secondo album live, intitolato \"Alive II\" (premiato al momento del lancio con due dischi di platino). Nel 1978 esce la loro prima raccolta, intitolata \"Double Platinum\".\nNello stesso anno, i quattro decidono di pubblicare simultaneamente un disco solista per ogni membro della band.\nMentre Paul Stanley e Ace Frehley mantengono il loro stile hard rock con i loro album, Peter Criss segue uno stile pi\u00f9 ispirato al R&amp;B, mentre Gene Simmons si esibisce in diversi stili musicali (hard rock, ballate, pop ispirato a quello dei Beatles), e conclude il proprio album con una reinterpretazione della canzone \"When You Wish Upon a Star\" facente parte della colonna sonora del film Pinocchio. Dal Demone, i fan, si aspettavano un album molto pi\u00f9 hard rock, che rispecchiasse il personaggio. Gli album riscuotono un successo inferiore rispetto a quello dei due precedenti. Alla fine del 1978 i Kiss fanno il loro esordio cinematografico con \"Kiss Meets the Phantom of the Park\", film tv prodotto per la NBC da Hanna-Barbera dal quale sar\u00e0 ricavata anche una versione teatrale intitolata \"Attack Of The Phantoms\".\nIl 23 maggio del 1979 i Kiss pubblicano l'album \"Dynasty\", con il quale raggiungono il successo mondiale grazie soprattutto alle hit \"I Was Made for Lovin' You\" e \"Sure Know Something\". L'album presenta tuttavia delle sonorit\u00e0 rasentanti la musica disco (che allora era la musica pi\u00f9 in voga e \"I Was Made for Lovin' You\" fu un brano molto trasmesso nelle discoteche in quegli anni), il che disorienta alcuni vecchi fan abituati alle sonorit\u00e0 hard rock degli album precedenti, in favore di quelli del genere disco. Ace Frehley, in un'intervista, decret\u00f2 quel periodo come l'inizio della crisi della band, anche se \"Dynasty\" fu un successo oltre ogni aspettativa.\nIl declino e la ripresa (1979-1982).\nNonostante il gruppo abbia raggiunto il successo mondiale, proprio nel 1979 incomincia il declino della formazione originale. Gi\u00e0 prima delle registrazioni di \"Dynasty\", il produttore dell'album Vini Poncia sugger\u00ec di sostituire Peter Criss con Anton Fig nelle registrazioni dell'album, a causa del pessimo stato di Criss causato dall'abuso di droghe e da un incidente stradale. Criss suoner\u00e0 solamente in una traccia su nove (\"Dirty Livin\"') nell'LP.\nNell'ottobre del 1979 il gruppo comincia a perdere popolarit\u00e0 negli Stati Uniti dopo una lite in diretta televisiva causata da Ace Frehley che si present\u00f2 completamente ubriaco al Tom Snyder Show. Celebre la domanda \"tu dovresti essere lo Spaceman, giusto?\" a cui Ace rispose \"No, in realt\u00e0 sono un idraulico\". Gene risult\u00f2 evidentemente contrariato dal comportamento del collega che si era dato agli eccessi non solo in privato ma anche in pubblico e sul palco. Il 16 dicembre del 1979, data dell'ultimo concerto del \"Dynasty Tour\", \u00e8 anche l'ultima apparizione in concerto di Peter Criss come membro dei Kiss prima della riunione. L'ultima apparizione del batterista con il gruppo sar\u00e0 invece quella nel video promozionale del brano musicale \"Shandi\" che sar\u00e0 incluso nell'album \"Unmasked\", uscito il 20 maggio del 1980. Come gi\u00e0 nell'album \"Dynasty\", le parti di batteria sono suonate da Anton Fig, sebbene Peter Criss sia raffigurato nella copertina e accreditato come batterista. \"Unmasked\" continua lo stile pop-disco dell'album precedente senza ottenerne lo stesso successo, e si aliena sempre di pi\u00f9 le simpatie del pubblico hard rock.\nNel giugno del 1980 entra ufficialmente a far parte della formazione del gruppo il batterista Eric Carr che apparir\u00e0 nei concerti e nelle copertine degli album con una maschera e un trucco che hanno l'aspetto di una volpe (\"The Fox\"). Nel 1981 i Kiss pubblicano l'album \"Music from \"The Elder\"\" avvalendosi della produzione di Bob Ezrin e della preziosa collaborazione di Lou Reed. Il disco, che doveva essere la colonna sonora di un film mai prodotto, \u00e8 un album sperimentale molto lontano dallo stile classico dei Kiss (sono presenti infatti strumenti mai usati dal quartetto come sintetizzatori, corni medievali e archi), ed \u00e8 l'album che registr\u00f2 meno vendite della carriera del gruppo. In realt\u00e0 l'album \u00e8 musicalmente il pi\u00f9 impegnativo del gruppo ed infatti negli ultimi anni alcuni brani sono stati riproposti dal vivo, come \"A World Without Heroes\" e \"Just A Boy\"; i Kiss producono anche una cover di \"Only You\" di Doro Pesch, presente in un tribute album (\"A Tribute to the Creatures of the Night\") del 2003.\nIl fallimento commerciale dell'album fece prendere ai Kiss la decisione di non intraprendere nessun tour limitandosi solo ad alcune apparizioni in TV, tra cui una al Festival di Sanremo del 1982 in qualit\u00e0 di ospiti stranieri. Per quell'occasione i Kiss si esibirono in collegamento via satellite da New York assieme ad altri personaggi della musica come Bee Gees, Village People e Van Halen. Quell'esibizione \u00e8 nota perch\u00e9 per la prima volta nella loro storia i Kiss si sono esibiti senza un componente, in quell'occasione era Ace Frehley.\nNel giugno del 1982, Ace Frehley decise di allontanarsi dal gruppo sia a causa di dissidi con Simmons e Stanley (era stato infatti obbligato a partecipare a \"Music from \"The Elder\"\" nonostante avesse espresso il suo disaccordo sul progetto), sia a causa delle sue dipendenze con alcool e droghe. Come rimpiazzo di Frehley fu inizialmente scelto Bob Kulick che sostitu\u00ec il chitarrista in maniera provvisoria fino a dicembre, quando fu ingaggiato in maniera ufficiale Vinnie Vincent.\nDurante il periodo della ricerca di un nuovo chitarrista, i Kiss ricevettero diverse proposte, tra cui quella di Adam Bomb, che vol\u00f2 a Los Angeles per suonare alcuni brani col gruppo ma venne poi scartato. Altro musicista che si present\u00f2 alle audizioni senza successo fu Punky Meadows, ex chitarrista degli Angel, gruppo celebre negli anni 70 per essere stato una sorta di rivale degli stessi Kiss. Inoltre pare fosse stata rifiutata una proposta di Eddie van Halen, allora in tensione con David Lee Roth.\nVincent apparir\u00e0 con il trucco e il costume di un guerriero egiziano (\"The Warrior\") solamente nei tour e mai nelle copertine degli album, che invece continuarono a ritrarre Frehley nonostante avesse gi\u00e0 abbandonato la band. I due album successivi all'abbandono di Frehley si intitolano \"Killers\" (una raccolta di brani non pubblicata negli Stati Uniti con 4 tracce inedite), e \"Creatures of the Night\". Quest'ultimo album (che mostra in copertina ancora Ace Frehley) venne pubblicato nell'ottobre del 1982. Questo disco non viene subito accolto calorosamente dai fan all'inizio (forse a causa della perdita di fiducia per le ultime due uscite fallimentari) e si tradurr\u00e0 all'inizio in un parziale insuccesso commerciale. Con il tempo, l'album viene per\u00f2 rivalutato anche perch\u00e9 segna il ritorno da parte dei Kiss a sonorit\u00e0 pi\u00f9 pesanti, dovuto all'apporto di Vinnie Vincent (che suona in gran parte dei brani) e di Eric Carr. Dall'album spiccano pezzi come \"Creatures of the Night\", \"I Love It Loud\", \"I Still Love You\" e \"War Machine\", brani che i Kiss suonano spesso dal vivo.\nL'epoca Pop metal (1983-1989).\nNel settembre del 1983 i Kiss fecero la loro prima apparizione (su MTV) senza il trucco e i costumi che li caratterizzavano fino ad allora, in concomitanza con la pubblicazione del loro nuovo album intitolato \"Lick It Up\", premiato con il disco di platino. Con questo disco i Kiss intraprendono un nuovo percorso musicale, incorporando elementi pop metal (genere molto in voga negli anni ottanta e di cui i Kiss furono alcuni dei principali precursori).\nTuttavia, alla fine del tour seguente all'album, Vinnie Vincent se ne va per forti incrinature con Simmons e Stanley. Simmons dichiar\u00f2 che venne cacciato a causa del suo comportamento immorale. Pi\u00f9 tardi, nel 1986, il chitarrista chiese il risarcimento di 6 milioni di dollari nei confronti del management del gruppo, per negati diritti d'autore su alcuni brani, ma perse la causa e non ricevette nulla.\nMark St. John venne reclutato come sostituto, il quale suona quasi tutte le parti di chitarra ritmica e solista nell'album \"Animalize\" (pubblicato nel settembre del 1984), l'album dei Kiss pi\u00f9 venduto del decennio. Il primo singolo estratto dal disco \u00e8 \"Heaven's On Fire\" unico video della band dove appare Mark St. John. L'album \u00e8 un successo a cui si legano anche un tour mondiale e diverse apparizioni televisive (\u00e8 il primo concerto trasmesso e curato integralmente da MTV). Durante le prove dell\"'Animalize\" world tour, tuttavia, Mark St. John abbandona il gruppo a causa di problemi di salute, avendo contratto la Sindrome di Reiter, ed il suo posto venne preso da Bruce Kulick, fratello di Bob, che sarebbe dovuto entrare come chitarrista nel gruppo nel 1973 prima che arrivasse Frehley. Nonostante i continui cambiamenti della formazione, i Kiss durante questo periodo ritrovano, almeno negli Stati Uniti, il successo, anche se inferiore a quello degli anni settanta.\nNel frattempo Frehley nel 1984 d\u00e0 il via al suo nuovo progetto, i Frehley's Comet, che, dopo diversi cambi di formazione, daranno alla luce tre dischi, sempre sulla scia del pop metal americano.\nCon la nuova formazione, i Kiss incidono altri tre album (premiati come dischi di platino). Il primo, \"Asylum\", pubblicato nel 1985, presenta dei brani dalle sonorit\u00e0 potenti accostati con altri pi\u00f9 melodici e da \"airplay\", come \"Tears Are Falling\", uno dei singoli pi\u00f9 noti del disco. Vengono in seguito pubblicati il pi\u00f9 commerciale \"Crazy Nights\" (1987), con il singolo \"Crazy Crazy Nights\" che raggiunge il numero quattro nella classifica dei singoli britannica, e infine la compilation \"Smashes, Thrashes &amp; Hits\" (1988), che presenta due inediti pi\u00f9 una versione di \"Beth\" cantata da Eric Carr.\nNel 1989 esce \"Hot in the Shade\", album dalla struttura musicale elaborata, il cui singolo \"Forever\" (scritto da Stanley in compagnia di Michael Bolton) raggiunge il numero otto della classifica, migliore posizione dal 1979 ed ultimo singolo, finora, dei Kiss nella Top 10. Nel video di \"Rise To It\", tratta dall'album, compaiono alla fine del brano per una decina di secondi, in un ipotetico flashback del '75, Stanley e Simmons col make-up. La cosa mise in agitazione molti vecchi fan, ma bisogner\u00e0 aspettare altri sette anni per rivederli insieme e truccati dal vivo.\nIl nuovo percorso (1990-1996).\nPer il loro primo album degli anni novanta i Kiss decidono di assumere di nuovo Bob Ezrin come produttore e si apprestano nella lavorazione di un nuovo disco, \"Revenge\". L'attivit\u00e0 del gruppo subisce una battuta d'arresto nel marzo del 1991, quando viene diagnosticato un cancro al cuore al batterista Eric Carr. Nonostante un intervento chirurgico il cancro si espande ai polmoni rendendo cos\u00ec necessaria una chemioterapia che lo avrebbe fatto guarire in breve tempo. Tuttavia, a due mesi dalla guarigione, a settembre, il batterista viene ricoverato per due emorragie cerebrali. Eric Carr muore il 24 novembre, lasciando un vuoto sia all'interno del gruppo che tra i fans.\nPassato lo shock della sua scomparsa, i Kiss sostituiscono Carr con Eric Singer (batterista con un passato di militanza in altri gruppi heavy metal come i Black Sabbath e Badlands). Con la nuova formazione, avvalendosi della collaborazione dell'ex chitarrista Vinnie Vincent nella stesura dei testi, i Kiss pubblicano nel maggio del 1992 l'album \"Revenge\", caratterizzato da sonorit\u00e0 prettamente heavy metal e accolto bene dal pubblico. All'album segue il \"Revenge Tour\", le cui registrazioni sono incluse nell'album \"Alive III\", pubblicato nel 1993.\nNel 1995 i Kiss organizzano il Worldwide Kiss Convention Tour, durante il quale si esibiscono cover bands e in cui vengono allestite delle mostre in cui vengono esposti diversi oggetti e strumentazioni. Durante la prima data del tour (17 giugno), la band tiene un'esibizione dal vivo nella quale compare come batterista Peter Criss, che aveva lasciato il gruppo nel 1980.\nIl 9 agosto dello stesso anno i Kiss si esibiscono allo show televisivo \"MTV Unplugged\" (dal quale sar\u00e0 ricavato anche l'album \"Kiss Unplugged\") nella loro formazione corrente (Kulick, Singer, Simmons e Stanley) con in pi\u00f9 Peter Criss e Ace Frehley che si aggiungeranno agli altri nel corso dello spettacolo. Questa apparizione aumenta le certezze per un ritorno alla formazione originale, tuttavia Simmons e Stanley registrano un nuovo album (intitolato \"\" che sar\u00e0 tuttavia pubblicato solo nel 1997) ancora con Kulick e Singer. L'album evidenzia sonorit\u00e0 molto distanti dal classico stile del gruppo, tramite l'incorporazione di elementi grunge ed elettronici irrobustendo ancor di pi\u00f9 la loro musica. Questo tentativo di innovazione, tuttavia, si tradusse in un fallimento commerciale ed \u00e8 considerato come uno dei punti pi\u00f9 bassi della discografia dei Kiss.\nRitorno in scena (1996-2003).\nIl 28 febbraio del 1996 i Kiss si ripresentano con la loro formazione originale in occasione della trentottesima edizione dei Grammy Awards. Sono introdotti dal rapper Tupac Shakur che pronunci\u00f2 le seguenti parole:\nIn occasione della riunione i Kiss ritornano anche all'uso del trucco facciale e dei travestimenti, abbandonati nel 1983. Il 16 aprile dello stesso anno, in una conferenza stampa trasmessa in simultanea in 58 Paesi, il gruppo annuncia un tour con la formazione originale. Il 28 giugno i Kiss tengono il loro primo concerto del tour (intitolato \"Alive/Worldwide Tour\") nel Tiger Stadium di Detroit, seguito da altri 192 spettacoli (tra i quali una data italiana il 18 dicembre 1996 a Milano al Forum di Assago). Durante questo tour, la presenza di Peter Criss \u00e8 tuttavia discontinua a causa di alcuni problemi muscolari accusati dal batterista, che inducono il gruppo a sostituirlo con dei batteristi \"di sessione\" appositamente truccati per assomigliare a Criss\nIl tour \u00e8 un successo senza precedenti, con un incasso finale che risulter\u00e0 il pi\u00f9 alto registrato sia durante l'anno, sia nella storia del gruppo. Vengono venduti milioni di gadget, i Kiss appaiono sulle copertine delle pi\u00f9 famose riviste rock, seguono centinaia di apparizioni televisive e la popolarit\u00e0 della band torna alle stelle.\nNel settembre del 1998 viene pubblicato \"Psycho Circus\", primo e unico album in studio registrato con la formazione originale dopo il 1977. Tuttavia, come gi\u00e0 accaduto nei primi album degli anni ottanta, \"Psycho Circus\" \u00e8 stato registrato con musicisti di sessione non accreditati e con la formazione incompleta: Peter Criss suona infatti soltanto in una traccia (in quelle restanti suona il batterista di sessione Kevin Valentine) e Ace Frehley in due (nelle altre suonano invece l'ex membro Bruce Kulick e\\o il futuro membro Tommy Thayer). Il 31 ottobre 1998 i Kiss iniziano lo \"Psycho Circus Tour\" partendo dal Dodger Stadium di Los Angeles. La prima data viene trasmessa in simultanea dalle radio statunitensi e diviene il primo concerto della storia in cui sul palco vengono utilizzati effetti visivi in tre dimensioni.\nNel 1999 i Kiss vengono introdotti nella Hollywood Walk of Fame (nella categoria Record Industry), ed appaiono nel film a loro dedicato \"Detroit Rock City\". Nello stesso anno il gruppo lavora con la World Championship Wrestling per mettere in scena un wrestler ispirato al gruppo chiamato The KISS Demon che avrebbe dovuto assomigliare a Gene Simmons. Il gruppo avrebbe dovuto anche suonare il brano \"God of Thunder\" live durante la prima apparizione del personaggio, ed esibirsi il 31 dicembre dello stesso anno durante lo show New Devil's Eve. Tuttavia il progetto fallisce un mese dopo a causa di problemi finanziari da parte del presidente della WCW Eric Bischoff.\nNel febbraio del 2000 i Kiss annunciano che avrebbero intrapreso un tour intitolato \"Kiss Farewell Tour\", dove avrebbero suonato per l'ultima volta nella loro formazione originale. Il tour si prolungher\u00e0 in seguito fino al 2001 aggiungendo delle date in Australia e in Giappone. Tuttavia, nei primi mesi del 2001, poco prima dell'inizio della tappa giapponese, Peter Criss abbandona la formazione perch\u00e9 insoddisfatto del suo contratto. I Kiss proseguono quindi il Farewell Tour con il loro ex batterista Eric Singer truccato come Peter Criss, creando il malcontento tra i fan della vecchia guardia.\nIl presente.\nA febbraio 2003 i Kiss, coadiuvati dall'orchestra sinfonica di Melbourne, registrano al Docklands Stadium il loro quinto album live \"\", che sar\u00e0 pubblicato nell'estate dello stesso anno. Durante questo concerto, compare per la prima volta Tommy Thayer come chitarrista solista al posto di Ace Frehley. Quest'ultimo aveva infatti abbandonato la band dopo l'ultima data del Farewell Tour. I Kiss (con Peter Criss ritornato nella formazione) intraprendono in quello stesso anno il \"World Domination Tour\", assieme agli Aerosmith, che alla fine risulter\u00e0 essere il settimo tour pi\u00f9 seguito dell'anno. Sempre nel 2003, su richiesta di Johnny Ramone, partecipano alla creazione di un album tributo ai Ramones, \"We're a Happy Family\", suonando la canzone \"Do You Remember Rock 'n' Roll Radio?\".\nNel marzo del 2004 Simmons e Stanley non rinnovano il contratto a Peter Criss che abbandona quindi il gruppo favorendo il ritorno di Eric Singer. Nell'estate dello stesso anno i Kiss intraprendono il \"Rock the Nation Tour\" (da cui sar\u00e0 ricavato anche un DVD pubblicato il 13 dicembre 2005), nel quale durante i concerti si pu\u00f2 notare una certa staticit\u00e0 da parte di Paul Stanley, che si muove poco sul palco a causa di alcuni problemi all'anca, che lo costringeranno a sottoporsi ad alcuni interventi chirurgici.\nCon il \"Rising Sun Tour\" del 2006, la band torna di nuovo a suonare in Giappone, con la formazione Simmons, Stanley, Thayer e Singer. Nella scaletta della tourn\u00e9e giapponese vengono suonati brani mai o raramente eseguiti dal vivo come \"Kissin' Time\" (presente nel primo album della band) e \"Love'em Leave 'em\" (presente nell'album \"Rock and Roll Over\" del 1976). Il 31 ottobre dello stesso anno viene pubblicato il cofanetto DVD \"\", che secondo le dichiarazioni di Gene Simmons, dovrebbe essere il primo di una serie di dieci DVD contenenti filmati inediti ed interviste. Nel gennaio del 2007 il DVD sar\u00e0 premiato quintuplo disco di platino.\nIl 5 aprile del 2007 Mark St. John, chitarrista che aveva militato nella band per pochi mesi nel 1984 prima di essere licenziato per motivi di salute, muore per un'emorragia cerebrale. Nel luglio del 2007 i Kiss partono per un nuovo tour intitolato \"Hit'n Run\", costituito da sole quattro date negli Stati Uniti, nelle quali propongono anche il brano \"All American Man\", proveniente dall'album \"Alive II\", mai suonato dal vivo. Nel concerto fissato per la data del 27 luglio i Kiss, per la seconda volta nella loro storia, suonarono solamente in tre (la prima volta accadde nel 1982 in occasione dell'esibizione per il Festival di Sanremo, in cui mancava Ace Frehley) a causa di un'indisposizione di Paul Stanley (era stato colpito da una tachicardia).\nIl 14 agosto del 2007 viene pubblicato il secondo cofanetto DVD ', che il 25 ottobre dello stesso anno viene premiato con il disco di platino. Durante la premiazione \u00e8 stata inoltre annunciata la data di pubblicazione del terzo cofanetto ' contenente quattro DVD, avvenuta il 18 dicembre 2007. Il 30 gennaio 2008 viene annunciato da Paul Stanley il \"Kiss Alive/35 World Tour\" le cui date vengono successivamente confermate il 12 febbraio. Il tour segna il ritorno del gruppo in Europa dopo nove anni di assenza ed include anche due date in Italia: il 13 maggio all'Arena di Verona e il 24 giugno al Mediolanum Forum di Milano.\nSebbene in un'intervista del febbraio 2008 Gene Simmons avesse dichiarato che il gruppo non avrebbe pi\u00f9 pubblicato nuovo materiale in studio perch\u00e9 sarebbe finito in rete gratuitamente, nel novembre del 2008 lo stesso Simmons ha annunciato che il gruppo sarebbe tornato in studio dopo undici anni per registrare un nuovo disco la cui uscita, inizialmente prevista per settembre 2009, \u00e8 stata posticipata al 6 ottobre dello stesso anno.\nNell'agosto 2009 la band annuncia che il nuovo album si intitoler\u00e0 \"Sonic Boom\", che consister\u00e0 in un cd di inediti, uno con i classici della band riregistrati con la formazione attuale e un bonus DVD live in Argentina del 2009. Il 17 agosto \u00e8 pubblicata sul web la copertina ideata da Michael Doret (gi\u00e0 autore della reinterpretazione di Rock And Roll Over) e una preview del nuovo singolo \"Modern Day Delilah\".\nIl 25 settembre 2009 i Kiss si esibiscono presso il Cobo Hall di Detroit per l'ultima volta prima della sua demolizione.\nNella prima settimana di ottobre del 2009, \"Sonic Boom\" \u00e8 pubblicato in Europa e USA (rispettivamente il 2 ottobre in Italia, il 5 ottobre in Europa e il 6 ottobre negli Stati Uniti), a ben undici anni di distanza dall'ultimo album in studio, Psycho Circus. L'album \u00e8 stato interamente prodotto da Paul Stanley in collaborazione con Greg Collins, sotto le etichette Universal e Roadrunner. Il disco \u00e8 formato da due cd, uno contenente le undici tracce inedite e l'altro i maggiori successi dei Kiss reincisi in studio dalla nuova formazione, oramai stabile dal 2003 ad oggi.\nIl 24 maggio 2011 i Kiss vanno in diretta su un programma americano visibile anche da Internet e tramite la Chat Ortsbo riescono a comunicare in diretta con i loro fan in tutte le lingue del mondo: \nNel giugno 2011 \u00e8 stata pubblicata la prima biografia in italiano \"Kiss. Le maschere del rock\" che contiene, tra l'altro, una dettagliata cronologia dell'attivit\u00e0 del gruppo.\nSuccessivamente i Kiss annunciano un nuovo album intitolato \"Monster\", pubblicato il 9 ottobre 2012 in Europa e pochi giorni dopo nel resto del mondo. Nel dicembre dello stesso anno annunciano il \"Monster World Tour\".\nI Kiss compaiono anche come guest stars nel cartone animato del 2015 \"Scooby-Doo e il mistero del Rock'n'Roll\", mentre nel 2016 i soli Paul Stanley e Gene Simmons partecipano al film di John Hamburg \"Proprio lui?\".\nNella serata finale del Festival di Sanremo 2016 vengono omaggiati dal gruppo Elio e le Storie Tese, che si presentano travestiti da loro sul palco del Teatro Ariston di Sanremo.\nI 40 anni.\nIl 2013 \u00e8 l'anno in cui i Kiss compiono il loro quarantesimo anno di attivit\u00e0. Per celebrare questo traguardo, il 28 febbraio danno inizio alla parte australiana del Monster Tour. Il tour si apre a Perth e si chiude a Mackay, il 16 del mese successivo. In questa parte del tour come opening act ci sono i M\u00f6tley Cr\u00fce e i Thin Lizzy. Nel periodo compreso tra la fine della prima parte del tour e l'inizio della seconda parte del tour, quella Europea, Paul Stanley e il manager dei Kiss, Doc McGhee inventano quella che sar\u00e0 dunque la scenografia della parte europea del tour, quella canadese e quella statunitense. Si tratta di un palco immenso con un ragno meccanico che sputa fuoco e fuochi da tutte le parti. In pi\u00f9, come al solito, \u00e8 presente un megaschermo situato sul fondo del palco. La parte europea del Monster Tour si apre a Stoccolma il 1\u00ba giugno e si chiude il 22 dello stesso mese a Clisson, in Francia. Suonano in Italia in due date una il 17 giugno a Codroipo e l'altra il giorno dopo al Forum di Assago a Milano. Il 5 luglio riprendono il Monster Tour da Victoria, in Canada. Dopo quasi due mesi di concerti, il 18 agosto chiudono la parte canadese-statunitense del tour con un concerto al Seminole \"Hard Rock Hotel &amp; Casino\" di Hollywood. Nel 2014 il gruppo ha pubblicato la raccolta \"Kiss 40\", la quale racchiude una canzone per ogni album pubblicato dal gruppo; sempre in occasione dei 40 anni i Kiss hanno organizzato un tour assieme ai Def Leppard.\nL\"'End of the Road World Tour\".\nNel settembre 2018, dopo essersi esibiti ad \"America's Got Talent\", i Kiss annunciano l\"'End of the Road World Tour\", come da titolo il tour di addio, dalla durata di due anni.\nIl tour si \u00e8 svolto in maniera regolare per tutto il 2019, prima di interrompersi bruscamente a causa della pandemia di COVID-19 nei primi mesi del 2020. L'unica altra data dell'anno \u00e8 stato il concerto di capodanno in streaming dall'Hotel Atlantis di Dubai: il live \u00e8 stato trasmesso in alta definizione da oltre 50 telecamere in 4K, con una scenografia mastodontica comprendente, oltre a un palco di circa 250 metri quadrati di ampiezza, uno spettacolo pirotecnico da un milione di dollari entrato nel Guinness dei primati.\nStile musicale.\nCapostipiti dell'hair metal insieme ad Alice Cooper, i Kiss hanno proposto un repertorio orecchiabile e aggressivo composto di brani che \"possono sfiorare la furia selvaggia dei MC5\". Sebbene vengano anche riconosciuti come esponenti dell'heavy metal, la loro musica \u00e8 debitrice dell'easy listening, del pop e del bubblegum pop. Inoltre, i Kiss amavano definirsi \"il pi\u00f9 grande spettacolo rock 'n' roll di sempre\", mentre altri li hanno classificati fra gli esponenti dell'hard rock, del glam rock, del pop metal e dell'arena rock. Il loro stile musicale ha subito diversi cambiamenti lungo la loro carriera. Dopo i primi album hair metal, i Kiss hanno virato verso un suono pi\u00f9 commerciale e meno violento a partire dalle pubblicazioni che seguono il terzo \"Dressed to Kill\" (1975). Dei primi anni ottanta si contano la parentesi pi\u00f9 pop di \"Unmasked\" (1980) e l'ambizioso rock progressivo di \"Music from \"The Elder\"\" (1981); seguir\u00e0 nello stesso decennio un ritorno allo stile duro degli esordi. Pi\u00f9 tardi sarebbero usciti \"Crazy Nights\" (1987), che segue il formato album-oriented rock e \"Hot in the Shade\" (1989), definito un album di \"hard 'n' roll\".\nBibliografia in italiano.\nDaniele Follero, \"Kiss. Le maschere del rock\", Bologna, Odoya, 2011."}
{"id": "223963", "revid": "767487", "url": "https://it.wikipedia.org/wiki?curid=223963", "title": "V\u00f6lkischer Beobachter", "text": "Il V\u00f6lkischer Beobachter (\u00abOsservatore popolare\u00bb, spesso abbreviato in VB) fu il giornale ufficiale del Partito nazista fin dal 1920. Inizialmente la pubblicazione fu settimanale, ma a partire dall'8 febbraio 1923 divenne giornaliera.\nStoria.\nIl \"giornale combattente del movimento Nazionalsocialista della Grande Germania\" (tedesco: \"Kampfblatt der nationalsozialistischen Bewegung Gro\u00dfdeutschlands\") trae le sue origini dal \"M\u00fcnchner Beobachter\" (\"Osservatore di Monaco\"), che nel 1918 era stato acquistato dalla Societ\u00e0 Thule, e nell'agosto 1919 assunse la denominazione di \"V\u00f6lkischer Beobachter\". Il Partito nazista lo acquist\u00f2 il 17 dicembre 1920 su iniziativa di Dietrich Eckart, che ne divenne il primo editore. La somma necessaria per l'acquisto del bisettimanale, all'epoca gi\u00e0 fallito, fu 60.000 marchi. La loro provenienza pare andasse ricercata nei fondi segreti della Reichswehr, cui avrebbe attinto il maggiore generale Ritter von Epp, anch'egli membro del Partito nazista e diretto superiore di R\u00f6hm, su insistenza di quest'ultimo.\nLa tiratura iniziale fu di 8.000 copie, incrementata a 25.000 nell'autunno del 1923 con un ulteriore incremento a seguito dell'occupazione della Ruhr. Nello stesso anno Alfred Rosenberg divenne l'editore del giornale. Con la messa al bando della NSDAP dopo il Putsch della birreria di Monaco, il 9 novembre 1923, anche il \"V\u00f6lkischer Beobachter\" cess\u00f2 le pubblicazioni, che vennero riprese solo il 26 febbraio 1925 con la rifondazione del partito. La sua diffusione capillare contribu\u00ec al successo del movimento nazista, con 120.000 copie giornaliere nel 1931 e 1.700.000 nel 1944.\nPochi giorni prima della resa tedesca nella Seconda guerra mondiale, il \"V\u00f6lkischer Beobachter\" cess\u00f2 la pubblicazione. L'ultimo numero fu pubblicato il 30 aprile 1945, ma non fu distribuito."}
{"id": "223966", "revid": "767487", "url": "https://it.wikipedia.org/wiki?curid=223966", "title": "Tikhonenkovite", "text": "La tikhonenkovite \u00e8 un minerale."}
{"id": "223967", "revid": "1442080", "url": "https://it.wikipedia.org/wiki?curid=223967", "title": "Artroeite", "text": "La artroeite \u00e8 un minerale."}
{"id": "223968", "revid": "729019", "url": "https://it.wikipedia.org/wiki?curid=223968", "title": "Creedite", "text": "La creedite \u00e8 un minerale incolore, violetto o bianco, anche se spesso assume colore marrone-arancio a causa di impurezze presenti all'interno o esterno dei suoi cristalli. Prende il suo nome dalla localit\u00e0 di Creede in Colorado, dove \u00e8 stata rinvenuta.\nAbito cristallino.\nGranulare, prismatico, radiale.\nOrigine e giacitura.\nNelle parti superiori delle vene di fluorite e barite associata alla stessa barite ed alla caolinite o in filoni stanniferi.\nUtilizzi.\nLa creedite \u00e8 utilizzata come minerale da collezione e minerale ornamentale e viene spesso abbinata a composizioni floreali o con cactus.\nLocalit\u00e0 di ritrovamento.\nCristalli di creedite provengono dagli Stati Uniti, in miniere del Colorado, Nevada, Arizona e Nuovo Messico; in Messico, in una miniera nel Chihuahua e in una di Durango; a Colquiri in Bolivia; a Monakoff Mine in Australia; a Quinglong Co. in Cina; nel distretto di Lavrion in Grecia; ad Akchatau in Kazakistan; e da Campiglia Marittima e Nuoro in Italia."}
{"id": "223969", "revid": "729019", "url": "https://it.wikipedia.org/wiki?curid=223969", "title": "Chukhrovite-(Y)", "text": "La chukhrovite-(Y) \u00e8 un minerale, chimicamente un fluoruro complesso di calcio, alluminio, ittrio.\nPrende il nome dal mineralogista sovietico F\u00ebdor Vasil'evi\u010d \u010cuchrov. Precedentemente era conosciuta come chukhrovite ma nel 1987 ne \u00e8 stato cambiato ufficialmente il nome.\nForma in cui si presenta in natura.\nSi pu\u00f2 rinvenire in cristalli anche di un centimetro.\nLocalit\u00e0 di rinvenimento.\nScoperto a Karaoba (Kazakistan, associato a Gearksutite, Creedite ed altri minerali di molibdeno, e tungsteno."}
{"id": "223972", "revid": "729019", "url": "https://it.wikipedia.org/wiki?curid=223972", "title": "Pachnolite", "text": "La pachnolite \u00e8 un minerale, chimicamente un fluoruro complesso di sodio, calcio e alluminio, come la Thomsenolite.\nPrende il nome dal greco \u03c0\u03ac\u03c7\u03bd\u03b7 (\"brina\") a causa dell'aspetto \"ghiacciato\".\nSe non \u00e8 in cristalli \u00e8 molto difficilmente distinguibile ad occhio nudo dalla Thomsenolite.\nForma in cui si presenta in natura.\nSi presenta in masse compatte o in cristalli prismatici a sezione quadrata e a terminazione acuta.\nLocalit\u00e0 di rinvenimento.\nSi rinviene solo a Ivittuut (Groenlandia) e sul Pikes Peak (Colorado, USA)."}
{"id": "223973", "revid": "111743850", "url": "https://it.wikipedia.org/wiki?curid=223973", "title": "Thomsenolite", "text": "La thomsenolite \u00e8 un minerale, chimicamente un fluoruro complesso di sodio, calcio e alluminio, come la pachnolite.\nPrende il nome dal chimico danese Julius Thomsen, fondatore dell'industria danese della criolite.\nDi colore trasparente o bianchiccia, pu\u00f2 talvolta presentarsi di colore giallastro a causa della presenza di ossidi di ferro.\nQuando \u00e8 in cristalli \u00e8 abbastanza facilmente riconoscibile dalle altre specie affini, tranne la pachnolite.\nForma in cui si presenta in natura.\nSi presenta in cristalli a terminazione piatta, che frequentemente rivestono le cavit\u00e0 nella criolite compatta.\nLocalit\u00e0 di rinvenimento.\nLa localit\u00e0 classica di rinvenimento \u00e8 Ivittuut (Groenlandia), ma si pu\u00f2 trovare in tutti i giacimenti di criolite."}
{"id": "223974", "revid": "767487", "url": "https://it.wikipedia.org/wiki?curid=223974", "title": "Yaroslavite", "text": "La yaroslavite \u00e8 un minerale."}
{"id": "223975", "revid": "729019", "url": "https://it.wikipedia.org/wiki?curid=223975", "title": "Prosopite", "text": "La prosopite \u00e8 un minerale, chimicamente un fluoruro complesso di calcio e alluminio.\nSe inalterata, si presenta trasparente ma raramente cristallizzata mentre facilmente si altera in caolino o fluorite.\nForma in cui si presenta in natura.\nRaramente in cristalli inalterati, si presenta pi\u00f9 frequentemente in aggregati grigiastr-bluastri che, se in via di alterazione, sono opachi.\nLocalit\u00e0 di rinvenimento.\nVenne scoperta nei filoni stanniferi di Erzgebirge (Altenberg in Sassonia e Slavkow in Boemia).\nAltre localit\u00e0 sono Ivittuut (Groenlandia) dove si trova in aggregati compatti associata a Thomsenolite e Ralstonite, e le pegmatiti di Pike's Peak (Colorado)."}
{"id": "223976", "revid": "327094", "url": "https://it.wikipedia.org/wiki?curid=223976", "title": "Chiolite", "text": "La chiolite \u00e8 un minerale, chimicamente un fluoruro doppio di sodio e alluminio.\nIl nome del minerale deriva dal greco e significa pietra di ghiaccio.\nMolto rara in cristalli, si rinviene in masse spatiche o granulari analogamente alla Criolite.\nAbito cristallino.\nPiramidale, comunque i cristalli distinti sono rarissimi.\nOrigine e giacitura.\nNei giacimenti di criolite associata a criolite e ad altri minerali simili.\nForma in cui si presenta in natura.\nIn masse biancastre compatte simili al ghiaccio.\nLocalit\u00e0 di rinvenimento.\nFu scoperta per la prima volta a Miass nei Monti Urali (ex-Unione Sovietica), in Groenlandia risulta molto abbondante."}
{"id": "223977", "revid": "108650524", "url": "https://it.wikipedia.org/wiki?curid=223977", "title": "Weberite", "text": "La weberite \u00e8 un minerale, chimicamente un fluoruro complesso di sodio, magnesio e alluminio.\nPrende il nome da Theobald Weber, un fondatore dell'industria danese della Criolite.\nForma in cui si presenta in natura.\nNon \u00e8 mai stato osservato in cristalli distinti ma si rinviene in masse compatte, grigiastre.\nLocalit\u00e0 di rinvenimento.\nOsservato la prima volta a Ivittuut (Groenlandia) strettamente associato a chiolite e weberite.\nCome importante minerale accessorio si rinviene nelle pegmatiti di St. Peter's Dome, nel Colorado."}
{"id": "223978", "revid": "1442080", "url": "https://it.wikipedia.org/wiki?curid=223978", "title": "Usovite", "text": "La usovite \u00e8 un minerale."}
{"id": "223979", "revid": "1442080", "url": "https://it.wikipedia.org/wiki?curid=223979", "title": "Karasugite", "text": "La karasugite \u00e8 un minerale."}
{"id": "223980", "revid": "1442080", "url": "https://it.wikipedia.org/wiki?curid=223980", "title": "Carlhintzeite", "text": "La carlhintzeite \u00e8 un minerale."}
{"id": "223981", "revid": "767487", "url": "https://it.wikipedia.org/wiki?curid=223981", "title": "Rosenbergite", "text": "La rosenbergite \u00e8 un minerale."}
{"id": "223982", "revid": "84604", "url": "https://it.wikipedia.org/wiki?curid=223982", "title": "Ralstonite", "text": "La ralstonite \u00e8 un minerale, chimicamente un fluoruro complesso di sodio, alluminio e magnesio.\nPrende il nome dal reverendo James Grier Ralston (1815-1880) che osserv\u00f2 per primo la specie minerale.\nViene chiamato anche Hydrokenoralstonite.\nOrigine e giacitura.\nAssociata a pachnolite, thomsenolite, ecc. nei giacimenti di criolite, ma anche nelle fumarole vulcaniche \u00abfossili\u00bb\nForma in cui si presenta in natura.\nSi presenta in cristalli, generalmente di aspetto ottaedrico, che se limpidi sono incolori.\nLocalit\u00e0 di rinvenimento.\nA Ivittuut (Groenlandia) sono frequenti piccoli cristalli di 2\u20133\u00a0mm, anche se sono stati rinvenuti cristalli fino alla dimensione di 6\u00a0cm.\nNei Monti Ilmen (Urali) si trova associato a masse di criolite, criolitionite e chilite, oltre che ad aggregati granulari di thomsenolite.\nSi pu\u00f2 trovare la Ralstonite come prodotto delle fumarole vulcaniche, come accade al Vesuvio dove si rinviene in masse stalattitiche, associata a Salgemma, Eritrosiderite.\nAnalogamente, si rinviene nelle fumarole del vulcano Klyuchevki (Kam\u010datka) associata a erirosiderite e fluorite."}
{"id": "223983", "revid": "1442080", "url": "https://it.wikipedia.org/wiki?curid=223983", "title": "Neighborite", "text": "La neighborite \u00e8 un minerale."}
{"id": "223984", "revid": "1442080", "url": "https://it.wikipedia.org/wiki?curid=223984", "title": "Boldyrevite", "text": "La boldyrevite \u00e8 un minerale il cui nome \u00e8 stato dedicato al mineralogista russo Anatoli\u012d Kapitonovich Boldyrev (1883-1946). Il nome non \u00e8 stato ufficialmente accettato dall'IMA pertanto \u00e8 classificato col nome temporaneo UM1941-01-F:AlCaHMgNa."}
{"id": "223985", "revid": "1442080", "url": "https://it.wikipedia.org/wiki?curid=223985", "title": "Aravaipaite", "text": "La aravaipaite \u00e8 un minerale."}
{"id": "223986", "revid": "1442080", "url": "https://it.wikipedia.org/wiki?curid=223986", "title": "Calcioaravaipaite", "text": "La calcioaravaipaite \u00e8 un minerale."}
{"id": "223987", "revid": "1776051", "url": "https://it.wikipedia.org/wiki?curid=223987", "title": "Stenonite", "text": "La stenonite \u00e8 un minerale."}
{"id": "223988", "revid": "287204", "url": "https://it.wikipedia.org/wiki?curid=223988", "title": "Autocorrelazione", "text": "L'autocorrelazione definisce il grado di dipendenza tra i valori assunti da una funzione campionata nel suo dominio in ascissa. Se \u00e8 dimostrata l'autocorrelazione tra due valori, al cambiare delle peculiarit\u00e0 di uno di essi varier\u00e0 anche l'altro. \nTeoria dei segnali.\nL'autocorrelazione \u00e8 uno strumento matematico usato frequentemente nella teoria dei segnali per l'analisi di funzioni o di serie di valori. Essa \u00e8 la correlazione incrociata del segnale (o pi\u00f9 in generale del valore di una variabile) con se stesso; in altre parole il segnale all'istante\" t\" viene confrontato con un altro valore di se stesso ritardato di una quantit\u00e0 formula_1 (senza tale ritardo il segnale \u00e8 logicamente sempre uguale) per verificare quanto si somigli (pi\u00f9 precisamente quanto si correli) all'avanzare del tempo. Possiamo dedurre che se un segnale varia lentamente nel tempo, il valore degli istanti\" x(t)\" e\" x(t+\u03c4)\" sar\u00e0 pressoch\u00e9 simile (l'autocorrelazione avr\u00e0 segno positivo), mentre se varia rapidamente, il valore di tali istanti sar\u00e0 molto diverso e l'autocorrelazione assume un valore prossimo allo zero. Quindi a differenza della densit\u00e0 di probabilit\u00e0, che contiene l'informazione relativa alle variazioni d'ampiezza del processo, l'autocorrelazione contiene l'informazione relativa alle variazioni sull'asse dei tempi. L'autocorrelazione si utilizza spesso per cercare porzioni periodiche che si ripetono all'interno di un segnale, in modo tale da determinare la presenza di un segnale periodico che \u00e8 stato sepolto da un rumore, o identificare la frequenza fondamentale di un segnale che non contiene originariamente la componente di frequenza del rumore, bens\u00ec varie frequenze armoniche.\nStatistica.\nGeostatistica.\nUna caratteristica intuitiva dell'ambiente \u00e8 che le sue propriet\u00e0 sono in relazione fra di loro in una qualche scala, grande o piccola che sia. Questa situazione \u00e8 definita autocorrelazione spaziale. Questo significa che valori campionati in luoghi vicini tra di loro, tendono ad avere comportamenti simili, mentre valori di una stessa variabile misurati in campioni raccolti in luoghi lontani tra di loro tendono ad avere comportamenti differenti, o almeno tendono a differire dai valori medi che si riscontrano nei due luoghi stessi. In tal senso, la correlazione fra i valori della variabile tende a diminuire con l'aumentare della distanza. Questo postulato \u00e8 stato per primo espresso da Tobler che nella prima legge della geografia afferma che: \u201cOgni cosa \u00e8 correlata a qualsiasi altra, ma le cose vicine sono pi\u00f9 relazionate di quelle lontane\u201d .\nAd esempio, nel campionamento quantitativo di popolazioni animali in un lago, la presenza di un variogramma positivo indica che se per cause naturali o per opera dell'uomo viene modificato il numero di essi in uno dei punti georeferiti campionati questo avr\u00e0 ripercussioni anche nel numero di animali campionati negli altri punti. L'autocorrelazione spaziale \u00e8 il principio di base della Geostatistica, e viene stimata dal semivariogramma in termini di distanza; il variogramma ci indica infatti attraverso il range (metri o chilometri) il raggio entro il quale i valori osservati presentano autocorrelazione. Un altro indice molto utilizzato per valutare l'autocorrelazione spaziale \u00e8 l'Indice di Moran.\nEconometria.\nNell'ambito delle regressioni lineari effettuate su serie temporali, si pu\u00f2 avere un fenomeno di autocorrelazione temporale, a causa dell'inerzia o stabilit\u00e0 dei valori osservati,\nper cui ogni valore \u00e8 influenzato da quello precedente e determina in parte rilevante quello successivo.\nEsistono diversi test statistici per saggiare la presenza di una correlazione seriale dei residui di una serie storica, \nquali ad esempio il test di Box-Pierce, il test di Ljung-Box e il test di Durbin-Watson.\nUn modo abbastanza semplice per vedere se una serie presenta autocorrelazione \u00e8 quella di tracciarne il\ncorrelogramma. In caso di assenza di autocorrelazione la distribuzione asintotica\ndella stima del coefficiente di autocorrelazione \u00e8 di tipo normale ed avremo una banda di confidenza del tipo:\nvalori esterni a tale intervallo indicano la presenza di autocorrelazione significativa."}
{"id": "223989", "revid": "729019", "url": "https://it.wikipedia.org/wiki?curid=223989", "title": "Paul Ludwig Ewald von Kleist", "text": "Di famiglia aristocratica di antiche tradizioni militari, era figlio di Christof Hugo von Kleist.\nBiografia.\nVenne avviato fin da giovanissimo alla carriera militare. Il 13 marzo 1900 entr\u00f2 come alfiere (\"Fahnenjunker\") nel 3\u00ba Reggimento reale di artiglieria da campagna, presso il quale, il 18 agosto dell'anno successivo, venne nominato sottotenente (\"Leutnant\"). Aiutante di battaglione nel 1904 e di reggimento nel 1907, nel 1908 entr\u00f2 nella scuola di cavalleria di Hannover. Promosso tenente (\"Oberleutnant\") il 27 gennaio 1910, il 1\u00ba ottobre dello stesso anno si diplom\u00f2 presso l'Accademia di guerra (\"Kriegsakademie\"). Nel 1911 von Kleist venne nominato ufficiale di Stato maggiore presso il 14\u00ba Reggimento di cavalleria.\nPromosso capitano (\"Hauptmann\") il 22 marzo 1914, poco dopo lo scoppio della Prima guerra mondiale, venne trasferito il 19 dicembre presso il 1\u00ba Reggimento Ussari, e il 17 ottobre 1915 presso l'85\u00aa Divisione di fanteria. Aiutante di brigata dal 1\u00ba giugno 1916, il 29 ottobre successivo divenne ufficiale addetto agli armamenti del XVII Corpo d'armata, incarico che lasci\u00f2 il 1\u00ba giugno 1917 per frequentare, dapprima i corsi della Scuola di artiglieria di Wahn, poi per assumere l'incarico di capo di Stato Maggiore della divisione di cavalleria Guardie, infine per divenire capo di Stato maggiore generale della 225\u00aa Divisione di fanteria, incarico che mantenne sino al novembre del 1918.\nDopo l'armistizio, von Kleist rimase in servizio nella \"Reichswehr\" e, fra il 1919 e il 1923, rimase presso il 13\u00ba Reggimento di cavalleria, venendo successivamente trasferito, come istruttore tattico, alla Scuola di cavalleria di Hannover. Tenente colonnello (\"Oberstleutnant\") nel 1926, il 1\u00ba marzo dell'anno successivo pass\u00f2 allo Stato maggiore della 2\u00aa Divisione di cavalleria, del quale divenne il capo il 1\u00ba aprile 1928. Trasferito alla 3\u00aa Divisione il 1\u00ba febbraio 1929 divenne colonnello (\"Oberst\"), e due anni dopo ricevette il primo comando presso il 9\u00ba Reggimento di fanteria, seguito da quello della 2\u00aa Divisione di cavalleria, il 1\u00ba febbraio 1932, dalla promozione a generale di brigata (\"Generalmajor\"), il 1\u00ba ottobre 1932, a tenente generale (\"Generalleutnant\"), il 1\u00ba ottobre 1933 e a \"General der Kavallerie\" il 1\u00ba agosto 1936.\nIl 28 febbraio 1938 venne congedato a causa della sua ostilit\u00e0 al regime nazista, ma nell'agosto del 1939 venne richiamato direttamente da Hitler e posto a capo del XXXII Corpo d'armata impegnato nell'invasione della Polonia.\nComandante del \"Panzergruppe Kleist\" dal 29 febbraio 1940 (unit\u00e0 comprendente cinque divisioni corazzate di Heinz Guderian e tre divisioni motorizzate di Georg-Hans Reinhardt) guid\u00f2 tale unit\u00e0 durante la campagna di Francia, fungendo da punta avanzata nella penetrazione nelle Ardenne, operazione per la quale venne promosso generale d'armata (\"Generaloberst\"). Nel 1941 ricevette il comando del \"I. Panzergruppe\" impegnato nell'invasione della Jugoslavia, e successivamente inquadrato nel Gruppo d'armate Sud del feldmaresciallo von Rundstedt sul Fronte orientale.\nImpegnate in Ucraina, le Panzer-Divisionen del generale von Kleist (cinque divisioni corazzate con oltre 800 carri armati), dovettero fronteggiare la dura opposizione delle potenti riserve meccanizzate sovietiche, riuscendo infine a sbaragliare questa aspra resistenza (battaglia di Brody-Dubno). Nelle settimane successive von Kleist partecip\u00f2 alle importanti battaglie di accerchiamento di Uman e Kiev, mentre, in ottobre, sempre alla testa del suo raggruppamento corazzato (ora ridenominato \"1. Panzerarmee\"), partecip\u00f2 alla battaglia del Mar d'Azov, alla cattura di Rostov e alle battaglie nel settore di Stalino e del bacino del Donetz. Nell'estate 1942, guid\u00f2 la marcia nel Kuban' e l'avanzata nel Caucaso nel quadro dell'Operazione Blu; le sue forze corazzate raggiunsero la linea del Terek ma non riuscirono a superare la resistenza sovietica.\nDopo l'operazione Urano, Hitler decise di cedere il controllo del Gruppo d'armate A e di assegnare il comando a von Kleist che divenne quindi responsabile, dal 21 novembre 1942, di tutte le truppe tedesche in combattimento nel Caucaso. Il 31 gennaio 1943 venne promosso feldmaresciallo insieme ai generali Friedrich Paulus, Maximilian von Weichs ed Ernst Busch.\nLa sua Panzerarmee divenne famosa per la lettera K dipinta in rilievo bianco nelle torrette dei carri armati.\nIl 30 marzo 1944 venne bruscamente congedato, insieme a von Manstein, per le sue posizioni ormai chiaramente anti-hitleriane, trascorrendo nell'ombra l'ultimo anno di guerra.\nDopo la caduta di Berlino venne fatto prigioniero ed estradato dapprima in Jugoslavia, dove venne condannato per crimini di guerra, e poi in Unione Sovietica, dove mor\u00ec, presso il campo di prigionia di Vladimir, capitale dell'omonimo Oblast', un carcere per criminali pericolosi (vi vennero reclusi, tra gli altri, il pilota statunitense Gary Francis Powers, di un aereo spia USA Lockheed U-2, abbattuto nel 1960, e il figlio di Stalin, Vasily Dzhugashvili), comunemente conosciuto come \"Vladimirsky Centrale\", a circa 160 chilometri a nord-est di Mosca, il 13 o il 16 di novembre del 1954."}
{"id": "223990", "revid": "1442080", "url": "https://it.wikipedia.org/wiki?curid=223990", "title": "B\u00f8ggildite", "text": "La b\u00f8ggildite \u00e8 un minerale."}
{"id": "223991", "revid": "348618", "url": "https://it.wikipedia.org/wiki?curid=223991", "title": "Rinneite", "text": "La rinneite \u00e8 un minerale."}
{"id": "223992", "revid": "111309191", "url": "https://it.wikipedia.org/wiki?curid=223992", "title": "Chlormanganokalite", "text": "La chlormanganokalite \u00e8 un minerale."}
{"id": "223993", "revid": "1442080", "url": "https://it.wikipedia.org/wiki?curid=223993", "title": "Mitscherlichite", "text": "La mitscherlichite \u00e8 un minerale."}
{"id": "223994", "revid": "1543377", "url": "https://it.wikipedia.org/wiki?curid=223994", "title": "Douglasite", "text": "La douglasite \u00e8 un minerale.\nEtimologia.\nIl nome deriva dalla localit\u00e0 di rinvenimento: \"Douglashall\", quartiere della zona ovest del comune tedesco di Egeln, situato a nordovest di Sta\u00dffurt."}
{"id": "223995", "revid": "767487", "url": "https://it.wikipedia.org/wiki?curid=223995", "title": "Eritrosiderite", "text": "La eritrosiderite \u00e8 un minerale."}
{"id": "223997", "revid": "767487", "url": "https://it.wikipedia.org/wiki?curid=223997", "title": "Kremersite", "text": "La kremersite \u00e8 un minerale."}
{"id": "223998", "revid": "122906923", "url": "https://it.wikipedia.org/wiki?curid=223998", "title": "Carnallite", "text": "La carnallite \u00e8 un minerale, un cloruro idrato di potassio e magnesio.\nIl nome deriva da Rudolph von Carnall (9 febbraio 1804 - 17 novembre 1874), un ingegnere minerario tedesco.\nDescritta per la prima volta da Heinrich Rose (1795-1864), un mineralogista tedesco.\nAbito cristallino.\nLamine spesse, bipiramidali, pseudoesagonali.\nOrigine e giacitura.\nL'origine \u00e8 nei depositi di sale marino e nei laghi salati. Ha paragenesi con kieserite, anidrite, silvite, salgemma e polialite.\nForma in cui si presenta in natura.\nRaramente in cristalli pseudoesagonali, pi\u00f9 spesso in masse granulari compatte e fibrose biancastre e rossastre.\nCaratteri fisico-chimici.\nHa sapore amaro. \u00c8 facilmente solubile in acqua e deliquescente. Fonde facilmente e colora la fiamma in violetto. Poich\u00e9 \u00e8 igroscopica, va conservata in contenitori chiusi. \u00c8 anche fluorescente.\nLocalit\u00e0 di ritrovamento.\nIn Europa i principali giacimenti si trovano:\nNel mondo abbiamo:\nUtilizzi.\n\u00c8 uno dei principali minerali di potassio e come tale viene largamente impiegata nell'industria dei composti di questo elemento e soprattutto nei fertilizzanti. Talora pu\u00f2 essere fonte preziosa di altri elementi, tra cui il bromo, "}
{"id": "224000", "revid": "1442080", "url": "https://it.wikipedia.org/wiki?curid=224000", "title": "Koenenite", "text": "La koenenite \u00e8 un minerale."}
{"id": "224001", "revid": "1442080", "url": "https://it.wikipedia.org/wiki?curid=224001", "title": "Tachyhydrite", "text": "La tachyhydrite \u00e8 un minerale."}
{"id": "224003", "revid": "1442080", "url": "https://it.wikipedia.org/wiki?curid=224003", "title": "Korshunovskite", "text": "La korshunovskite \u00e8 un minerale."}
{"id": "224005", "revid": "309289", "url": "https://it.wikipedia.org/wiki?curid=224005", "title": "Nepskoeite", "text": "La nepskoeite \u00e8 un minerale.\nEtimologia.\nPrende il nome dalla localit\u00e0 di rinvenimento: nel deposito salino di Nepskoe, cittadina russa della Siberia orientale."}
{"id": "224006", "revid": "118608660", "url": "https://it.wikipedia.org/wiki?curid=224006", "title": "\u042c", "text": "La \u042c, minuscolo \u044c, chiamata jer molle, \u00e8 una lettera dell'alfabeto cirillico. \u00c8 conosciuta come \u043c\u044f\u0433\u043a\u0438\u0439 \u0437\u043d\u0430\u043a (mjagkij znak, letteralmente \"segno morbido\") in russo, \u043c'\u044f\u043a\u0438\u0439 \u0437\u043d\u0430\u043a (mjakyj znak) in ucraino, \u043c\u044f\u043a\u043a\u0456 \u0437\u043d\u0430\u043a (mjakki znak) in bielorusso, \u0435\u0440 \u043c\u0430\u043b\u044a\u043a (er mal\u016dk) in bulgaro. Nella traslitterazione scientifica si indica con l'apice o con l'apostrofo. Praticamente, essa ha la funzione di addolcire o troncare la consonante precedente (IPA ).\nPer comprendere la funzione di questo segno nella lingua russa, bisogna considerare che le consonanti russe hanno quasi tutte la peculiarit\u00e0 di presentarsi sia come \"dure\" che come \"molli\". Ogni segno pu\u00f2 cio\u00e8 indicare due suoni diversi, quello non palatalizzato (duro) o quello palatalizzato (molle). La palatalizzazione pu\u00f2 essere indicata graficamente con l'apposizione del segno \u042c dopo la consonante, oppure dalla successiva presenza di una vocale iotizzata (\u0435, \u0451, \u0438, \u044e o \u044f).\nIl segno \u042c viene dunque chiamato \"molle\" o \"debole\" poich\u00e9 di solito indica l'indebolimento, vale a dire la palatalizzazione, della consonante che lo precede. Per esempio, il suono della \"t\u2019\" palatalizzata si avvicina a \"\u010d\" (\"c\"i): la parola \"\u043c\u0430\u0442\u044c\" si legge \"mat\u2019\" . Il suono della \"n\" diventa \"n\u2019\" (quasi \"gn\"i): la parola \"\u0440\u0430\u043d\u044c\u0448\u0435\" si legge \"ran'\u0161e\" , sebbene derivi da \"\u0440\u0430\u043d\u043e\" (\"rano\") . Il suono della \"l\" diventa \"l\u2019\" (quasi \"gl\"i): la parola \"\u0434\u043e\u043b\u044c\u0448\u0435\" si legge \"dol'\u0161e\" , sebbene derivi da \"\u0434\u043e\u043b\u0433\u043e\" (\"dolgo\") .\nNon meraviglia che la sola aggiunta di questo segno possa mutare totalmente il significato di una parola, dato che in effetti la consonante molle \u00e8 un altro fonema rispetto alla corrispondente dura. Se la consonante cos\u00ec cambiata si trova alla fine di un sostantivo, spesso il vocabolo cambia anche di genere e assume quindi un'altra declinazione. Cos\u00ec ad esempio: \"\u0440\u043e\u043b\" \u00e8 sostantivo maschile e significa \"rotolo\" mentre \"\u0440\u043e\u043b\u044c\" \u00e8 sostantivo femminile e significa \"ruolo, parte\", \"\u043c\u0435\u043b\" \u00e8 maschile e significa \"gesso\" mentre \"\u043c\u0435\u043b\u044c\" \u00e8 femminile e significa \"secca, banco di sabbia\".\nIl segno \u042c compare spesso fra una consonante e una vocale iotizzata, in tal caso le separa indicando che la consonante \u00e8 palatalizzata ed inoltre seguita dalla semivocale : \"\u0441\u0435\u043c\u044c\u044f\" si legge \"sem'ja\" , \"\u043f\u044c\u044e\" si legge \"p'ju\" .\nIl segno debole pu\u00f2 anche essere scritto solo per tradizione dopo le consonanti \"\u0416\" e \"\u0428\", che per\u00f2 rimangono sempre dure: un esempio \u00e8 la terminazione \"-\u0448\u044c\" della seconda persona singolare dei verbi (\"\u0432\u0438\u0434\u0438\u0448\u044c, \u0441\u043a\u0430\u0436\u0435\u0448\u044c\"). Sempre per ragioni storiche, lo si pu\u00f2 trovare anche dopo le consonanti \"\u0427\" e \"\u0429\" che sono considerate molli di per s\u00e9 (\"\u043c\u043e\u0447\u044c, \u043f\u0435\u0447\u044c\").\nIn bulgaro, dove viene chiamata \"\u0435\u0440 \u043c\u0430\u043b\u044a\u043a\", cio\u00e8 \"piccola Er\", questa lettera non rappresenta pi\u00f9 la palatalizzazione delle consonanti finali, mentre \u00e8 rimasta a rappresentare la iotizzazione di una e la conseguente palatalizzazione della consonante precedente a tale vocale (\"\u0430\u043a\u0442\u044c\u043e\u0440\" )."}
{"id": "224007", "revid": "1442080", "url": "https://it.wikipedia.org/wiki?curid=224007", "title": "Hibbingite", "text": "La hibbingite \u00e8 un minerale appartenente al gruppo dell'atacamite."}
{"id": "224009", "revid": "1442080", "url": "https://it.wikipedia.org/wiki?curid=224009", "title": "Kempite", "text": "La kempite \u00e8 un minerale appartenente al gruppo dell'atacamite."}
{"id": "224011", "revid": "1776051", "url": "https://it.wikipedia.org/wiki?curid=224011", "title": "Belloite", "text": "La belloite \u00e8 un minerale.\nEtimologia.\nIl nome \u00e8 in onore del fondatore dell'Universit\u00e0 di Santiago Andr\u00e9s Bello (1780-1865)."}
{"id": "224015", "revid": "1442080", "url": "https://it.wikipedia.org/wiki?curid=224015", "title": "Clinoatacamite", "text": "La clinoatacamite \u00e8 un minerale."}
{"id": "224016", "revid": "39224", "url": "https://it.wikipedia.org/wiki?curid=224016", "title": "Topologia del sottospazio", "text": ""}
{"id": "224017", "revid": "287204", "url": "https://it.wikipedia.org/wiki?curid=224017", "title": "Periostio", "text": "Il periostio \u00e8 una guaina connettivale (connettivo denso) riccamente vascolarizzata che riveste il tessuto osseo. \nStruttura.\nIl periostio si compone di due strati: \nLe cellule dello \"strato profondo\", normalmente quiescenti (indistinguibili dai comuni fibroblasti), possono riprendere la loro attivit\u00e0 proliferativa dando luogo ad uno strato epitelioide di cellule osteogeniche, cellule staminali con capacit\u00e0 di differenziamento in osteoblasti nel corso di processi riparativi di fratture. Lo \"strato esterno\" \u00e8 caratterizzato da numerosi vasi che, attraversato lo \"strato profondo\", s'inseriscono nell'osso penetrando nei canali di Volkmann, dai quali possono raggiungere i canali di Havers. In questo strato si possono riconoscere anche numerosi fasci di fibre collagene (e, in alcuni casi, fibre elastiche). Queste fibre, dette fibre di Sharpey o fibre perforanti, attraversato lo \"strato profondo\" del periostio, s'inseriscono perpendicolarmente nelle lamelle del sistema circonferenziale esterno e dei sistemi interstiziali, costituendo un valido ancoraggio del periostio al sottostante tessuto osseo.\nCapacit\u00e0 rigenerative.\nIl periostio \u00e8 sede delle cellule staminali del periostio (Pcs), una popolazione cellulare recentemente studiata. Queste cellule sono all'apice della cascata differenziativa, essendo in grado di produrre sia cellule con capacit\u00e0 di ossificazione endocondrale sia intramembranosa. La selettiva disattivazione di questo tipo di cellule, ha portato alla netta diminuzione della velocit\u00e0 di riparazione dell'osso in seguito a frattura. Anche a livelli basali, si \u00e8 osservata una diminuzione della velocit\u00e0 di formazione dell'osseo, instaurando un meccanismo compensativo da parte delle cellule dell'endostio. Nonostante ci\u00f2, l'osso presentava comunque errori di formazione. Nonostante nel periostio l'ossificazione principale sia la intramembranosa, le PCs sono anche in grado di produrre un tipo di cellule CTSK-mGFP, con attivit\u00e0 di ossificazione endocondrale. Questo tipo di plasticit\u00e0 differenziativa, pu\u00f2 essere indotta da uno stress, come una frattura. Le cellule CTSK-mGFP contribuiscono a circa la met\u00e0 dei condrociti presenti nel callo osseo, presente in seguito ad una frattura"}
{"id": "224023", "revid": "2057018", "url": "https://it.wikipedia.org/wiki?curid=224023", "title": "Apu Nahasapeemapetilon", "text": "Apu Nahasapeemapetilon, chiamato semplicemente Apu, \u00e8 un personaggio secondario della serie animata de \"I Simpson\".\nNella versione originale \u00e8 doppiato da Hank Azaria, mentre in Italia da Manfredi Aliqu\u00f2.\nIl ventottenne Apu \u00e8 il gestore indiano del Jet Market di Springfield, dove Homer e Marge (e tutti i cittadini in generale) si recano abitualmente rispettivamente a comprare le birre e a fare la spesa; subisce spesso taccheggi da parte di Patata e rapine da parte di Serpe, tanto che a Marge - nella puntata Fidarsi bene, non fidarsi \u00e8 meglio - dice che gli hanno sparato talmente tante volte che ormai la pena da scontare per quel reato \u00e8 solo una multa di 100 dollari.\nCaratterizzazione del personaggio.\nNella puntata \"Homer e Apu\", Apu afferma di essere originario di Rahmatpur (nel Bengala Occidentale). Dopo essersi laureato presso il \"Caltech\" (Calcutta Technical Institute), si reca negli Stati Uniti con un visto per studenti per conseguire il dottorato in Scienze informatiche; tuttavia, dopo aver concluso gli studi, terminati con una tesi incentrata sul primo programma al mondo per computer del gioco dell'oca, resta a Springfield come semi-clandestino, rischiando poi l'espulsione. \nGrazie all'aiuto dei Simpson ottiene la cittadinanza; nonostante abbia buoni rapporti con loro, nella puntata speciale \"Dietro la Risata\" si scopre che proprio lui spiffer\u00f2 al fisco che i cinque evadevano le tasse.\nNonostante Apu sia molto devoto alla sua religione, l'Induismo (ha persino eretto un piccolo tempio dedicato al dio Ganesha nel suo negozio), spesso non la rispetta completamente. Ad esempio, se trova sugli scaffali del suo negozio qualche prodotto gi\u00e0 scaduto, non si fa problemi ad \"aggiornare\" il \"termine minimo di conservazione\", ossia la data di scadenza (il \"da consumarsi preferibilmente entro il...\") riportata sulla confezione dello stesso (lo fa anche all'inizio del \"film dei Simpson\", quando modifica un 6 di 2006 trasformandolo in un 8 di 2008, e in una puntata in cui viene licenziato dall'industria dei Jet Market per questo motivo).\nCome rivelato nell'episodio \"Lisa la vegetariana\", Apu \u00e8 vegano, scelta derivata da una motivazione etica, di rispetto verso tutte le forme di vita senzienti. Nello stesso episodio si viene a sapere che Apu \u00e8 un buon amico del cantante Paul McCartney, conosciuto durante il periodo trascorso dai Beatles in India (arriva persino a dichiarare di essere da loro stato nominato \"quinto Beatle\", affermazione a cui McCartney reagisce roteando gli occhi). \nHa inoltre affermato di amare molto la canzone \"Dream Police\" dei Cheap Trick, anche se per sua stessa ammissione non ne conosce bene tutte le parole , e assieme ad Homer, il preside Skinner ed il commissario Winchester (poi sostituito da Barney) fece parte del quartetto vocale noto come \"I Re Acuti\", con il nome d'arte di \"Apu de Beaumarchais\" (significante \"del bel mercato\" in francese).\nFamiglia.\nInizialmente scapolo, Apu si sposer\u00e0 in seguito con Manjula nell'episodio \"Le due signore Nahasapeemapetilon\", in un matrimonio combinato dai suoi genitori e da cui avr\u00e0 8 gemelli. Inizialmente Apu non era intenzionato a sposarsi, arrivando a far credere alla madre di essere sposato con Marge dietro suggerimento di Homer. Ben presto per\u00f2 l'inganno viene svelato e la madre di Apu inizia a preparare il matrimonio per il figlio. Inizialmente depresso, Apu si ricreder\u00e0 quando scoprir\u00e0 che Manjula \u00e8 una donna bellissima.\nIl matrimonio di Apu e Manjula non ha attraversato solo momenti facili, complice il grande stress derivato dal gestire cos\u00ec tanti figli e la dedizione di Apu al suo lavoro, ma i due si amano profondamente e conducono una vita, tutto sommato, serena.\nGli altri parenti conosciuti sono la madre, il fratello Sanjay (che lavora con lui al Jet Market), e i suoi due nipoti: una della stessa et\u00e0 di Bart chiamata Pahusacheta e l'altro chiamato Jamshed, piccolo, ma abile con il fucile. Apu ha inoltre un altro fratello, da quanto mostrato nell'albero genealogico dell'episodio \"Le due signore Nahasapeemapetilon\", e un cugino che vive in India, Kavi.\nCritiche.\nPer molti anni Apu \u00e8 stato l'unico personaggio originario dell'Asia del Sud nella televisione statunitense. Il comico di origini indiane Hari Kondabolu ha realizzato un documentario, \"The Problem with Apu\", in cui si analizza il personaggio e l'impatto che ha avuto: secondo Kondabolu Apu \u00e8 uno stereotipo insidiosamente razzista. Molte persone hanno detto di essere state prese in giro con imitazioni di Apu. \n\"I Simpson\" hanno provato a rispondere alla questione nella puntata \"Nessuna buona lettura rimane impunita\" (ventinovesima stagione), ma il tentativo \u00e8 stato criticato. Il doppiatore originale Azaria in un'intervista a Stephen Colbert ha detto di essere disposto a farsi da parte o ad aiutare la transizione a qualcosa di nuovo..\nA gennaio 2020 Hank Azaria ha annunciato di non voler pi\u00f9 doppiare questo personaggio, pi\u00f9 che altro per decisione della serie stessa."}
{"id": "224028", "revid": "466539", "url": "https://it.wikipedia.org/wiki?curid=224028", "title": "Carla Castellani (cantante)", "text": "Biografia.\nDiplomatasi giovanissima in pianoforte al conservatorio della citt\u00e0 natale, mostr\u00f2 presto spiccate doti per il canto e negli anni trenta entr\u00f2 a far parte del coro del Teatro alla Scala. Durante l'attivit\u00e0 di corista venne scoperta dal maestro Gino Marinuzzi.\nIl 26 dicembre 1941, mentre in Europa divampava la seconda guerra mondiale, inaugur\u00f2 la stagione scaligera con \"Ernani\", al fianco di Francesco Merli, Tancredi Pasero e Gino Bechi. Cant\u00f2 alla Scala per diverse stagioni, anche quando, a causa degli eventi bellici, il teatro fu costretto a trasferirsi al Tetaro Lirico; nel 1946 interpret\u00f2 \"Un ballo in maschera\" e l'anno successivo \"Tosca\".\nNel dopoguerra, quando le stagioni liriche ripresero con una certa regolarit\u00e0, pot\u00e9 esibirsi nei maggiori teatri italiani, fra cui il teatro Carlo Felice di Genova, il Regio di Torino, l'Opera di Roma, il San Carlo di Napoli, il Regio di Parma. Apparve inoltre al Gran Teatre del Liceu di Barcellona, al Teatro Coliseu di Lisbona, in Francia e Svizzera.\nAlcuni altri titoli del repertorio furono \"Don Giovanni\" (Donna Anna), \"La forza del destino\", \"Aida\", \"Madama Butterfly\", \"Manon Lescaut\". \"La Gioconda\", \"Andrea Ch\u00e9nier\". A dirigerla furono i pi\u00f9 celebrati dell'epoca, quali Victor de Sabata, Vittorio Gui e il suo mentore Marinuzzi.\nTerminata la non lunga carriera intorno al 1950, si dedic\u00f2 all'insegnamento, anche come docente dell'Associazione Lirica Concertistica Italiana (As.Li.Co); ebbe tra i suoi molti allievi Daniela Dess\u00ec."}
{"id": "224038", "revid": "712828", "url": "https://it.wikipedia.org/wiki?curid=224038", "title": "Darth Nihilus", "text": ""}
{"id": "224108", "revid": "2225", "url": "https://it.wikipedia.org/wiki?curid=224108", "title": "The Nightmare Before Christmas", "text": ""}
{"id": "224114", "revid": "125758108", "url": "https://it.wikipedia.org/wiki?curid=224114", "title": "Aeroporto di Brindisi-Casale", "text": "L'Aeroporto di Brindisi Aeroporto del Salento \u00e8 un aeroporto italiano che serve Brindisi e il Salento.\nIl contiguo aeroporto militare, che sfrutta le stesse aree di decollo, \u00e8 invece intitolato a Orazio Pierozzi, aviatore della prima guerra mondiale.\nSi trova a circa 6\u00a0km dal centro cittadino e a circa 35\u00a0km da Lecce, ed \u00e8 raggiungibile con un servizio di bus e navette.\nStoria.\nL'aeroporto nasce negli anni venti con la costruzione di una pista militare. Lo sviluppo commerciale, invece, inizi\u00f2 subito dopo con la compagnia Ala Littoria, che collegava Brindisi a Roma.\nL'attivit\u00e0 aeroportuale fu poi interrotta nel 1943 per cause collegate alla seconda guerra mondiale, fu poi ripresa regolarmente a partire dal 1947.\nDopo l'8 settembre 1943 arriva il 4\u00ba Stormo.\nDurante il dopoguerra la compagnia di bandiera, l'Alitalia, subentr\u00f2 sulla rotta e oltre al volo per Roma si aggiunse quello per Catania.\nSempre in questi anni cominciarono i lavori di ampliamento dell'aerostazione passeggeri e lo scalo brindisino viene utilizzato sempre pi\u00f9 per i voli diretti nel Medio Oriente, data la completa momentanea inagibilit\u00e0 di Corf\u00f9. Inoltre tra gli anni sessanta e settanta viene allungata la seconda pista.\nDal 1965 ospitava il 13\u00ba Gruppo caccia fino al 1\u00ba luglio 1993.\nDal 1970 al 1974 la Olympic Airways collega Brindisi con Corf\u00f9 e, sempre nel '74, l'ATI Aero Trasporti Italiani inaugura un volo Brindisi\u2013Bari\u2013Genova\u2013Milano Linate.\nNegli anni ottanta le strutture dell'aeroporto vengono modificate e si realizzano nuovi edifici, tra cui una caserma dei Vigili del Fuoco ed una struttura per il traffico merci.\nCon il successo che lo scalo ha vissuto negli ultimi anni, anche grazie a numerose compagnie low cost che la collegano a importanti scali nazionali e europei, l'aeroporto \u00e8 stato recentemente oggetto di importanti ammodernamenti ed ampliamenti.\nCon Decreto Interministeriale dell'11 settembre 2008, l'aeroporto ha assunto lo stato giuridico di aeroporto civile appartenente allo Stato, aperto al traffico militare.\nNel 2009 l'aeroporto ha avuto una crescita del 10,9% trasportando 1.082.423 passeggeri, superando per la prima volta la soglia del milione.\nIl 4 febbraio 2010 la compagnia low cost irlandese Ryanair ha aperto nell'aeroporto di Brindisi una base con due velivoli basati.\nNel marzo del 2010 in assemblea dei soci di Aeroporti di Puglia fu approvata la proposta del presidente della Provincia di Brindisi Massimo Ferrarese di cambiare il nome dell'aeroporto da Papola Casale in Aeroporto del Salento.\nNel 2012 l'84\u00ba Centro C/SAR del 15\u00ba Stormo dell'Aeronautica Militare, presente dal marzo 1978, \u00e8 stato trasferito sulla Base Aerea di Gioia del Colle.\nAmmodernamenti e ampliamento 2007.\nL'ammodernamento, per quanto riguarda l'aerostazione civile, concerne la messa a norma secondo il protocollo europeo di Schengen per il controllo e la sicurezza dei passeggeri (Misure di sicurezza Schengen ed Extra Schengen). Ma sono state interessate alla ristrutturazione anche l'area parcheggi e gli uffici dell'area manageriale della struttura. Di seguito i numeri dell'attuale aerostazione:\nBase militare, forze di pace e aiuti umanitari.\nSulla Base operano attualmente le seguenti entit\u00e0 operative:\nGestita dal World Food Programme (WFP), la Base di Pronto Intervento Umanitario delle Nazioni Unite (UNHRD) \u00e8 in grado di inviare aiuti di prima necessit\u00e0 in qualsiasi parte del mondo entro 24-48 ore. Dall'aeroporto di Brindisi sono partiti voli umanitari gestiti da UNHRD per con di numerose agenzie ONU, governi e organizzazioni non governative (ONG) con beni di primo soccorso e attrezzature logistiche per l'Afghanistan, l'Iraq, il Sudan in occasione del conflitto del Darfur (2003), per i Paesi del sud est asiatico devastati dallo Tsunami (2004), per il Niger a seguito della carestia del 2005, il terremoto in Pakistan (2005), e per il Myanmar colpito dal ciclone Nargis (2008).\nL'Aeroporto \u00e8 anche utilizzato come Base di emergenza dai vettori operanti nel basso Adriatico / Canale d'Otranto e Base per i velivoli che effettuavano attivit\u00e0 di tiro presso il Poligono di Punta della Contessa.\nLa base militare \u00e8 stata anche base di partenza per alcune missioni di ricognizione in Kosovo ed ex-Jugoslavia.\nVelivoli speciali.\nNell'ambito delle operazioni della base UNHRD e del World Food Programme, dal 1\u00ba aprile 2004 un Ilyushin 76 targato UN e con il logo WFP \u00e8 stato basato presso l'aeroporto di Brindisi. Il velivolo, della capacit\u00e0 di carico di circa 45 tonnellate, fu a disposizione di numerose organizzazioni internazionali per garantire una risposta pi\u00f9 veloce alle emergenze umanitarie. Dopo il catastrofico terremoto e maremoto dell'Oceano Indiano del 2004, questo Ilyushin 76 fu spostato nella regione nella fase pi\u00f9 critica della riposta umanitaria, per poi tornare a Brindisi e rimanerci fino al 2008."}
{"id": "224124", "revid": "260676", "url": "https://it.wikipedia.org/wiki?curid=224124", "title": "Biblioteca del Congresso", "text": "La Biblioteca del Congresso (), nota con gli acronimi LOC o Loc, \u00e8 di fatto la biblioteca nazionale degli Stati Uniti d'America. Grazie agli oltre 158 milioni di documenti in essa custoditi \u00e8 la pi\u00f9 grande biblioteca al mondo.\nLe sue collezioni includono pi\u00f9 di 28 milioni di libri catalogati e altro materiale stampato in 470 lingue; pi\u00f9 di 50 milioni di manoscritti; la maggiore raccolta di libri rari dell'America Settentrionale, comprendente anche una Bibbia di Gutenberg; la pi\u00f9 grande collezione del mondo di materiali legali, film, mappe, spartiti musicali e registrazioni sonore. La biblioteca custodisce inoltre il primo libro stampato in America britannica nel 1640: \"The Bay Psalm Book\". Il palazzo intitolato a Thomas Jefferson, sede principale della biblioteca, \u00e8 considerato uno degli esempi pi\u00f9 magnificenti dell'American Renaissance.\nCome Agenzia nazionale ISIL pu\u00f2 assegnare i codici ISIL non soltanto alle biblioteche statunitensi, ma anche a quelle situate fuori dal territorio grazie a uno specifico prefisso.\nNella Biblioteca del Congresso vi sono impiegati dipendenti, con un budget complessivo annuale di $.\nStoria.\nLa Library of Congress fu istituita il 24 aprile 1800 quando la presidenza di John Adams controfirm\u00f2 un atto del Congresso che stabiliva il trasferimento della sede del governo da Filadelfia nella nuova citt\u00e0 capitale di Washington. La legge destinava dollari \u00abper l'acquisto dei libri necessari alle esigenze del Congresso [\u2026] e per la sistemazione di un appartamento adatto a contenerli\u00bb.\nLa prima biblioteca ebbe sede nel nuovo Campidoglio (\"Capitol\" in inglese) fino all'agosto 1814, quando le truppe inglesi incendiarono il vecchio edificio, distruggendo i circa libri conservati nella biblioteca. Nel giro di un mese, il Presidente a riposo Thomas Jefferson offr\u00ec la propria biblioteca personale come sostitutiva. Jefferson per 50 anni si era dedicato ad accumulare libri, raccogliendo ogni testo collegato all'America e anche tutte le opere rare e significative in tutte le scienze; la sua biblioteca era considerata tra quelle di maggior valore negli Stati Uniti. Jefferson era pesantemente indebitato e si vedeva costretto a vendere i suoi libri per tacitare i suoi creditori. Egli anticip\u00f2 la prevedibile controversia sulla natura della sua collezione, che includeva libri in lingue straniere e volumi di filosofia, scienza, letteratura e altri argomenti comunemente considerati estranei alle biblioteche legali. Scrisse dunque: \u00abNon so se la mia biblioteca contenga alcuna branca del sapere che il Congresso voglia escludere dalla sua collezione; infatti non \u00e8 presente alcun argomento sul quale un Membro del Congresso non possa essere chiamato a riferire\u00bb.\nNel gennaio 1815 il Congresso accett\u00f2 l'offerta di Jefferson, stanziando dollari per i suoi libri, e questo pose le basi per una grande biblioteca nazionale. Il concetto jeffersoniano di universalit\u00e0, cio\u00e8 la convinzione che tutti gli argomenti sono importanti per la biblioteca dei legislatori statunitensi, costituisce la filosofia e lo schema razionale, dietro le perduranti politiche delle collezioni onnicomprensive della Library of Congress.\nIl 24 dicembre 1851 la Library sub\u00ec un incendio che distrusse libri, un ritratto originale di Cristoforo Colombo, ritratti dei primi cinque Presidenti statunitensi eseguiti da Gilbert Stuart e statue di George Washington, Thomas Jefferson e il Marchese di Lafayette.\nLa Biblioteca ora occupa vari edifici a Washington. I tre principali sono:\nPosseduti.\nLa Biblioteca ha sviluppato un suo sistema per la classificazione dei libri chiamato Classificazione della Biblioteca del Congresso (LC) che viene utilizzato da gran parte delle biblioteche universitarie e dei centri di ricerca, sebbene molte biblioteche pubbliche continuino a servirsi della Classificazione decimale Dewey. Inoltre molte biblioteche pubbliche specialistiche preferiscono schemi di classificazione settoriali.\nLa Biblioteca serve come un deposito legale per garantire la protezione del copyright. Tutti gli autori che chiedono la registrazione del copyright statunitense devono sottoporre alla Library due copie dei loro lavori. In larga parte come conseguenza di questa prassi, ogni giorno lavorativo pervengono alla Library circa 22.000 nuove opere pubblicate negli USA. Contrariamente a quanto molti ritengono, la Library non conserva tutte queste opere nelle sue collezioni, ma soltanto una decina di migliaia.\nSi stima che i documenti a stampa posseduti dalla Biblioteca, se fossero digitalizzati come testo semplice, impegnerebbero dai 17 ai 20 terabyte di memoria. Questo conduce alla diffusa, ma poco corretta, conclusione che l'intero corpus dei testi presso la Library equivalga a 20 terabyte. Talora questa grandezza rapportata all'unit\u00e0 di tempo viene considerata, ancora poco correttamente, come unit\u00e0 di velocit\u00e0 di trasferimento dei dati, il LoCs/s, cio\u00e8 il Library of Congress al secondo. Attualmente sono digitalizzate solo particolari porzioni dei documenti a stampa posseduti e al momento la Biblioteca non ha piani per la digitalizzazione sistematica di sezioni significative di quanto conserva. La Biblioteca produce milioni di oggetti digitali, corrispondenti a decine di terabyte, accessibili sul suo sito American Memory.\nQuesto costituisce una fonte di risorse di pubblico dominio in termini di immagini, documenti sonori, documenti video e contenuti archiviati. Quasi tutti gli elenchi di posseduti, i \"cataloghi\" della biblioteca, possono essere consultati direttamente sul suo sito web. I bibliotecari di tutto il mondo consultano questi cataloghi, attraverso Internet o altri media pi\u00f9 adatti a queste necessit\u00e0, quando devono catalogare per le loro collezioni un libro pubblicato negli Stati Uniti, servendosi del Library of Congress Control Number per essere sicuri della esatta identit\u00e0 del libro.\nLa Library of Congress fornisce anche l'archivio on-line degli atti del Congresso degli Stati Uniti, incluso il testo delle leggi, il testo del Congressional Record, il sommario e lo stato delle leggi, il Congressional Record Index e la Costituzione degli Stati Uniti.\nParte della storia degli Stati Uniti e dei nativi americani \u00e8 conservata nel materiale che costituisce la monumentale opera fotografica di Edward Sheriff Curtis, fotografo, esploratore ed etnologo, che raccolse nei primi tre decenni del XX secolo le testimonianze di quello che era un popolo forzatamente avviato al declino.\nLa Library inoltre amministra il National Library Service per i non vedenti e i fisicamente disabili, un programma per una biblioteca con documenti sonori e braille che si rivolge a 766'000 cittadini.\nUtilizzo della biblioteca.\nLa Biblioteca \u00e8 aperta alla consultazione del pubblico e accoglie gruppi di visitatori. Per entrare nelle sale di lettura e accedere ai documenti conservati occorre essere titolare di una Reader Identification Card; questa viene rilasciata a persone con pi\u00f9 di 18 anni dietro presentazione di un documento di identificazione riconosciuto (ad esempio patente di guida, carta d'identit\u00e0 di uno Stato, passaporto). Alcuni documenti sono riservati ai membri del Congresso, al loro staff e a specifiche figure ufficiali.\nDal 3 gennaio 2008, circa 3'000 fotografie sono state pubblicate sul sito Flickr e rese disponibili per la libera consultazione. Per ora sono disponibili due collezioni, riferite agli anni 1910 e 1930-40.\nBibliotecario del Congresso.\nIl responsabile dell'istituzione \u00e8 il bibliotecario del Congresso (). Di seguito quelli succedutesi dalla sua istituzione."}
{"id": "224144", "revid": "775372", "url": "https://it.wikipedia.org/wiki?curid=224144", "title": "Catalogo in linea della Biblioteca del Congresso", "text": "Il Library of Congress Online Catalog \u00e8 una base dati i cui record rappresentano la vasta collezione di materiali conservati nella Biblioteca del Congresso. Esso inoltre fornisce informazioni sullo stato di circolazione dei documenti e indicazioni sui materiali in corso di acquisizione.\nIl Catalogo contiene circa 12 milioni di record che descrivono libri, periodici, file per computer, manoscritti, materiali cartografici, spartiti musicali, registrazioni sonore e materiali visivi. Esso fornisce all'utente strumenti di ricerca come riferimenti incrociati e note bibliografiche. Il catalogo risiede sopra un'unica base dati integrata, senza separazioni fra diversi tipi di materiali, lingue, date o stato di elaborazione/circolazione.\nQuesta base dati in linea costituisce un efficace strumento per ricerche bibliografiche."}
{"id": "224145", "revid": "339392", "url": "https://it.wikipedia.org/wiki?curid=224145", "title": "Library of Congress Online Catalog", "text": ""}
{"id": "224158", "revid": "1124164", "url": "https://it.wikipedia.org/wiki?curid=224158", "title": "Giulio Benso", "text": "Biografia.\nGiulio Benso ebbe l'opportunit\u00e0 di compiere la propria formazione artistica sotto la protezione di un importante mecenate genovese, Giovanni Carlo Doria, che, oltre a ospitarlo nei propri palazzi di Genova, gli permise di frequentare l'Accademia del Nudo e lo raccomand\u00f2 alla importante scuola di Giovanni Battista Paggi. Conobbe molti artisti che furono ospitati in casa Doria, fra i quali Giulio Cesare Procaccini.\nLavor\u00f2 soprattutto in Liguria, tra Genova e Pieve di Teco, ma la fama che si era velocemente conquistato lo fece desiderare anche all'estero. Ebbe quindi l'occasione di recarsi personalmente a Cagnes-sur-Mer per decorare una sala di Palazzo Grimaldi con \"La caduta di Fetonte\" e di inviare opere del proprio cavalletto all'Abbazia di Weingarten nella Germania del sud.\nNegli anni quaranta del Seicento realizz\u00f2 il suo capolavoro, cio\u00e8 gli affreschi nel presbiterio e nell'abside della chiesa dell'Annunziata del Vastato a Genova.\nLe opere tarde di Benso si caratterizzano per le pennellate decise, in particolare nel dipingere i panneggi dei personaggi. Nel 1659 realizza Lo Sposalizio della Vergine per l'Oratorio della SS. Annunziata di Spotorno, opera che rientra in un ciclo di quattro tele dedicato alle storie mariane che vede coinvolti anche Domenico Piola e Giovanni Battista Merano.\nMor\u00ec a Pieve di Teco nel 1668."}
{"id": "224159", "revid": "2194416", "url": "https://it.wikipedia.org/wiki?curid=224159", "title": "Sistema di tubazioni", "text": "Un sistema di tubazioni (in lingua inglese piping), in ingegneria, indica l'insieme, pi\u00f9 o meno complesso, di tubazioni che collegano le varie apparecchiature di un impianto (ad esempio idraulico, chimico o petrolchimico). Il sistema di tubazioni permette l'intercettazione, il trasporto e l'accumulo dei fluidi (liquidi o gassosi) destinati alle varie utenze.\nCaratteristiche.\nLa progettazione.\nAl momento della progettazione, un sistema di tubazioni richiede studi accurati che, a partire dalla definizione del percorso all'interno dell'impianto di ogni tubo, risolvano tutte le difficolt\u00e0 concernenti i collegamenti, la raccorderia, le saldature, la supportazione, le spinte e le deformazioni per arrivare fino alle prove di buon funzionamento (le prove idrauliche e di tenuta), verniciatura ed isolamento.\nNell'ambito dei sistemi di tubazioni il disegnatore e progettista si piazza come il referente principale, dovendo egli conoscere tutte le problematiche inerenti ai materiali che costituiscono le tubazioni, gli spazi minimi richiesti per eseguire l'installazione, quale sia la raccorderia pi\u00f9 adatta allo scopo, come connettere qualunque tubazione all'apparecchio a valle e a quello a monte. Egli conosce e ha le necessarie abilit\u00e0 per risolvere gli inconvenienti dati dal peso, dalla temperatura e dalla pressione cui sono sottoposti i tubi.\nAnalisi delle sollecitazioni.\nRigorosamente a valle di una corretta impostazione degli schemi strutturali di una tubazione progettata, (che \u00e8 un insieme composito di una specifica gamma strutturale) esiste la possibilit\u00e0 di effettuare, prima del completamento della progettazione, un controllo di calcolo detto di analisi delle sollecitazioni (in inglese \"stress analysis\"), che permette sulla base di dati afferenti (vincoli meccanici, pressione, temperatura, materiali, componenti) di prevedere le sollecitazioni (sforzi) che andrebbero ad insistere sulle parti della tubazione, quindi permettendo di conoscere preventivamente i margini di sicurezza operativi della tubazione stessa (cio\u00e8 se la tubazione \u00e8 ben adeguata a resistere alle condizioni), ovvero il superamento di tali margini, (cio\u00e8 se la tubazione non \u00e8 adatta a reggere le condizioni), come \u00e8 comprensibile il computo \u00e8 fondamentale prima di realizzare la tubazione, soprattutto quanto esistono pericolose condizioni di pressione e di temperatura (soprattutto variazioni di temperatura, con conseguenti dilatazioni differenziali), sollecitazioni dinamiche ed a fatica.\nLo schema proposto quindi pu\u00f2 essere riconosciuto dal calcolo come corretto, oppure pu\u00f2 essere considerato come carente, errato o inadeguato, e da modificare di conseguenza. A questo punto lo schema modificato sar\u00e0 nuovamente sottoposto a calcolo di controllo. In buona misura l'analisi \u00e8 quindi la previsione di quello che avverrebbe se venisse realizzato uno schema proposto e, molto importante, la messa in evidenza dei punti critici, con la segnalazione della necessit\u00e0 eventuale di realizzarlo in altro modo nel caso che risulti errato, o inadeguato.\nL'analisi pu\u00f2 essere preventiva (prima di realizzare l'opera), ma anche di controllo o verifica, (per sapere in che condizione operativa di \"sforzi\" \u00e8 un'opera gi\u00e0 realizzata). I procedimenti di calcolo sono di norma effettuati con programmi informatici specifici, dato che facilmente il calcolo, in strutture di elevata complessit\u00e0, eccede le normali possibilit\u00e0 pratiche di calcolo individuale manuale.\nLa buona conoscenza (preliminare) delle basi teoriche della costituzione degli schemi e (comunque) del calcolo di analisi, da parte dell'operatore al momento dell'introduzione dei dati nel sistema di calcolo, permette un utilizzo virtuoso del programma informatico stesso, che per sua parte si limita a dare risposte ai dati di ingresso. In sintesi (come sempre con i programmi di calcolo) vale il criterio che se si immettono condizioni e dati discutibili, o errati, si hanno risposte di conseguenza.\nPer uno schema bene impostato il computo di \"stress analysis\" ha lo scopo principale di controllo della sicurezza ottimale, basato sulle condizioni ammissibili; in seconda istanza la stress analysis \u00e8 eccellente mezzo di ottimizzazione dei costi, permettendo di individuare schemi che nel rispetto di dette condizioni permettano realizzazioni meno gravose, semplificate, quindi intrinsecamente pi\u00f9 sicure e meno costose.\nElementi.\nTubi.\nIl tubo \u00e8 un profilato metallico cilindrico formato da un'unica lamiera di un metallo (ad esempio acciaio, rame). I tubi in acciaio sono largamente impiegati nell'industria chimica e in tantissime applicazioni, ma si possono avere anche tubi di materiali differenti dall'acciaio e con le pi\u00f9 svariate applicazioni; in particolare:\nI differenti materiali usati per la costruzione dei tubi sono legati allo stato ed alle condizioni del fluido convogliato; parametri fondamentali per la scelta del materiale sono:\nIl costo di alcuni tubi, ad esempio in leghe metalliche particolari, pu\u00f2 essere enormemente superiore a quello dei tubi metallici comuni; in diversi casi per\u00f2, per la natura stessa dei fluidi convogliati, la scelta del materiale \u00e8 molto limitata, e spesso quasi obbligata.\nTubazioni.\nLe tubazioni, ognuna con una sua specifica funzione, dimensione e caratteristica di materiale, concorrono a formare un sistema complesso (appunto il \"piping\") che consente il trasferimento di fluidi all'interno di un impianto. Il trasferimento si pu\u00f2 verificare tra una fase e l'altra di lavorazione oppure dal materiale grezzo in ingresso all'impianto fino al prodotto finale.\nOltre alle tubazioni rigide, esiste una vasta gamma di tubazioni flessibili, in materiali che vanno dalle varie mescole di gomma, al PTFE, al silicone. In termini generali tutti questi articoli hanno la caratteristica di potere lavorare con delle pressioni alte, e temperature relativamente basse.\nDovendo operare nel campo delle alte temperature, o per il trasferimento di gas dove \u00e8 richiesta la tenuta ermetica, si impiegano i Tubi Metallici Flessibili.\nGiunti.\nI tubi possono essere uniti tra loro attraverso diversi tipi di \"giunti\", che possono essere:\nPer unire tubi in ghisa si utilizza piombo fuso a cui viene sovrapposta corda catramata. Per i tubi in gomma si utilizzano collanti o anelli in gomma.\nFlange.\nLe flange sono piastre metalliche forate perimetralmente e saldate all'estremit\u00e0 di un tubo per consentirne l'unione con altri tubi dotati di flange o con altre attrezzature. Le flange sono tenute insieme da dadi e \"tiranti\" (o \"prigionieri\"). I tiranti sono aste di metallo filettate inserite tra due fori di due flange. Alle due estremit\u00e0 di ciascun tirante sono avvitati i dadi, anelli metallici che bloccano il tirante e garantiscono l'accoppiamento permanente delle due flange.\nRaccordi o pezzi speciali.\nI raccordi hanno il compito di unire due o pi\u00f9 tubi tra loro (o di chiudere un tubo), anche di diametri differenti. Alcuni tipi di raccordi sono:\nIn corrispondenza dei raccordi si hanno delle perdite di carico consistenti, che devono essere considerate durante la progettazione.\nValvole.\nAl piping appartengono anche le valvole, assieme agli altri organi di regolazione e di intercettazione.\nCompensatori e supporti.\nI compensatori vengono inseriti in punti cruciali del sistema di tubazioni. I compensatori sono degli elementi flessibili che deformandosi contrastano l'effetto delle dilatazioni termiche subite dalle tubazioni. Alcuni esempi di compensatori sono i \"compensatori a lira\" (o \"a omega\") e i \"compensatori a soffietto\". Ad essi vengono accoppiati dei \"supporti\", che fungono da vincoli mobili.\nVerifica del funzionamento di un sistema di condotte.\nUno degli esempi pi\u00f9 pratici che si possono trovare \u00e8 il collegamento tra pi\u00f9 bacini idrici per permettere sempre la continua alimentazione di una rete, come quella di una citt\u00e0. Per poter valutare appieno il funzionamento dovremmo conoscere le quote dei peli liberi dei serbatoi, le lunghezze ed i diametri delle tubazioni e la loro scabrezza, le quote erogate nei singoli nodi della rete, definendo \"nodo\" qualsiasi punto ove confluiscono pi\u00f9 di due condotte, o dove possiamo trovare un cambio di diametro o di scabrezza. Le incognite di un sistema di condotte sono il sapere quale sar\u00e0 la portata di ogni singolo lato della rete dei carichi.\nPer ciascuno nodo, si pu\u00f2 scrivere l'equazione di continuit\u00e0:\nSi considera la sommatoria estesa a tutti i lati che convergono nel nodo e considerando positive le portate entrante e negative le uscenti. Questa formula dovr\u00e0 essere applicata a tutti i nodi. Per conoscere le portate dovremmo sapere le perdite di carico lungo ogni lato, che possiamo scrivere nelle equazione generale:\nDove:\nQuesta equazione dovr\u00e0 essere scritta tante volte per ogni lato. Le \"m\" e le \"n\" equazioni che possiamo scrivere rispetto alla prima ed alla seconda equazione descrivono l'intero problema.\nEsempio di applicazione pratica.\nL'esempio pi\u00f9 semplice \u00e8 quello di due serbatoi, \"A\" e \"B\" che alimentano una rete cittadina con una portata \"Qg\", ogni ramo dei due serbatoi collegati al nodo ha una lunghezza \"L\" con un coefficiente di Strickler-Manning relativo alla scabrezza noto, come il diametro dei due tubi. I due serbatoi sono posizionati ad un dislivello \"\u0394z\". Le due condutture che partono dai serbatoi si collegano nel nodo \"N\".\nPossiamo scrivere il sistema di equazioni:\nDove:\nChe quindi diventa:\nChe diventa quindi:\nPoniamo il coefficiente \"\u03b1\":\nQuindi possiamo scrivere:\nChe possiamo sviluppare e scrivere le due relazioni:"}
{"id": "224162", "revid": "834", "url": "https://it.wikipedia.org/wiki?curid=224162", "title": "Igroscopica", "text": ""}
{"id": "224164", "revid": "124123393", "url": "https://it.wikipedia.org/wiki?curid=224164", "title": "Aeroporto di Taranto-Grottaglie", "text": "L'aeroporto di Taranto-Grottaglie (IATA: TAR, ICAO: LIBG) o aeroporto \"Marcello Arlotta\" \u00e8 un aeroporto pugliese di rilevanza nazionale, situato nel territorio di Grottaglie (TA), da cui dista 4\u00a0km. L'aeroporto vanta la sesta pista pi\u00f9 lunga d'Italia.\nStoria.\nL'aeroporto di Grottaglie nacque principalmente dall'esigenza di difendere il porto di Taranto.\nNegli anni 1915-1916 furono costruiti i primi hangar per dirigibili e piccoli aerei nella piana della masseria di Scasserba di Grottaglie, a pochi chilometri dal mar Piccolo e lungo la traiettoria verso Brindisi.\nIl 7 giugno 1916 vi nasce l'11\u00aa Squadriglia che resta fino al 26 agosto.\nIl Regio Esercito cre\u00f2 il 1\u00ba luglio 1917 una Sezione Difesa su Nieuport 11 che nell'estate era al comando del Tenente Mario Fucini che disponeva di altri 3 piloti ed una sezione di 2 aerei a Brindisi.\nIn ottobre la base passa sotto il comando dell'Armata Navale.\nDurante il ventennio fascista, in cui le forze armate furono notevolmente potenziate, l'aeroporto divenne Scuola Centrale di Pilotaggio per oltre 200 allievi di varie nazionalit\u00e0 e fu intitolato al tenente di vascello Marcello Arlotta, scomparso nel mare Adriatico durante la Prima guerra mondiale.\nNel 1939 dette prova di una perfetta organizzazione militare: infatti, a soli 23 minuti dall'ordine ed in sole 36 ore, fu in grado di trasportare in Albania un intero reggimento dei Granatieri di Sardegna con 40 trimotori.\nDurante la Seconda guerra mondiale assunse il compito di proteggere i porti di Taranto e di Brindisi e la citt\u00e0 di Lecce.\nQuando si apr\u00ec il fronte sui Balcani, da Grottaglie partirono squadriglie da bombardamento.\nNel gennaio del 1941 inizi\u00f2 la coabitazione con gli aerei tedeschi ed a met\u00e0 dicembre caddero sull'aeroporto le prime bombe nemiche. Dal 4 giugno al 4 settembre del 1943 l'aeroporto sub\u00ec cinque pesanti bombardamenti che distrussero la gran parte degli aerei italiani e tedeschi, nonch\u00e9 le strutture aeroportuali. Le perdite umane furono rilevanti: 71 morti e 146 feriti.\nDopo l'8 settembre l'aeroporto fu occupato dalla RAF e nell'estate del 1945 quel che era rimasto dell'aeroporto fu restituito all'Aeronautica Militare Italiana, pur restando un presidio degli Alleati sino al 1950.\nIl dopoguerra.\nA dicembre del 1950 si inizi\u00f2 la ricostruzione dell'aeroporto e si insedi\u00f2 una nuova scuola di pilotaggio.\nNel 1964 divenne aeroporto civile, ospitando principalmente i voli della compagnia di bandiera italiana che collegano Taranto con Roma e con alcune citt\u00e0 del Friuli-Venezia Giulia.\nNell'ottobre 1965 era sede del 84\u00ba Centro C/SAR che rimane fino al marzo 1978.\nNel 1969, a seguito delle risultanze del \"Rapporto Lino\" sulla sicurezza negli scali italiani, lo scalo venne chiuso per essere riaperto nel 1985 con l'aggiunta del distaccamento dei Vigili del fuoco di Grottaglie e di una nuova struttura adibita a terminal passeggeri.\nNel frattempo venne anche adibito ad uso militare per conto della Marina Militare Italiana, che lo acquis\u00ec in concessione d'uso dal 1982, in seguito al riordino dell'Aeronautica Militare. Rimase attivo fino al 2003 per via della presenza di alcune compagnie aeree che si interessarono allo scalo ionico.\nAnni recenti.\nNel 2006 il gruppo Alenia Aeronautica diventa partner della Boeing per la realizzazione delle fusoliere e del piano di coda del nuovo Boeing 787. L'insediamento di Grottaglie si presta benissimo per la realizzazione delle fusoliere in fibra di carbonio, ma per il trasporto delle stesse occorre che possano atterrare nel vicino aeroporto i pesanti Boeing 747-400 LCF cargo appositamente modificati. Viene pertanto indetto un bando per l'allungamento della pista dagli originari 1.860 m agli attuali 3.200\u00a0m, per la modifica della strada provinciale San Giorgio Jonico-Grottaglie, per la realizzazione di un nuovo piazzale, di nuove bretelle di collegamento e di una nuova caserma dei Vigili del fuoco.\nIl 15 dicembre 2006, viene inaugurata la nuova pista che risulta una della pi\u00f9 lunghe d'Italia, unitamente al nuovo piazzale Alenia e il 21 marzo 2007 atterra il primo Boeing 747-400 LCF cargo.\nMolte personalit\u00e0 sono transitate per questo aeroporto. Tra le pi\u00f9 importanti si ricordano papa Paolo VI, durante la notte di Natale del 1968 in cui celebr\u00f2 la Santa Messa della Nativit\u00e0 tra gli operai del centro siderurgico di Taranto e Giovanni Paolo II, in visita pastorale alla citt\u00e0 il 26 ottobre 1989.\nDal 2010 \u00e8 aeroporto doganale e nel 2013 \u00e8 stato inserito nella lista degli aeroporti di rilevanza nazionale del ministero delle infrastrutture e dei trasporti.\nUtilizzo come spazioporto.\nNel maggio 2018 \u00e8 stata data notizia che l'aeroporto di Taranto-Grottaglie \u00e8 stato individuato dal Ministero delle infrastrutture e dei trasporti e dall'ENAC per realizzare entro il 2020 il primo spazioporto italiano operativo per i voli suborbitali.\nLa scelta del luogo dove sorger\u00e0 lo spazioporto italiano fa seguito all'accordo firmato nel dicembre del 2017 tra la societ\u00e0 Altec di Torino (societ\u00e0 partecipata da ASI e Thales Alenia Space), la Sitael (societ\u00e0 del gruppo Angel) e la Virgin Galactic di Richard Branson, che sta sviluppando la SpaceShipTwo, navetta per il volo suorbitale destinata al turismo spaziale, ma anche un sistema di lancio per piccoli satelliti in orbita bassa.\nIn base all'intesa tra le due aziende saranno valutate congiuntamente le opportunit\u00e0 operative dello spazioporto italiano per la Virgin Galactic, per eseguire voli sperimentali suborbitali, addestramento astronauti e piloti, scopi didattici e turismo spaziale, facendo anche seguito all'accordo firmato nel giugno del 2017, presso la \u201cCasa dell'Aviatore\u201d dell'Aeronautica Militare, un accordo di cooperazione tra l'americana FAA (Federal Aviation Administration), ENAC (Ente Nazionale Aviazione Civile) e ASI (Agenzia Spaziale Italiana) sul \u201cCommercial Space Transportation\u201d.\nLa collaborazione proposta si basa sull'utilizzo del sistema di volo spaziale Virgin Galactic, in particolare lo Spazioplano riutilizzabile SpaceShipTwo ed il suo velivolo vettore, White Knight Two.\nNell'ottobre 2020 il consiglio d'amministrazione dell'ENAC ha approvato il \"Regolamento per la costruzione e l\u2019esercizio degli spazioporti\", segnando una conferma ufficiale in appoggio all'adattamento del complesso.\nBase militare.\nL'aeroporto \u00e8 in parte ad utilizzo militare, avendovi sede la stazione aerea MARISTAER Grottaglie della Marina Militare che gestisce le attivit\u00e0 dei gruppi di volo qui basati:\nA Grottaglie \u00e8 inoltre presente la Sezione Aerea Manovra Grottaglie della Guardia di Finanza.\nScalo civile.\nSociet\u00e0 di gestione.\nLa societ\u00e0 di gestione \u00e8 la Aeroporti di Puglia S.p.A., ex S.E.A.P, a capitale pubblico.\nLa questione dei voli passeggeri e le polemiche con Aeroporti di Puglia.\nCi sono state molte proposte di attivazione di voli passeggeri, le ultime delle quali effettuata dall'Air Italy nel maggio 2011 e dalla CityLine Swiss nel gennaio 2014.\nLa questione dei voli passeggeri dall'Aeroporto di Taranto Grottaglie ha portato a diverse manifestazioni di piazza e ad una delibera del consiglio comunale di Grottaglie che impegna la societ\u00e0 di gestione a far partire i voli passeggeri. Nell'aprile del 2014 anche il consiglio comunale di Statte approva una identica delibera. Nel settembre 2013 l'associazione \"Taranto Futura\" presenta una denuncia presso la Procura della Repubblica di Taranto.\nLa Camera di Commercio di Taranto e numerose associazioni del territorio jonico continuano a richiedere alla societ\u00e0 di gestione Aeroporti di Puglia di accogliere le richieste di voli passeggeri da parte delle compagnie aeree per incentivare il rilancio dell'economia della provincia\nInterventi di ammodernamento, ampliamento e riqualificazione.\nSono previsti interventi atti ad ammodernare, ampliare e riqualificare l'intera struttura aeroportuale tarantina per incentivare il traffico aereo civile; nello specifico saranno eseguiti i seguenti lavori:\nA giugno 2020 sono in corso i lavori per la via di rullaggio e il piazzale sosta aeromobili. Si \u00e8 appena conclusa, invece, la progettazione delle opere per il rifacimento del terminal passeggeri, prossima alle gare d'appalto."}
{"id": "224165", "revid": "1718925", "url": "https://it.wikipedia.org/wiki?curid=224165", "title": "Sughero", "text": "Il sughero \u00e8 un tessuto vegetale di rivestimento di origine secondaria, che riveste il fusto e le radici delle piante legnose nelle quali sostituisce l'epidermide, che viene lacerata dall'accrescimento secondario (diametrico) dell'organo.\nParticolarmente pregiato commercialmente \u00e8 quello della sughera.\nIl sughero viene prodotto dal fellogeno, un meristema pluristratificato, con cellule regolarmente e precisamente distribuite in file sovrapposte e privo di spazi intercellulari. La parete secondaria delle cellule \u00e8 costituita da strati alternati di suberina e cere. A maturit\u00e0 le cellule del sughero muoiono, il protoplasto degenera e viene sostituito da aria (diventando cos\u00ec anche un buon isolante termico). Le cellule del sughero possono apparire colorate (in giallo, bruno) a causa di tannini e/o resine presenti nel lume cellulare. \nIl sughero con la sua struttura compatta e impermeabile rallenta gli scambi gassosi fra esterno e strati profondi del fusto: sono presenti delle strutture dette \"lenticelle\" il cui tessuto non \u00e8 suberificato, che sono zone di passaggio dei gas.\nL'estrazione.\nL'estrazione avviene solo nel periodo che va dai primi di maggio a fine agosto, quando il sughero distacca pi\u00f9 facilmente senza causare danni alla pianta.\nLa prima decortica di una giovane quercia, la demaschiatura, si effettua quando la pianta ha circa 25-30 anni e una circonferenza non inferiore ai 60 cm, e se ne ottiene un sughero da macina detto sugherone o maschio. Le successive estrazioni avvengono a intervalli di almeno dieci anni, come previsto dalle normative, ma anche 12-13 se il sughero non ha raggiunto un calibro accettabile, e il prodotto ottenuto \u00e8 detto sughero gentile e viene utilizzato, se di buona qualit\u00e0, per la fabbricazione dei tappi.\nGli operai specializzati nella decortica sono gli estrattori o scorzini il cui attrezzo di lavoro \u00e8 un'accetta affilatissima che usano per effettuare alcuni tagli: uno orizzontale attorno alla pianta, chiamato corona o collana, a un'altezza da terra di circa 2-3 volte la circonferenza della quercia, e altri due o tre (ma anche di pi\u00f9 se l'albero \u00e8 particolarmente grosso) verticali detti righelli o aperture.\u00c8 questa la fase pi\u00f9 delicata del lavoro in quanto, pur dovendo imporre parecchia forza all'accetta per tagliare il sughero, bisogna al contempo evitare assolutamente di incidere il fellogeno sottostante, il cui danneggiamento porta alla rovina della pianta.Uno scorzino di valore deve saper usare forza e sensibilit\u00e0, e riconoscere bene le caratteristiche fisiche del sughero che deve estrarre per poter operare di conseguenza.\nLa fase successiva \u00e8 quella del distaccamento del sughero: il manico dell'accetta, che ha l'estremit\u00e0 sagomata a cuneo, viene infilato tra il sughero e la pianta a partire dai righelli, e usandolo come leva si riesce ad ottenere le diverse porzioni di sughero, cos\u00ec come tracciate dall'accetta.Queste porzioni vengono chiamate plance e altri operai sono incaricati di raccoglierle, quasi sempre a spalla perch\u00e9 raramente si riesce ad accedere con mezzi di trasporto all'interno delle sugherete, e ammucchiarle dove poi verranno caricate sui camion che le porteranno in sugherificio.\nDiffusione e lavorazione del sughero.\nLe principali aree di diffusione della quercia da sughero (tutte localizzate nel mar Mediterraneo occidentale) sono il Portogallo, la Spagna, la Sardegna, la Sicilia, la Maremma grossetana, la Corsica, il sud della Francia e il Nordafrica. Attualmente su circa \u00a0km\u00b2 di sugherete nel Mediterraneo ne vengono economicamente sfruttate circa \u00a0km\u00b2 e vi vengono estratte circa tonnellate di sughero l'anno, di cui circa in Italia ( solo in Sardegna).\nLe industrie per la lavorazione e la trasformazione del sughero sono invece localizzate in Portogallo (nelle regioni dell'Alentejo e dell'Algarve) e nel nord della Sardegna (distretto industriale di Tempio Pausania-Calangianus). Proprio Calangianus ha ricevuto il titolo di \"Uno dei 100 comuni della piccola grande Italia\", https://www.sardegnaturismo.it/it/esplora/calangianus per la produzione del sughero (Calangianus \"Capitale del sughero\"). La ricerca scientifica sulle sugherete e sulle applicazioni del sughero \u00e8 fondamentalmente concentrata presso l'agenzia AGRIS Sardegna - Dipartimento della Ricerca per il sughero e la silvicoltura (ex Stazione sperimentale del sughero) di Tempio Pausania (certificata FSC). A Calangianus (via S. Francesco 3) vi \u00e8 il \"Museo del Sughero\"; anche presso la \"Civica Siloteca Centro Studi Molfettesi\" di Molfetta (piazza municipio) \u00e8 illustrata la filiera del sughero con materiale donato dalla Stazione sperimentale del sughero di Tempio Pausania.\nUtilizzo del sughero.\nIl sughero, per le ottime caratteristiche isolanti, viene utilizzato nella produzione dei tappi per vini di qualit\u00e0, nell'edilizia (sia in forma naturale che come agglomerato) e nell'industria calzaturiera.\nL'industria dei tappi in sughero per vini di pregio costituisce ancora oggi oltre il 70% del mercato mondiale del sughero, corrispondente a circa 15/20 miliardi di tappi l'anno, dei quali circa la met\u00e0 in sughero pregiato monopezzo per vini di qualit\u00e0 e l'altra met\u00e0 in agglomerati per vini di media qualit\u00e0. La tendenza \u00e8 comunque alla riduzione della produzione in favore dei tappi sintetici (materiali plastici) per la loro economicit\u00e0. Al fine di promuovere l'immagine e la qualit\u00e0 del prodotto e sostenere il mercato del tappo in sughero di pregio \u00e8 stata introdotta la Certificazione di Qualit\u00e0 FSC (\"Forest Stewardship Council\") sulle sugherete. \nProprio per sostenere la produzione del tappo di sughero e per salvaguardare le sugherete italiane e mediterranee, importanti habitat ecologici per la biodiversit\u00e0, sono nate in tutta Europa esperienze di raccolta e di riciclo dei tappi di sughero.\nIl sughero viene utilizzato, per le sue propriet\u00e0 di materiale fonoassorbente, anche in ambito di audio professionale.\nPer le sue propriet\u00e0 termiche e di combustione il sughero viene talvolta usato in ambito aerospaziale come scudo termico."}
{"id": "224178", "revid": "2184720", "url": "https://it.wikipedia.org/wiki?curid=224178", "title": "Michelle Hunziker", "text": "Debutta nella televisione italiana nel programma \"Buona Domenica\" come concorrente di \"Miss Buona Domenica\" nel 1994; trova il successo conducendo il programma pomeridiano di Italia 1 \"Colpo di fulmine\".\nNegli anni successivi, oltre a condurre trasmissioni per televisioni tedesche come \"Deutschland sucht den Superstar\" (format teutonico di \"Pop Idol\"), e svizzere (conducendo \"Cinderella\" su TV3), in Italia conduce \"Zelig\", \"Scherzi a parte\", \"Paperissima\", \"Striscia la notizia\", oltre al \"Festivalbar 2002\" e \"Festivalbar 2003\".\nNella seconda met\u00e0 degli anni duemila recita come protagonista nella prima stagione della sit-com televisiva \"Love Bugs\", quindi partecipa ad alcuni cinepanettoni al fianco di Christian De Sica, e a spettacoli teatrali con la Compagnia della Rancia.\nPubblica anche un album musicale, \"Lole\", di scarso successo commerciale e di critica.\nNel settembre 2012 la rivista svizzera \"Bilanz\" colloca Hunziker al primo posto nella lista delle donne pi\u00f9 pagate di Svizzera e al sesto tra i pi\u00f9 pagati in assoluto, con un reddito di 8,2 milioni di euro all'anno.\nBiografia.\nL'infanzia e l'arrivo in Italia.\nFiglia di Ineke Hunziker (olandese con lontane origini indonesiane) e di Rudolf Hunziker, detto Rodolfo, pittore ticinese di origini svizzero-tedesche, morto nell'agosto 2001 all'et\u00e0 di 60 anni, nel 1983 si trasferisce con l'intera famiglia da Sorengo (nella Svizzera italiana), dov'\u00e8 nata, a Ostermundigen, nei pressi della capitale Berna (nella Svizzera tedesca), dove frequenta le scuole elementari. Dopo la separazione dei genitori, si trasferisce con la madre e il fratello a Zuchwil, nel Canton Soletta.\nNel 1994, all'et\u00e0 di 17 anni, Michelle parte per Milano alla ricerca di un lavoro nel campo della moda. Dopo alcuni \"no\" da parte di agenzie di moda come la Fashion e la Why Not, inizia anche una relazione con il presentatore Marco Predolin, e viene selezionata alla Riccardo Gay con la quale inizia a sfilare per firme importanti della moda come Giorgio Armani, Rocco Barocco, La Perla. Sempre nel 1994 arriva seconda classificata al concorso di bellezza \"Fotomodella dell'Anno\".\nGli esordi in televisione.\nAppare in TV per la prima volta nella stagione 1994\u20131995 nella trasmissione \"Buona Domenica\" condotta da Gabriella Carlucci e Gerry Scotti come concorrente del concorso di bellezza \"Miss Buona Domenica\". Successivamente prende parte con un piccolo ruolo a \"Mai dire Gol del luned\u00ec\" con la Gialappa's, a \"Numero Uno\" con Pippo Baudo e nella primavera del 1996 affianca Paolo Bonolis nella conduzione del programma \"I cervelloni\" in onda su Rai 1.\nAll'inizio del 1997 decide di intraprendere la strada della recitazione iscrivendosi alla scuola professionale del M.A.S di Milano diretta dalla coreografa Susanna Beltrami. Nell'estate 1997 passa a Mediaset, prima su Canale 5 per condurre con il Gabibbo la trasmissione \"Paperissima Sprint\" (nella quale \u00e8 interprete della sigla intitolata \"Fritto misto\" con Maria Dal Rovere e il pupazzo), poi su Italia 1 per condurre nella stagione 1997-1998 la terza edizione del programma pomeridiano \"Colpo di fulmine\", succedendo ad Alessia Marcuzzi.\nNel 1998 partecipa poi alla miniserie televisiva \"La forza dell'amore\" con la regia di Vincenzo Verdecchi. Inoltre, presenta il conferimento della \"Goldene Kamera\" con Thomas Gottschalk, in onda su ZDF, la seconda rete tedesca. Nello stesso anno torna in Italia conducendo \"La festa del disco\" con Pippo Baudo a Canale 5 e gira il suo primo film, \"Voglio stare sotto al letto\" insieme a Giorgio Pasotti.\nNel 1999, per la fondazione del primo canale televisivo privato svizzero TV3, Hunziker si reca in Svizzera per condurre il programma \"Cinderella\", nel quale un parrucchiere, un truccatore e un esperto d'immagine aiutano una persona famosa ed una sconosciuta ad assumere un nuovo aspetto.\nNello stesso anno conduce anche lo show \"Michael Jackson &amp; Friends\", a Monaco di Baviera, con Thomas Gottschalk e su ZDF. Grazie ad apparizioni in talk show tedeschi e alla crescente popolarit\u00e0 \u00e8 chiamata a condurre, con Thomas Elstner, il suo primo programma \"Erstes Gl\u00fcck\" (in onda su SWR/Das Erste), format che prevede l'intervista a personaggi dello spettacolo riguardo alle loro prime esperienze amorose.\nDato lo scarso successo, la trasmissione viene cancellata dal palinsesto della rete.\nDal 1999 al 2001 presenta \"Nonsolomoda\", programma italiano in onda ogni domenica sera in seconda serata su Canale 5.\nDal 2000 al 2010.\nNel 2000 \u00e8 co-protagonista con Alberto Tomba del film per il cinema \"Alex l'ariete\", clamoroso flop di botteghino e di critica. La sua carriera nel mondo del cinema dovr\u00e0 attendere ancora qualche anno per prendere una piega migliore, sebbene si possa affermare che non decoller\u00e0 mai del tutto.\nNel 2001 presenta lo show comico \"Zelig\", in onda su Italia 1, con Claudio Bisio. Nello stesso anno presenta \"Scherzi a parte\" su Canale 5. Inoltre conduce \"Donna sotto le stelle\" su Canale 5 con Gerry Scotti, nonch\u00e9 \"Tacchi a spillo\" su Italia 1 con Claudio Lippi.\n\"Deutschland sucht den Superstar\".\nNel novembre 2002 l'emittente privata tedesca RTL di Colonia d\u00e0 inizio alla trasmissione \"Deutschland sucht den Superstar\" (DSDS) basata sul format inglese \"Pop Idol\". Michelle conduce il programma in coppia con il giovane conduttore tedesco Carsten Spengemann. La trasmissione raggiunge ascolti record con pi\u00f9 di 15 milioni di telespettatori ogni sabato sera, con picchi di share del 65%. Visto il grande successo, Michelle continua a condurre il programma fino al 2005, per un totale di tre stagioni.\nAl termine della prima edizione del programma, nell'autunno del 2003, la showgirl conduce su Italia 1 \"Superstar Tour\", versione italiana di Deutschland sucht den Superstar. La versione italiana, per\u00f2, riscuote poco successo e l'appuntamento settimanale in prima serata viene subito interrotto, mentre l'edizione pomeridiana e quotidiana dello show, condotta da Daniele Bossari, prosegue fino alla fine della stagione.\nAltri lavori.\nNel 2002 Michelle conduce il \"Festivalbar\" in trio con Daniele Bossari e Alessia Marcuzzi, mentre nell'edizione 2003 \u00e8 in coppia con Marco Maccarini.\nNel 2004 recita nella sit-com \"Love Bugs\" insieme a Fabio De Luigi, in onda su Italia 1. Nonostante il grande successo del programma, Hunziker sar\u00e0 sostituita dall'ex velina Elisabetta Canalis nella seconda stagione.\nNello stesso periodo conduce con Gerry Scotti tre edizioni di \"Paperissima\", uno degli show di punta in casa Mediaset, in onda nel 2004, nel 2006 e nel 2008. Ne condurr\u00e0 altre due nel 2011 e nel 2013 per un totale di cinque edizioni.\nNel 2005 il regista Saverio Marconi sceglie Hunziker come protagonista del musical \"Tutti insieme appassionatamente\" della Compagnia della Rancia. Lo spettacolo ottiene un riscontro positivo e registra oltre 60.000 biglietti staccati al botteghino. Sempre nello stesso anno, conduce con Gerry Scotti Chi ha incastrato lo zio Gerry? (remake di \"Chi ha incastrato Peter Pan?\" di Paolo Bonolis e Luca Laurenti) con protagonisti i bambini che si esibiscono in candid camera.\nNel settembre 2005 \u00e8 la doppiatrice italiana dell'ippopotamo Gloria nel film d'animazione \"Madagascar\".\nNel 2006 tenta la carriera musicale. A fine ottobre, infatti, viene pubblicato per l'etichetta discografica Sony BMG il singolo \"From Noon Till Midnight\", anticipo del suo primo album intitolato \"Lole\" (nomignolo con il quale il padre la chiamava da bambina), destinato al solo mercato tedesco, svizzero e austriaco. Il disco \u00e8 per\u00f2 un insuccesso commerciale, cos\u00ec come l'unico singolo \"From Noon Till Midnight\". All'insuccesso di vendita si accompagnano molte recensioni negative.\nCon Pippo Baudo conduce le edizioni 2006 e 2008 del \"Gran premio dello spettacolo\" e soprattutto il Festival di Sanremo 2007; l'esperienza la vede al centro di aspre critiche per il compenso faraonico di un milione di euro richiesto e ottenuto dalla conduttrice. Rai 3 con Blob la immortala in una sigla animata insieme a Pippo Baudo e Piero Chiambretti in un cartone animato realizzato da Mario Verger, andato in onda proprio in occasione della prima serata del Festival.\nIl 26 gennaio 2007 Michelle torna prima al Teatro della Luna di Milano, poi al Teatro Sistina di Roma, con il musical \"Cabaret\", prodotto nuovamente dalla Compagnia della Rancia e diretto da Saverio Marconi.\nDal 2007 inizia una serie di apparizioni nei cinepanettoni natalizi assieme a Christian De Sica: \"Natale in crociera\" (2007), \"Natale a Rio\" (2008) e \"Natale a Beverly Hills \"(2009). Nei primi due ha l'occasione di riformare, con Fabio De Luigi, la coppia di \"Love Bugs\".\nNel 2008 partecipa come ospite a sorpresa a \"Buona la prima\", trasmissione di Ale e Franz su Italia 1. La particolarit\u00e0 dello show \u00e8 quella di essere totalmente basato sull'improvvisazione teatrale senza che vi sia nemmeno un copione.\nDal 3 ottobre 2009 fino alla primavera del 2010, e poi dall'autunno successivo, conduce sui canali televisivi ZDF, ORF e SF, in coppia con Thomas Gottschalk, \"Wetten, dass...?\", format televisivo che era stato adattato in Italia, negli anni novanta, come \"Scommettiamo che...?\", uno degli show pi\u00f9 popolari in Germania, Austria e Svizzera. Nel programma vengono anche ospitati nomi noti dello spettacolo, tra i quali Sofia Loren e il suo ex marito, il cantante Eros Ramazzotti, oltre a diverse superstar di Hollywood.\nDal 2010 al 2022.\nDal 15 ottobre 2010 Hunziker \u00e8 protagonista del one woman show teatrale \"Mi scappa da ridere,\" scritto in collaborazione con Riccardo Cassini, Piero Guerrera e Francesco Freyrie. Lo spettacolo \u00e8 diretto da Giampiero Solari e prodotto da Ballandi Multimedia. Nel 2011 conduce Paperissima con Gerry Scotti, esperienza che replicher\u00e0 per la quinta e ultima volta nel 2013.\nDal 5 maggio 2012 veste il ruolo di giudice insieme a Dieter Bohlen e Dana Schweiger nel programma tedesco \"DSDS kids\" in onda su RTL. Sempre in Germania, da settembre a dicembre 2012, \u00e8 giudice insieme a Thomas Gottschalk e Dieter Bohlen nel programma \"Das Supertalent\", versione tedesca di \"Italia's Got Talent\", in onda su RTL.\nDal 26 marzo 2014 conduce un programma tutto suo dal titolo \"Die gro\u00dfe \u00dcberraschungsshow\" sul canale televisivo ZDF. Da ottobre 2014 torna a condurre per due puntate, affiancata prima dall'attore Rocco Papaleo, poi dal Mago Forest (Michele Foresta), \"Zelig\", giunto alla sua diciottesima edizione.\nNel maggio 2016 conduce su Canale 5 la serata evento \"Bocelli and Zanetti Night\". A dicembre 2016 conduce Zelig Event con Christian De Sica per celebrare i venti anni dello show comico di Canale 5. Sempre a dicembre conduce House Party, show musicale prodotto da Maria De Filippi: con Michelle Hunziker c'\u00e8 un trio di tenori: Il Volo. Il 26 dicembre 2016 conduce su Canale 5 gli Italian Musical Awards.\nNel 2018 conduce il 68\u00ba Festival di Sanremo con Claudio Baglioni e Pierfrancesco Favino.\nDal 16 maggio 2019 \u00e8 conduttrice per Canale 5 di un nuovo show musicale, \"All Together Now\", con un \"Muro\" di 100 giudici, capitanato da J-Ax. Il successo \u00e8 tale che viene riproposto con tre nuove edizioni (tra il 2020 e il 2021) e una puntata speciale soprannominata \"Kids\" a tema natalizia con protagonisti i bambini.\nIl 9 ottobre 2019 conduce la prima edizione di \"Amici Celebrities\", la versione vip di \"Amici di Maria De Filippi\".\nIl 16 e 23 febbraio 2022 torna su Canale 5 con \"Michelle Impossible\", programma autocelebrativo per ripercorrere la sua carriera tra televisione e vita privata. Tra i tanti amici chiamati a condividere il palco con lei, c'\u00e8 stato l'ex marito Eros Ramazzotti, con il quale non appariva in tv da 20 anni.\nStriscia la notizia.\nMichelle Hunziker \u00e8 una conduttrice storica di Striscia la Notizia, tg satirico in onda su Canale 5. La donna, infatti, conduce periodicamente il programma in coppia dal 2004 a oggi. La prima volta conduce con Ezio Greggio dal 27 settembre 2004 all'8 gennaio 2005, mentre la seconda volta, sempre con Greggio, dal 16 gennaio al 4 marzo 2006; la coppia Greggio-Hunziker sar\u00e0 riconfermata anche dal 25 settembre al 16 dicembre 2006 e per alcuni periodi delle edizioni successive sino al 2019.In questa trasmissione veste anche i panni di un personaggio demenziale, \"Losanna\", caricatura di una giornalista della Svizzera italiana, vestita come una ragazza di campagna dai modi molto ruspanti e con una marcatissima inflessione ticinese nel parlare. Conduce Striscia la Notizia anche dal 7 gennaio al 29 marzo 2008, sempre in coppia con Ezio Greggio. Dal 12 gennaio al 28 marzo 2009 la stessa coppia, ormai rodata ed amata dai telespettatori, viene riconfermata anche per i tre anni successivi (dal 21 settembre 2009 al 9 gennaio 2010, dal 10 gennaio 2011 al 26 marzo 2011 e dal 9 gennaio 2012 al 31 marzo 2012).\nNell'autunno 2013 invece, Michelle Hunziker conduce il programma prima in coppia con Virginia Raffaele, poi con Chiambretti ed infine dal 28 ottobre 2013 al 6 gennaio 2014 con il suo partner storico Ezio Greggio. L'edizione 2014/2015 la vede ancora in coppia all'inizio con Chiambretti, e dal 13 ottobre 2014 al 6 gennaio 2015 con Greggio.\nL'edizione 2015/2016 la vede in coppia nelle puntate del 21 e 22 settembre con Maria De Filippi, nelle puntate del 23 e 24 settembre con Gerry Scotti, e nelle puntate del 25 e 26 settembre con Mara Venier. In seguito, la vede in coppia dal 28 settembre al 24 ottobre con Christian De Sica, mentre dal 26 ottobre al 28 novembre nuovamente con Greggio. Dal 30 ottobre 2015 al 23 gennaio 2016 lascia il posto ad Enzo Iacchetti. Dal 25 gennaio al 6 febbraio 2016 torna a condurre il telegiornale satirico con Greggio, mentre dall'8 febbraio all'11 giugno i due conduttori lasciano il posto al duo comico Ficarra e Picone.\nDal 26 settembre al 19 novembre 2016 riprende la conduzione di Striscia la Notizia con conduttori a rotazione tra cui Bel\u00e9n Rodriguez, Luca e Paolo e Chiambretti e poi con il suo partner storico Ezio Greggio.\nRitorna a condurre Striscia la Notizia dal 23 gennaio al 4 febbraio 2017 e ancora dal 4 dicembre al 3 febbraio 2018 (prima con Ezio Greggio e successivamente con Gerry Scotti).\nL'edizione 2018/2019 la vede in coppia con Ezio Greggio dal 24 settembre al 13 ottobre 2018 e in coppia con Gerry Scotti dal 15 aprile all'8 giugno 2019. Anche l'edizione 2019/2020 la vede in coppia prima con Ezio Greggio (dal 23 settembre\nal 5 ottobre 2019) e poi con Gerry Scotti (dal 9 marzo al 27 giugno 2020), mentre nell'edizione 2020/2021 conduce in coppia solo con Gerry Scotti dal 29 marzo\nal 12 giugno 2021.\nAltre attivit\u00e0.\nMichelle ha fondato insieme all'avvocato e parlamentare Giulia Bongiorno, \"Doppia Difesa\", una fondazione ONLUS per assistere le donne vittime di discriminazioni, violenze o abusi.\nVita privata.\nNel 1994, ancora minorenne, ebbe una storia con il conduttore televisivo Marco Predolin, di 25 anni pi\u00f9 vecchio, cosa che, all'epoca, fece scandalo proprio per la minore et\u00e0 della Hunziker.\nDopo la fine della storia con Predolin, nell'estate del 1995 conosce, dopo un concerto a Milano, il cantante Eros Ramazzotti, con cui ebbe la figlia Aurora Sophie, nata il 5 dicembre 1996. Si sposano con una cerimonia religiosa il 24 aprile 1998 al castello Orsini-Odescalchi di Bracciano. Tra gli ospiti anche Tina Turner, che canta alla cerimonia un brano gospel. La coppia si separa nel marzo 2002 per poi divorziare nel 2009, rimanendo comunque in ottimi rapporti negli anni successivi.\nDal 2011 al 2022 \u00e8 stata legata sentimentalmente all'imprenditore Tomaso Trussardi, figlio di Nicola Trussardi, fondatore dell'omonima casa di moda; il 10 ottobre 2013 \u00e8 nata la loro prima figlia. Il 10 ottobre 2014 i due si sono sposati al Palazzo della Ragione di Bergamo. L'8 marzo 2015 \u00e8 nata la loro seconda figlia.\nNel 2017 ha dichiarato che, dopo essere stata plagiata, ha fatto parte di una setta nel periodo tra il 2001 e il 2006.\nRiconoscimenti.\nPremio TV - Premio regia televisiva\nTelegatto"}
{"id": "224187", "revid": "88740", "url": "https://it.wikipedia.org/wiki?curid=224187", "title": "San Marciano", "text": ""}
{"id": "224189", "revid": "1516566", "url": "https://it.wikipedia.org/wiki?curid=224189", "title": "Nicandro, Marciano e Daria", "text": "Nicandro, Marciano e Daria furono martirizzati, sotto Diocleziano, il 17 giugno del 303 presso \"Venafrum\", l'odierna Venafro, in Molise. Sono venerati come santi dalla Chiesa cattolica e patroni di Venafro, della Diocesi di Isernia-Venafro, di San Nicandro Garganico (FG). Il solo san Nicandro \u00e8 patrono di Tremensuoli, frazione del comune di Minturno (LT), e dell'omonima frazione nel comune di Prata d'Ansidonia (AQ).\nAgiografia.\nNicandro e Marciano erano due valorosi soldati romani, probabilmente originari della Mesia (l'odierna Bulgaria), di stanza a Venafro. Secondo la tradizione Daria era moglie di Nicandro. Pur consapevoli dei rischi che comportava la loro scelta, abbracciarono la religione cristiana. Furono arrestati e condannati a morte per non aver voluto rinnegare la loro fede il 17 giugno del 303.\nIl Martirologio Romano, in realt\u00e0, riporta il martirio di Nicandro e Marciano (avvenuto il 17 giugno), ma non quello di Daria, la cui figura trova riscontro prevalentemente nella leggenda popolare. Si narra infatti che Nicandro rifiut\u00f2 di sacrificare agli dei pagani confermando la fede in Cristo, proprio dietro incoraggiamento di sua moglie. Daria sar\u00e0 poi martirizzata qualche giorno dopo ma il Martirologio Romano non ne fa menzione.\nCulto.\nLa memoria liturgica \u00e8 il 17 giugno.\nNel luogo del martirio, poco distante dal centro abitato, in epoca successiva, e pi\u00f9 precisamente nel 955, fu edificata una basilica in loro onore. Sotto l'altare maggiore nel 1933 si rinvenne il sarcofago di Nicandro, dal quale secondo la leggenda devozionale, fuoriesce, in determinate scadenze e soprattutto nei giorni di festa, la santa manna, un liquido misterioso al quale sono attribuite, come testimoniano gli ex voto, doti miracolose.\nA Venafro.\nLa festa in onore dei patroni \u00e8 molto sentita. I festeggiamenti si protraggono dal 16 al 18 giugno di ogni anno con diversi spettacoli di intrattenimento e con momenti di profonda religiosit\u00e0 attraverso le processioni e le numerose messe. Partecipano a tale manifestazione decine di migliaia di persone; non solo i venafrani ma anche cittadini provenienti dal Molise e dalle regioni limitrofe. \nPrecede i festeggiamenti il \"Mese di San Nicandro\" caratterizzato dalle sante messe alle 6:00 e alle 19:00 a partire dal 17 maggio e fino al 17 giugno affollate da centinaia di persone ogni giorno e celebrate dai diversi sacerdoti della diocesi di Isernia-Venafro. Il 17 maggio alle 6:00 si tiene una processione dalla chiesa barocca dell'Annunziata alla basilica dei Ss. Martiri con la celebrazione della messa e il ritorno del busto argenteo di san Nicandro e delle reliquie alla chiesa dell'Annunziata.\nIl 15 giugno, a mezzanotte, presso il convento dei cappuccini, si ufficializza l'apertura della festa patronale con il suono di un motivetto ripetitivo eseguito da una piccola banda composta di elementi semplici che viene chiamata \"bandarella\". Centinaia di persone, nonostante la tarda ora partecipano a questo evento unico e suggestivo. Infatti per tutta la notte il motivetto viene ripetuto per le strade della citt\u00e0 annunciando a tutti l'inizio dei festeggiamenti.\nIl giorno 16 giugno si apre con fuochi pirotecnici, suono di campane, la santa messa in basilica al mattino e il giro delle bande musicali. Ed \u00e8 proprio in questo giorno che si svolge la solenne processione che alle 19,30, dalla chiesa dell'Annunziata, porta il busto argenteo e le reliquie di san Nicandro e le reliquie di san Marciano e santa Daria presso la basilica alle porte della citt\u00e0 dove si svolgono i solenni vespri cantati presieduti dal vescovo. Nella sera vi \u00e8 un concerto bandistico.\nIl 17 giugno \u00e8 il giorno in cui si ricordano i tre martiri con numerose messe e il solenne pontificale delle 11:00 presieduto dal vescovo durante il quale c'\u00e8 la consegna delle chiavi e dei ceri da parte del sindaco al vescovo che le consegna idealmente a san Nicandro ponendole tra le mani del busto argenteo. Accorrono molti fedeli dal circondario. Per quanto riguarda i festeggiamenti civili, la mattina si tiene la tradizionale fiera e durante la giornata c'\u00e8 il giro delle bande. La sera c'\u00e8 un concerto di musica leggera con cantanti di fama nazionale.\nIl 18 giugno si celebrano altre sante messe. Il simbolo dei festeggiamenti per\u00f2 \u00e8 la solenne processione serale, caratterizzata dal canto corale dell'inno a dedicato ai santi, dal luccichio delle migliaia di candele portate in processione e dall'enorme partecipazione popolare al corteo religioso. La processione ha inizio verso le ore 20:00 dalla basilica subito dopo la cosiddetta \"ammessa\", ovvero l'asta per aggiudicarsi il diritto di portare in spalla le statue, e termina dopo la mezzanotte, quando ha percorso tutto il centro storico cantando nelle varie fermate l'antico inno popolare ai santi martiri. Nella cattedrale di Santa Maria Assunta in Cielo ha luogo l'omelia del vescovo. Il luogo di conclusione del sacro e solenne rito \u00e8 la chiesa dell'Annunziata, dove il busto e le reliquie rimangono fino alle festivit\u00e0 successive, ma in realt\u00e0 per permettere a tutti di partecipare al canto finale dell'inno, la processione si conclude in piazza Castello. Al termine della processione, i festeggiamenti si concludono con i tradizionali fuochi pirotecnici.\nIn questi giorni di festa si svolge la fiera di san Nicandro il giorno 17, si allestiscono eventi collaterali, \u00e8 presente un luna park in viale San Nicandro, si svolge anche il trofeo San Nicandro, gara podistica di caratura nazionale con atleti provenienti da diverse regioni di Italia e periodicamente si allestisce l'opera di San Nicandro, dramma sacro sulla vita dei martiri.\nInno popolare ai santi martiri Nicandro, Marciano e Daria.\nL'inno ai SS. Martiri fu composto a Venafro nel 1881 dal compositore e musicista venafrano Domenico Criscuolo. Nella processione del 18 giugno i momenti pi\u00f9 emozionanti e suggestivi si susseguono nelle diverse soste dove il popolo venafrano scioglie \"di lode un cantico ai prodi eroi magnanimi\u2026\" accompagnati dal complesso bandistico nelle varie fermate. \u00c8 un inno popolare che esorta a onorare e imitare il modello di vita dei santi martiri nella gloria di Dio, sottolineando il forte e primitivo attaccamento del popolo venafrano nei loro confronti. L'inno fu introdotto sul finire dell'Ottocento e fatto cantare nelle scuole cittadine, da allora di generazione in generazione si \u00e8 trasmesso ai tempi nostri ed \u00e8 conosciuto, oltre che a Venafro, anche dai cittadini dei comuni limitrofi. Ecco le parole dell'inno:\nSciogliam di lode un cantico,\no popol venafrano,\na' prodi eroi magnanimi\nNicandro, Marciano!\nE a lei che di vittoria\nLa palma riport\u00f2;\ne a lei che forte intrepida\nlo sposo pareggi\u00f2.\nBen tra gli astri o incliti,\nregnate in sull'Empiro\nove drizzaste fervidi\ni passi e il desiro.\nDhe! Ci reggete impavidi\nsani di mente e cor,\ndi mente e cor,\nfinch\u00e9 di Dio la gloria\nper Voi godrem,\ngodremo ancor!\nFinch\u00e9 di Dio la gloria\nper voi godremo godremo ancor\nPer voi godremo\nper voi godrem\nper voi godremo\ngodremo ancor!\nFinch\u00e9 di Dio la gloria\nper voi godremo godremo ancor\nper voi godrem\nper voi godrem\nper voi godremo\ngodremo ancor!\nFermate per il canto dell'inno:\nA San Nicandro Garganico.\nIl primo nucleo abitativo sembra fosse costituito da un casale sito nella parte collinare del Gargano, detto Difesa di San Nicandro, nei pressi di una chiesa dedicata a San Nicandro vescovo di Myra. Il culto a tale Santo Vescovo cadde in disuso e nel periodo della transumanza, un gruppo di pastori molisani importarono il culto ai Santi Martiri di Venafro. Oggi il paese si chiama San Nicandro Garganico ed i suoi patroni sono San Nicandro, San Marciano e Santa Daria.\nNella Chiesa Matrice di Santa Maria del Borgo, che custodisce i Simulacri dei tre Santi martiri di Venafro, si celebra tutti gli anni la Solenne Novena dal 08 al 16 giugno con Santa Messa Vespertina nella quale vengono spiegate e decantate le loro virt\u00f9 eroiche.\nIl 17 giugno, giorno del loro martirio, vengono celebrate, a partire dalle ore 07:00, numerose Sante Messe nella Chiesa Matrice animate dalle Parrocchie della Citt\u00e0 e il Solenne Pontificale delle 11:00 presieduto dal Vescovo titolare della Diocesi di San Severo alla presenza delle autorit\u00e0 civili, militari e religiose.\nAlle ore 18:00 dello stesso giorno nella Chiesa Matrice il Parroco affida la Citt\u00e0 ai suoi Protettori invocando la loro intercessione e successivamente il Sindaco pone nella mano del simulacro di San Nicandro la chiave del paese.\nAl termine i simulacri dei Protettori escono in processione percorrendo le vie principali della citt\u00e0. Durante la Processione vengono incendiati fuochi pirotecnici e viene cantato l'Inno ai Santi Patroni. La Processione si conclude davanti al Castello con il tradizionale carosello di fuochi pirici.\nInno ai Santi Patroni.\nL'inno ai SS. Martiri fu composto a San Nicandro Garganico dal sannicandrese Monsignor Aristide D'Alessandro negli anni '20 del XX secolo. In questo inno si decantano le virt\u00f9 eroiche dei Santi Martiri, il loro martirio e la Citt\u00e0 di Venafro che ebbe l'onore di vedere il loro \"sangue versato per la Croce di Cristo.\" \nViene cantato dal popolo sannicandrese durante il Solenne Novenario, nelle Messe del giorno della festa (17 giugno) e durante la Processione cittadina.\nI\nUn bel cantico si levi, o Nicandro alla vittoria\nche ti diede tanta gloria, prima in terra ed ora in ciel!\nSiamo i figli che al gran Padre, nel bel d\u00ec della sua festa\nrinnoviamo la protesta del pi\u00f9 forte e sacro amor.\nRit: \"Deh c'infondi la tua fede, nostro Santo Protettore\"\n\"La tua speme ed il tua amore a la Croce del Signor!\" (2 volte)\nII\nTu con Daria e con Marciano giunto a noi dall'afre terre\nsostenesti ahi quante guerre per la gloria dell'Imper.\nMa a la luce del Vangelo ripudiasti Diocleziano\ne da prode capitano, combattesti per Ges\u00f9.\nRit: \"Deh c'infondi la tua fede, nostro Santo Protettore\"\n\"La tua speme ed il tua amore a la Croce del Signor!\" (2 volte)\nIII\nFinch\u00e9 dato l\u00e0 in Venafro il tuo sangue per la Croce\nricantavi con la voce che non muor Viva Ges\u00f9.\nEd intanto dall'Empiro una palma ancor vivente\ndiscendeva dolcemente ad ornare il tuo bel crin.\nRit: \"Deh c'infondi la tua fede, nostro Santo Protettore\"\n\"La tua speme ed il tua amore a la Croce del Signor!\" (2 volte)\nIV\nOr che sei lass\u00f9 nel Cielo sii Tu sempre la difesa\nde la pace, de la Chiesa e di noi tuoi figli ancor.\nEsultante la Tua Fede dona insieme al tuo valore\nsi che Cristo, Re e Signore, viva e rigni in ogni cor.\nRit: \"Deh c'infondi la tua fede, nostro Santo Protettore\"\n\"La tua speme ed il tua amore a la Croce del Signor!\" (2 volte)\nLa reliquia di San Nicandro Martire.\nNella Chiesa Matrice \u00e8 custodita una reliquia ovvero un pezzo di osso di San Nicandro martire. Non vi \u00e8 la certezza di come questa reliquia sia giunta nel centro garganico.\nVi sono in merito due leggende, la prima narra che sia stata lasciata in loco da un Frate Cappuccino proveniente dal convento di Venafro mentre la seconda vuole che sia stata portata da un gruppo di pastori provenienti dal Molise durante la transumanza.\nI Simulacri dei Santi Martiri.\nDa accurate ricerche effettuate \u00e8 emerso che i simulacri furono commissionati nel 1719 dal Principe nonch\u00e9 Feudatario di San Nicandro Garganico, Baldassarre Cattaneo Della Volta Paleologo (Genova, 1660 - Napoli, 1739), Grande di Spagna, per devozione ai Santi Martiri di Venafro. I tre simulacri lignei, di nobile e pregiata fattura, furono scolpiti a Napoli nella bottega del \"Magnifico Alfonso Postiglione\", famoso scultore in attivit\u00e0 a quel tempo.\nDal 2004 al 2006 i simulacri furono restaurati su forte interesse dell'allora Parroco, il sannicandrese Don Matteo De Meo, dal Prof. Raffaele D'Amico di San Severo su autorizzazione della Soprintendenza belle arti di Bari, con il contributo economico del popolo sannicandrese.\nIl 9 marzo 2017 \u00e8 stata riaperta al culto la cappella dei Santi Martiri nella chiesa di Santa Matrice di Santa Maria del Borgo dopo un restauro di oltre un anno.\nLa festa patronale.\nLa festa patronale ricorre dal 15 al 18 giugno ed \u00e8 organizzata dal Comitato Feste Patronali. Oltre ai festeggiamenti religiosi nel corso di queste serate sono previsti vari spettacoli musicali e la Sagra dei Santi Patroni, organizzata dalla Chiesa Matrice. Culmine della Festa \u00e8 il concerto nella sera del 18 giugno con al termine fuochi d'artificio al campo sportivo comunale. Fra gli artisti che sono saliti sul palco della festa patronale si ricordano Francesco De Gregori, Umberto Tozzi, Lucio Dalla, Ivana Spagna, i Matia Bazar, Max Gazz\u00e8.\nA Tremensuoli.\nAnche a Tremensuoli di Minturno (LT) si onora San Nicandro nel mese di giugno con un triduo di preghiera in preparazione alla memoria liturgica del santo e, il 17 giugno, con una piccola processione nelle strade principali dell'antico borgo collinare. Festeggiamenti pi\u00f9 solenni avvengono da tradizione secolare, in forma civile e religiosa, nei nove giorni che precedono la seconda domenica d'agosto. In questa data, l'artistica statua del patrono San Nicandro, insieme a quella del compatrono San Sebastiano, percorrono in solenne testimonianza processionale le strade di Tremensuoli e insieme benedicono la piana di Scauri, un tempo parte del territorio parrocchiale di Tremensuoli.\nIn piazza San Nicandro c'\u00e8 la chiesa dedicata al Patrono, che risale al '500.\nInni a San Nicandro martire.\nSono tre (3) gli inni che a Tremensuoli vengono intonati con devozione sincera nei momenti dell'anno liturgico che il pi\u00f9 antico borgo collinare minturnese dedica al Santo Patrono Nicandro: \nIl primo \u2013 Nel mese di giugno nei tre giorni precedenti alla memoria liturgica del santo (17 giugno).\nIl secondo \u2013 In preparazione dei festeggiamenti patronali della seconda domenica d'agosto.\nDi seguito il testo dei due inni pi\u00f9 recenti:\nDivo Nicandro, nostro padre buono,\ndi Santa Chiesa gloria e decoro,\nstretti a te intorno t'acclamiamo in coro\nnostro Patrono.\nCon San Marciano e la tua sposa eletta,\ndesti la vita per amor di Dio;\nmostraci, o padre, col tuo sguardo pio\ndel ciel la vetta.\nForte di fede, caritade e speme,\nd'ogni virtude fosti faro al mondo;\nfa che il tuo esempio sia a noi fecondo \ndi luce e grazia.\nLaude ed onore nel tuo nome sia,\nal Padre e al Figlio e allo Spirito Santo\ncome in principio\nnei secoli dei secoli\ne cos\u00ec sia.\nDivino protettore o San Nicandro \nascolta l\u2019inno che noi ti cantiamo\ne benedici tutti noi tuoi figli \nche ti chiediamo di non lasciarci mai\nche ti chiediamo di non lasciarci mai\nRit. O San Nicandro, tu che ci assisti dal cielo\ninsegnaci ad amare e sempre a perdonare.\nO San Nicandro, nostro patrono celeste\nmostraci col tuo amore la retta via del ciel.\nQuel d\u00ec che tu nascesti dal cielo a valle\nun sole che brillava di nuova luce\ne quella luce a te il Dio donava\ne ti donava di se tutto l\u2019amor\ne ti donava di se tutto l\u2019amor\nRit. O San Nicandro\u2026\nVivesti sempre all\u2019ombra del sacro tempio\npregando per gli errori di tanta gente\nla fede a Dio giurasti con gran fervore\ne predicasti di Lui la Verit\u00e0\ne predicasti di Lui la Verit\u00e0\nRit. O San Nicandro\u2026\nTu che per quella fede desti la vita\ne sei del paradiso un grande Santo\nproteggi dal peccato questo paese\ne veglia sempre su noi per carit\u00e0\ne veglia sempre su noi per carit\u00e0\nRit. O San Nicandro\u2026\nIn Abruzzo.\nAnche in Abruzzo ritroviamo il culto del Santo martire venafrano. Nel comune di Prata d'Ansidonia (AQ), il santo d\u00e0 il nome ad una piccola frazione di circa 55 abitanti, San Nicandro, che festeggia il patrono il 17 e il 18 giugno con una processione che, dalla chiesa a lui dedicata, percorre il piccolo paese.\nAncora in Abruzzo sono presenti altre due chiese parrocchiali dedicate a san Nicandro e san Marciano: una prima chiesa dei Santi Marciano e Nicandro si trova nel centro storico della citt\u00e0 dell'Aquila e dal XIII secolo \u00e8 stata elevata a capoquarto del rione di San Giovanni, mentre la seconda \u00e8 nell'antico castello collegiato di Roio (oggi frazione del comune dell'Aquila). Il terremoto dell'Aquila del 2009 ha notevolmente compromesso la stabilit\u00e0 di entrambe chiese che risultano crollate in pi\u00f9 parti e, al momento, inagibili.\nIn Campania.\nIn Campania, nel comune di Tora e Piccilli (CE), san Nicandro (il martire di Venafro) \u00e8 venerato nella Chiesa annessa al convento di Sant'Antonio (ex convento dei padri cappuccini). Anche a Valle Agricola (CE) \u00e8 particolarmente sentito il culto e la devozione verso San Nicandro.\nA Napoli, nel centro storico, \u00e8 presente una chiesa dedicata ai santi Nicandro e Marciano. Fa parte del complesso di Santa Patrizia, motivo per cui \u00e8 maggiormente nota col nome di santa Patrizia interna.\nAltri luoghi.\nA Ravenna, la chiesa di San Giovanni Evangelista \u00e8 conosciuta anche con il titolo dei Santi Nicandro e Marciano (martiri nel 303 d.C. a Venafro). \u00c8 la chiesa pi\u00f9 antica della citt\u00e0 ed \u00e8 situata nei pressi della stazione ferroviaria. Custodisce un dipinto che ritrae i santi martiri venafrani."}
{"id": "224191", "revid": "287204", "url": "https://it.wikipedia.org/wiki?curid=224191", "title": "Siku (strumento musicale)", "text": "Il siku (anche sicu, sico) \u00e8 uno strumento musicale degli aerofoni, tipico delle tradizioni sudamericane e costituito da una schiera di canne, di lunghezza differente, aperte all'estremit\u00e0 superiore e chiuse inferiormente.\nLe canne sono tenute allineate mediante asticelle trasversali e cordicelle. L'esecutore emette un soffio trasversalmente l'apertura superiore emettendo un suono tipico, simile a quello prodotto dal vento che si insinua tra le rocce in certe condizioni. Narra una leggenda che sia questo che abbia ispirato un pastore alla realizzazione di strumenti simili. \nQuesti strumenti esistono in altre culture dove assumono nomi diversi (Flauto di Pan, Siringa...), nella musica andina lo strumento esiste in diverse versioni che differiscono per l'intonazione ed in tutte le versioni lo strumento vi \u00e8 una coppia di strumenti (Arca ed Ira) che si ripartiscono alternativamente le note della scala modale minore. Arca ed Ira possono essere suonati da due esecutori o da uno.\nLe versioni prendono il nome di: Toyo, Zanka, Malta, Chuli (Ognuno di questi ha a sua volta due ulteriori versioni che differiscono per l'intonazione di una quinta)"}
{"id": "224192", "revid": "547034", "url": "https://it.wikipedia.org/wiki?curid=224192", "title": "Eduard von B\u00f6hm-Ermolli", "text": "La sua straordinaria carriera militare, durata oltre sessant'anni, lo port\u00f2 a militare nell'esercito austro-ungarico sino a raggiungere i massimi gradi, onori che gli vennero riconosciuti anche dalla Germania nazista quando la Cecoslovacchia dove risiedeva venne annessa al Terzo Reich; gli venne pertanto concesso il grado di feldmaresciallo della \"Wehrmacht\".\nBiografia.\nLa famiglia.\nNato da una famiglia baronale dell'Impero Austriaco residente ad Ancona, allora possedimento dello Stato pontificio, Eduard von B\u00f6hm-Ermolli era figlio di Georg B\u00f6hm, ufficiale col grado di maggiore dell'esercito austriaco che si era guadagnato una medaglia d'argento al valor militare durante la Battaglia di Novara del 1849. Eduard assunse il cognome di B\u00f6hm-Ermolli unendovi anche quello della madre Maria Josepha, di origini italiane.\nLa carriera militare.\nEduard B\u00f6hm-Ermolli, seguendo l'esempio del padre, entr\u00f2 nell'esercito austriaco. Egli frequent\u00f2 la scuola per cadetti di St. P\u00f6lten e poi pass\u00f2 all'accademia Theresianum di Wiener Neustadt dalla quale usc\u00ec col grado di Luogotenente e dal 1\u00ba settembre 1875 venne assegnato al 4\u00b0 dragoni di stanza a Wels.\nNel novembre 1878 frequent\u00f2 il corso per lo staff generale della Scuola di Guerra di Vienna dove usc\u00ec ufficiale destinato alla 21\u00aa brigata di fanteria di stanza a Leopoli. Negli anni successivi, a causa della propria distinzione, ebbe molte nomine di prestigio sino a giungere al 3\u00b0 Ulani di base a Grodek nel dicembre 1896 dopo essere stato promosso colonnello nell'aprile di quello stesso anno.\nLa prima guerra mondiale.\nAllo scoppio della Prima guerra mondiale ottenne il comando della 2\u00aa Armata austriaca impegnata sul fronte serbo, armata che venne in seguito trasferita per ordine del generale Franz Conrad von H\u00f6tzendorf sul fronte orientale a supporto delle forze tedesche impegnate a contenere gli attacchi della Russia zarista, nel 1914 fu coinvolto insieme a Kasimir von L\u00fctgendorf, nella disastrosa battaglia di Galizia. Alla fine di febbraio del 1915 torn\u00f2 in Galizia dove venne coinvolto nella battaglia dei Carpazi, subendo pesanti perdite.\nDopo il successo degli imperi centrali nella battaglia di Gorlice-Tarn\u00f3w (maggio 1915), e l'uscita della 2\u00aa armata dai Carpazi dopo il successo della battaglia di Grodek del 23 giugno 1915, venne riconquistata la citt\u00e0 di Lviv. Nel settembre del 1915, B\u00f6hm-Ermolli ottenne il comando di un gruppo d'armata che prese il suo nome (Heeresgruppe B\u00f6hm-Ermolli) col quale mantenne la difensiva contro i russi nella linea Brody-Zloczow-Strypa-Buczacz\u00e8. Il comando di B\u00f6hm-Ermolli nella 2\u00aa armata (durato sino al maggio del 1918) fu uno dei pi\u00f9 lunghi durante la prima guerra mondiale.\nIl 1\u00ba maggio 1916 B\u00f6hm-Ermolli venne promosso \"Generaloberst\" e dall'estate di quello stesso anno oper\u00f2 nuovamente in Galizia orientale, incalzando l'offensiva Kerenskij in aiuto alle truppe tedesche alleate, riconquistando (3 agosto 1917) la citt\u00e0 di Chernivtsi.\nLe forze di B\u00f6hm-Ermolli occuparono quindi l'Ucraina nel marzo 1918. L'imperatore Carlo I lo incaric\u00f2 della requisizione da \"svolgere in modo inesorabile e se necessario con l'uso della forza\". L'Alto Comando dell'esercito alla fine dell'operazione (maggio) lod\u00f2 pubblicamente Eduard B\u00f6hm per le ingenti requisizione di cibo che era riuscito ad ottenere e lo stesso Imperatore Carlo I gli confer\u00ec lo stesso mese il grado di generale d'armata e poco dopo quello di feldmaresciallo.\nGli ultimi anni.\nAl termine della guerra si trasfer\u00ec ad Opava (Troppau) in Cecoslovacchia, dove il governo gli garant\u00ec la pensione e il grado onorario di generale di prima classe della riserva. Nel 1928 divenne generale d'armata della Cecoslovacchia.\nQuando i Sudeti vennero annessi alla Germania, venne promosso al grado di \"Generalfeldmarschall\" della \"Wehrmacht\". Venne inoltre nominato colonnello in capo (onorario) del 28\u00ba Reggimento di fanteria di Troppavia.\nQuando mor\u00ec, nel dicembre del 1941 all'et\u00e0 di 85 anni, vennero celebrati a Vienna i funerali di Stato con tutti gli onori militari."}
{"id": "224195", "revid": "183694", "url": "https://it.wikipedia.org/wiki?curid=224195", "title": "Walter Schottky", "text": "Lavor\u00f2 nel campo dei tubi termoelettronici e dei semiconduttori. La sua invenzione pi\u00f9 famosa \u00e8 un particolare tipo di diodo, con tempo di reazione molto rapido, che porta il suo nome: diodo Schottky.\nBiografia.\nWalter Schottky era figlio del matematico Friedrich Schottky (1851\u20131935). Dopo il Ginnasio a Marburgo e Steglitz studi\u00f2 fisica dal 1904 alla Humboldt Universit\u00e4t. Fu promosso nel 1912 da Max Planck con la tesi \"Zur relativtheoretischen Energetik und Dynamik\". Si trasfer\u00ec all'Universit\u00e0 di Jena all'Istituto di Fisica sotto la guida di Max Wien. Nel 1913 pot\u00e9 sperimentare le sue teorie su \"U3/2-Gesetz\" flusso di elettroni in un tubo elettronico (Schottky-Gleichung). Dal 1914 al 1916 ritorn\u00f2 alla Humboldt Universit\u00e4t dove fu abilitato.\nNel 1915, Schottky invent\u00f2 il tetrodo, un tubo termoelettronico dotato di un elettrodo aggiuntivo rispetto al triodo, che veniva posto fra la griglia di controllo e l'anodo. Schottky scopr\u00ec, infatti, che tale elettrodo, chiamato griglia schermo, serviva a diminuire l'accumulo di carica elettrica fra la griglia di controllo e l'anodo. Precedentemente, tale accumulo di carica aveva limitato le prestazioni e, quindi, le possibilit\u00e0 d'impiego dei tubi termoelettronici nelle applicazioni radiofoniche. Nel 1916 inizi\u00f2 a lavorare per la Siemens AG.\nLa sua dissertazione \"Thermodynamik der seltenen Zust\u00e4nde im Dampfraum (Thermische Ionisierung und thermisches Leuchten)\" gli permise di accedere nel 1920 alla Universit\u00e0 di W\u00fcrzburg.\nFra il 1923 ed il 1927 fu professore di fisica teorica presso l'Universit\u00e0 di Rostock. In seguito lavor\u00f2 alla Siemens &amp; Halske, a Berlino e Pretzfeld. Nei rispettivi laboratori scientifici Schottky si occup\u00f2 della ricerca di alcuni fenomeni fondamentali della fisica dei tubi termoelettronici e dei semiconduttori, quali l'emissione degli elettroni nei tubi termoelettronici (effetto Schottky), le cariche di volume, nonch\u00e9 gli elettroni-lacuna (lacuna Schottky) e la banda proibita nei semiconduttori (barriera Schottky).\nIl suo gruppo di ricerca si trasfer\u00ec durante la seconda guerra mondiale presso Pretzfeld. Fond\u00f2 un \"Siemens-Labors\" nel castello di Pretzfeld nel 1946; vi stabil\u00ec definitivamente fino alla morte nel 1976.\nOnorificenze.\n\u00c8 stato istituito il \"Walter-Schottky-Preis\" per la ricerca nella Fisica dello stato solido, il \"Walter-Schottky-Institut\" della Technische Universit\u00e4t M\u00fcnchen, la \"Walter-Schottky-Haus\" della \"Rheinisch-Westf\u00e4lischen Technischen Hochschule Aachen\" cos\u00ec come la \"Walter-Schottky-Bau\" della \"Technische Hochschule N\u00fcrnberg Georg Simon Ohm\". Esiste pure la \"Walter-Schottky-Volksschule\" e la \"Walter-Schottky-Stra\u00dfe\" a Pretzfeld. Nella \"Schottkystra\u00dfe\" a Erlangen giace il \"Fraunhofer-Institut f\u00fcr Integrierte Systeme und Bauelementetechnologie\"."}
{"id": "224198", "revid": "18397", "url": "https://it.wikipedia.org/wiki?curid=224198", "title": "Hard Core", "text": ""}
{"id": "224200", "revid": "83531", "url": "https://it.wikipedia.org/wiki?curid=224200", "title": "Lingua ucraina", "text": "La lingua ucraina (ucr. \u0443\u043a\u0440a\u00ef\u043d\u0441\u044c\u043a\u0430 \u043c\u043e\u0301\u0432\u0430, AFI: /ukr\u0251'j\u0131n\u02b2s\u02b2k\u0251 'm\u0254w\u0251/) \u00e8 una lingua slava orientale parlata in Ucraina. Fino al 1918 era conosciuta come lingua piccolo-russa, con riferimento a quelli che vivevano nell'Impero russo. Per alcuni va identificata anche con la lingua rutena, con riferimento ai parlanti che vivevano nell'Impero austro-ungarico; altri invece ritengono che il ruteno sia una lingua a s\u00e9 stante e non una semplice variante dialettale dell'ucraino.\nDistribuzione geografica.\nSecondo \"Ethnologue\", la lingua ucraina \u00e8 parlata da 36 milioni di persone, stanziate principalmente nei territori dell'ex - Unione Sovietica e del blocco orientale. La maggior parte dei locutori si trova in Ucraina, dove nel 2001 ne sono stati censiti 32 milioni. Fuori dell'Ucraina, le comunit\u00e0 linguistiche pi\u00f9 numerose si trovano in Kazakistan ( locutori), Moldavia (), Polonia (), Romania () e Lituania ().\nLingua ufficiale.\nL'ucraino \u00e8 lingua ufficiale dello Stato ucraino. \u00c8 una delle tre lingue ufficiali della Transnistria e una lingua ufficiale in alcune parti della Serbia. In passato \u00e8 stata la lingua ufficiale della Repubblica Popolare del Kuban'.\nClassificazione.\nSecondo \"Ethnologue\", la classificazione della lingua ucraina \u00e8 la seguente:\nStoria.\nLa lingua ucraina ha le sue origini nell'antico stato della Rus' di Kiev: . . Nell'Ottocento poeti come Taras \u0160ev\u010denko e Lesja Ukrainka nell'Impero Russo e Ivan Franko nell'Impero austro-ungarico hanno determinato la rinascita dell'ucraino, che ha ottenuto lo statuto di lingua ufficiale con la costituzione della Repubblica Socialista Sovietica Ucraina.\nLe teorie sulla formazione della lingua ucraina.\nEsistono diverse teorie sulla formazione della lingua Ucraina. Le principali accreditate sono due:\nFonologia.\nLa lingua ucraina ha sei vocali () e due semivocali (). La combinazione di [j] con alcune delle vocali viene rappresentata da singoli grafemi ([ja] = \u044f, [je] = \u0454, [ji] = \u0457, [ju] = \u044e). I gruppi [j\u0268] (\u0439\u0438) e [jo] (\u0439\u043e) vengono scritti utilizzando due lettere.\nLa maggior parte delle consonanti esiste in tre forme: dura, debole (palatalizzata) e lunga, ad esempio, [l], [l\u02b2], [ll] o [n], [n\u02b2], [nn]. Scrivendo le vocali si determina il suono delle consonanti che le precedono. In casi speciali, per esempio alla fine della parola, viene usato uno speciale \"segno debole\" per indicare che la consonante \u00e8 debole. Un apostrofo viene usato per indicare la durezza di una consonante, nei casi in cui la vocale da s\u00e9 addolcirebbe la consonante precedente. La lettera viene ripetuta per indicare che la consonante \u00e8 lunga. Gli ucraini cos\u00ec tendono a pronunciare un suono lungo se viene scritto due volte in altre lingue, come in inglese ed in russo.\nI suoni non hanno un grafema unico per esprimerli nell'alfabeto ed entrambi vengono resi con due lettere (\u0434\u0437 e \u0434\u0436). Comunque sono due fonemi unici piuttosto che suoni separati .\nLa divergenza nella pronuncia tra il suono ucraino e il russo [g] (in cirillico \"\u0433\") \u00e8 gi\u00e0 stata discussa sopra. Un'altra divergenza fonetica delle due lingue \u00e8 la realizzazione di /v/ (in cirillico \"\u0432\"). Mentre in russo viene pronunciata come [v], in ucraino viene pronunciata come , una via di mezzo tra il suono di [v] in \"vittoria\" e il suono di [w] inglese in \"water\".\nLa versione ucraina dell'alfabeto cirillico \u00e8 per lo pi\u00f9 fonetica con l'eccezione di tre suoni che non hanno dei grafemi per s\u00e9; sono complesse ma intuitive per un nativo le regole di indebolimento o di durezza delle consonanti a causa delle vocali che le seguono.\nGrammatica.\nL'ucraino possiede sette casi ():\nIl vocativo \u00e8 una forma usata per rivolgersi a qualcuno, per chiamare, e non viene considerata come un complemento della frase.\nI sostantivi, gli aggettivi ed i pronomi vengono declinati, oltre che nei sette casi, anche in tre generi (\"maschile\", \"femminile\" e \"neutro\") e due numeri (\"singolare\" e \"plurale\"). A seconda del genere e della desinenza i sostantivi vengono spesso suddivisi in declinazioni ().\nL'ucraino riconosce tre categorie di tempo (passato, presente e futuro) del verbo e la categoria dell'aspetto, come nelle altre lingue slave. Ogni verbo esiste in due aspetti: imperfettivo e perfettivo. Nel significato lessicale queste coppie sono identiche. La forma imperfettiva del verbo esprime un'azione nel passato, nel presente, o nel futuro, che si attua in uno spazio di tempo indefinito, che riguarda la durata stessa dell'azione o che non \u00e8 conclusa. La forma perfettiva del verbo presenta solamente la forma verbale del passato e del presente (che ha valore di futuro). Questa caratteristica del verbo permette di esprimere diverse funzioni, nonostante la scarsezza delle informazioni temporali.\nVocabolario.\nLa lingua ucraina condivide la maggior parte del lessico con le altre lingue slave, in maggior parte con il russo, il bielorusso e il polacco.\nSistema di scrittura.\nViene scritta principalmente usando l'alfabeto cirillico ucraino (che \u00e8 il sistema di scrittura ufficiale in Ucraina) ma si usa anche il latynka."}
{"id": "224204", "revid": "465169", "url": "https://it.wikipedia.org/wiki?curid=224204", "title": "I Miss You (Blink-182)", "text": "I Miss You \u00e8 un singolo del gruppo musicale statunitense Blink-182, il secondo estratto dal quinto album in studio \"Blink-182\" e pubblicato il 23 febbraio 2004.\nDescrizione.\nLa canzone in s\u00e9 ha un \"mood\" dark ed oscuro, che rappresenta una novit\u00e0 per il gruppo. Infatti per la sua realizzazione sono stati usati basso acustico, pianoforte, chitarra acustica e spazzole per batteria. Nel testo si fa riferimento a Jack e Sally, protagonisti del film d'animazione di Tim Burton \"Nightmare Before Christmas\", che richiama l'atmosfera gotica e romantica del video.\nTom DeLonge, chitarrista e voce insieme a Mark Hoppus, afferma di essersi ispirato al brano dei The Cure, \"Love Cats\".\nVideo musicale.\nNel videoclip del brano si percepiscono forti atmosfere dark, ma allo stesso tempo romantiche e sentimentali."}
{"id": "224206", "revid": "1684799", "url": "https://it.wikipedia.org/wiki?curid=224206", "title": "David di Donatello 1994", "text": "La cerimonia di premiazione della 39\u00aa edizione dei David di Donatello si \u00e8 svolta il 18 giugno 1994 in Campidoglio a Roma.\nVincitori e nominati.\nVengono di seguito indicati in grassetto i vincitori."}
{"id": "224208", "revid": "124787583", "url": "https://it.wikipedia.org/wiki?curid=224208", "title": "Ninive", "text": "Ninive (: ; accadico: \ud808\udf37\ud808\ude4c\ud808\ude61\ud808\udc00 \"Ninua\"; siriaco: \u0722\u071d\u073c\u0722\u0718\u0739\u0710\u200e \"N\u012bnw\u0113\"; arabo: \u0646\u064e\u064a\u0652\u0646\u064e\u0648\u064e\u0649\u0670\u200e \"Naynaw\u0101\") \u00e8 una delle pi\u00f9 famose citt\u00e0 antiche, sulla riva sinistra del Tigri nel Nord della Mesopotamia. Si sono trovate tracce di insediamenti preistorici risalenti probabilmente al VI millennio e altri reperti, pi\u00f9 consistenti, di epoca Uruk e successive. Divenne capitale del regno assiro sotto il re Sennacherib (704 - 681 a.C.); ampliata e abbellita da questi e da Assurbanipal (668 - 626 a.C.) raggiunse l'apice del suo splendore nel VII secolo avanti Cristo: le mura si estendevano per 12 chilometri su un'area di 750 ettari. La sua distruzione, nel 612 a.C., ad opera di Medi e Caldei, segn\u00f2 anche la fine del grande regno assiro.\nNell'area di Ninive si distinguono due zone rispettivamente a nord e a sud del fiume Khosr - Kuyunjiq e Nebi Yunus - dominate dalla massa di due tell omonimi, terrapieni artificiali generati dalle rovine di antiche costruzioni. Nel libro di Giona della Bibbia, la missione del profeta \u00e8 ambientata a Ninive.\nEtimologia.\nL'origine del nome Ninive non \u00e8 conosciuto, probabilmente il nome significa \"sede di Ishtar\": personificazione divina del pianeta Venere; il culto principale era la prostituzione sacra. La dea corrispondeva ad altre dee in diverse nazioni. Era Astarte in Fenicia, Atargatis in Siria, Afrodite in Grecia, Venere a Roma e anche l'Astoret della Bibbia menzionata in 1 Re 11:5, 33, dea assiro-babilonese dell'amore e della guerra. Nina era uno dei nomi babilonesi della dea, l'ideogramma significa 'casa o palazzo del pesce' il cui significato probabilmente \u00e8 da mettersi in relazione col termine aramaico \"nuna\" che significa \"pesce\".\nGeografia.\nNinive (accadico Ninuwa o Ninua) era situata vicino alla confluenza dei fiumi Tigri e Khosr, nei pressi dell'odierna citt\u00e0 di Mosul (Iraq settentrionale). Attualmente la sua ubicazione \u00e8 contrassegnata da due ampi terrapieni, Quyungiq e Nebi Yunus, e dai resti delle mura cittadine (circa 12\u00a0km di circonferenza). Fu un importante snodo per le rotte commerciali del tempo essendo situata in una posizione centrale tra il Mar Mediterraneo e l'Oceano Indiano, ponte fra l'Oriente e l'Occidente. Commercialmente ricca ed architettonicamente imponente fu una delle pi\u00f9 grandi e popolose citt\u00e0 antiche della regione mesopotamica.\nStoria.\nIl sito su cui fu costruita la citt\u00e0 di Ninive fu abitato fin da epoca antichissima. La ricerca della citt\u00e0, motivata in buona misura dalle citazioni bibliche, fu tra le prime indagini archeologiche svolta sul campo in Mesopotamia. Visto che in tempi moderni, pur trovandosi vicino alla citt\u00e0 di Mosul, vi sorgeva solo un modesto villaggio e che buona parte dei resti archeologici erano sepolti, la sua identificazione non fu immediata.\nMalgrado lo stato di totale abbandono dell'area, la sua collocazione e i due caratteristici tumuli avevano gi\u00e0 attirato l'attenzione di alcuni visitatori. Nel 1766 Carsten Niebuhr mapp\u00f2 approssimativamente la zona attorno al villaggio di Nuniya, senza peraltro accorgersi dei resti delle lunghe mura. Riport\u00f2 che il santuario islamico secondo la tradizione conteneva le reliquie del profeta Giona, che secondo la Bibbia Dio aveva inviato proprio a Ninive per avvisare i suoi abitanti dei loro peccati. Attorno al 1820 il residente inglese di Baghdad, Claudius Rich, comp\u00ec un lavoro pi\u00f9 accurato, mappando anche i resti delle mura.\nSebbene i resti archeologici visibili fossero in quantit\u00e0 minima e la desolazione dell'area risultasse poco invitante e promettente, Kuyunjiq fu oggetto di scavi gi\u00e0 agli inizi del decennio 1840-50 ad opera del console francese Paul \u00c9mile Botta, che aveva letto i resoconti precedenti. Egli per\u00f2 lasci\u00f2 la zona nel 1843 a favore di Khorsabad, circa 20\u00a0km pi\u00f9 a nord. Il ritrovamento del palazzo di Sargon II gli fece proclamare di avervi trovato la biblica Ninive. Gli scavi di Austen Henry Layard presso il \"tell\", iniziati nel 1849, ebbero invece maggior successo, malgrado i mezzi economici inferiori. Botta e Layard (che in precedenza aveva operato a Nimrud, la biblica \"Calah\", da lui identificata a sua volta con Ninive), erano buoni amici e si erano scambiati reciprocamente informazioni. La pervicacia di Layard permise di scoprire i resti della vera cittadella assira, che giacevano sepolti sotto oltre 6 metri di sedimenti abitativi di epoche successive.\nCon un sondaggio condotto nel 1931-32 fino a una profondit\u00e0 di 27,5\u00a0m, Mallowan distinse 5 livelli preistorici. A Ninive sono state recuperate ceramiche risalenti alle culture di Hassuna e Halaf, tra il 6500 e il 5500 a.C.\nCostruita lungo una linea di faglia, fu colpita da diversi terremoti, come quello che distrusse il tempio di Ishtar, ricostruito dal re accadico Manishtushu nel 2260 a.C. L'evento viene ricordato in un testo scritto dell'epoca di Shamshi-Adad I, a cavallo della fine del XIX secolo avanti Cristo. La possibile esistenza di un tempio ancora pi\u00f9 antico venne sostenuta da Reginald Campbell Thompson, che scav\u00f2 i resti del livello 5.\nDa centro religioso, Ninive inizi\u00f2 a svilupparsi in citt\u00e0 vera e propria durante il dominio dell'impero accadico, nel XXII secolo a.C. Sembra che in tale epoca venisse edificato una prima cerchia di mura attorno all \"tell\" di Kuyunjiq, che ebbe l'occupazione pi\u00f9 antica, a costituire la cittadella attorno alla quale si ebbe lo sviluppo successivo. Dopo un periodo di cui non si hanno molte notizie, viene citata per la prima volta come citt\u00e0 reale durante il periodo Medioassiro. Salmanassar I eresse o allarg\u00f2 palazzi su Kuyunjiq. Si costru\u00ec anche sulla seconda collinetta, Nebi Yunus, che fungeva da arsenale cittadino. In questo terrapieno per\u00f2 non sono stati eseguiti scavi poich\u00e9 vi si trova un santuario islamico.\nFu Sennacherib che fece di Ninive nel 700 circa a.C. una citt\u00e0 magnifica. Costru\u00ec nuove vie e piazze e imponenti palazzi fra cui il \"Palazzo senza Eguali\" scoperto nel 1847 da Layard. Il piano, in gran parte recuperato, ha una dimensione di circa 503 per 242 metri e comprende almeno 80 camere. Nel palazzo \u00e8 stata trovata una vera e propria biblioteca di tavolette cuneiformi. La base \u00e8 costituita da blocchi di calcare e mattoni di fango e misurava 22 metri di altezza. In totale la fondazione include circa 2.680.000 metri cubi di mattoni (circa 160 milioni di mattoni). Le pareti di mattoni erano alte 20 metri. Alcune delle porte principali sono state affiancate da figure colossali di pietra del peso di circa 30 tonnellate che rappresentano leoni alati o tori con la testa d'uomo. Il materiale impiegato per la costruzione proveniva dalle cave di Balatai distante 50\u00a0km. Ci sono anche 3.000 metri di pannelli in pietra scolpita a bassorilievo che documentano tutte le fasi della costruzione, comprese la scultura delle statue e il loro trasporto su chiatta. Un'immagine raffigura 44 uomini che trainano una statua colossale. La maggior parte delle statue pesavano tra 9 e 27 tonnellate.\nSecondo teorie recenti, adiacenti al palazzo vi erano forse i meravigliosi giardini conosciuti come Giardini pensili di Babilonia. Questo perch\u00e9 mentre a Babilonia non sono stati mai trovati resti ad essi riconducibili, i giardini creati da Sennacherib appaiono molto vicini alle descrizioni successive. Vi sono inoltre altri argomenti a sostegno, tra i quali il fatto che dopo la distruzione di Babilonia operata da Sennacherib, che asport\u00f2 anche le statue degli dei principali, fonti esterne appaiono confondere Ninive con Babilonia.\nI bassorilievi dei palazzi riflettono il sistema statale degli Assiri, con una classe dirigente fortemente militarizzata che utilizzava sistematicamente l'esibizione di forza ed il terrore come strumento per soggiogare gli altri popoli. La guerra \u00e8 rappresentata in ogni dettaglio, con battaglie cruente, distruzioni di citt\u00e0 e accampamenti, cadaveri, uccisioni di prigionieri, saccheggi, omaggi dei principi vinti. In un'iscrizione Sennacherib dichiara: \u00abI suoi abitanti giovani e vecchi [\u2026] con i loro cadaveri ho riempito le strade della citt\u00e0\u00bb. Nel palazzo \u00e8 stata rinvenuta anche la stele a forma di prisma con gli annali del regno di Sennacherib in cui si narra, fra l'altro, a proposito del re ebraico Ezechia: \u00abLui stesso imprigionai a Gerusalemme, la sua residenza reale, come un uccello in gabbia.\u00bb.\nLa caduta di Ninive e dell'impero.\nIl periodo di splendore della citt\u00e0, che si presume contasse tra i 100 e i 150.000 abitanti, ebbe breve durata. Alla morte di Assurbanipal intorno al 630 a.C. scoppiarono delle guerre civili.\nVerso il 616 i regni vassalizzati con la forza si ribellarono e saccheggiarono diverse citt\u00e0 assire.\nLa cronaca babilonese \"B.M. 21901\" (British Museum) narra la caduta di Ninive, capitale dell'Assiria e dell'impero stesso. Assediata dagli eserciti di Nabopolassar, re di Babilonia, e di Ciassare il Medo nel 14\u00ba anno del regno di Nabopolassar (612 a.C.): \u00abLa citt\u00e0 [ridussero] in cumuli di rovine e mucchi [(di detriti)]\u00bb. Secondo la stessa cronaca, nel 14\u00ba anno del regno di Nabopolassar (612 a.C.), Assur-uballit II tent\u00f2 di prolungare la dominazione assira da Haran, sua capitale. Questa cronaca afferma, a proposito del 17\u00ba anno del regno di Nabopolassar (609 a. E.V.): \u00abNel mese di du\u02bcuzu, Assur-uballit, re d\u2019Assiria, (e) un grande esercito dell\u2019Egitto [che era venuto in suo aiuto] pass\u00f2 il fiume (Eufrate) e [marci\u00f2] alla conquista di Harran.\u00bb.\nAnche dopo la caduta Ninive e il suo territorio continuarono ad essere abitati fino all'epoca islamica. Il 12 dicembre 627 d.C. vi si svolse la battaglia decisiva tra i Persiani di Cosroe e l'esercito bizantino di Eraclio, che vide prevalere quest'ultimo.\nReligione.\nAnche prima dell'impero assiro Ninive fu il pi\u00f9 importante centro religioso, oltre a Babilonia, per il culto della dea Ishtar, dea dell'amore e della guerra il cui simbolo era una stella. Fra gli edifici sacri si annovera inoltre il tempio di Nabu.\nIl culto e la devozione includeva fra gli altri riti, anche la prostituzione sacra. Alla corrispondente divinit\u00e0 babilonese, Ishtar, i testi accadici attribuiscono i titoli di \"regina dei cieli\" e \"regina dei cieli e delle stelle\".\nGli assiri riconoscevano come divinit\u00e0 suprema il dio Assur Il re stesso d'Assiria era sommo sacerdote di Assur. Gli attributi del dio Assur, nell'et\u00e0 pi\u00f9 antica, sono un alto copricapo, un cerchio nella sinistra e un'arma a forma di roncola nella destra; pi\u00f9 tardi egli assume l'aspetto di un disco alato terminante in busto umano talora in atto di tirare l'arco. Un sigillo, scoperto da Austen Henry Layard fra le rovine di un palazzo assiro e ora conservato al British Museum rappresenta il dio Assur con tre teste sopra le ali.\nLa triade principale era formata da Aner, il cielo; Bel, la regione abitata da uomini, animali e uccelli; ed Ea, che rappresentava le acque sopra e sotto la superficie della terra. Una seconda triade era composta da Sin, dio-luna, Shamash, dio-sole, e Ramman, dio della tempesta, anche se il suo posto era spesso preso da Ishtar. Seguivano poi i cinque d\u00e8i che rappresentavano cinque pianeti. A proposito degli d\u00e8i che formavano gruppi trinitari, un dizionario biblico afferma: \u00abQuesti d\u00e8i sono invocati a volte insieme in frasi che sembrano elevare ciascuno a turno a una posizione di supremazia sugli altri\u00bb. Il pantheon dei niniviti per\u00f2 includeva innumerevoli altre divinit\u00e0 minori il cui culto era animistico. Grande importanza era attribuita ai presagi, tratti esaminando il fegato di animali sacrificati, il volo degli uccelli o la posizione dei pianeti.\nIl carattere bellicoso dei assiri era attribuito anche agli dei in cui credevano. Nei suoi annali Assurbanipal afferma: \u00abPer comando di Assur, Sin e Shamas, i grandi d\u00e8i miei signori che mi proteggevano, entrai nel [paese di] Minni e marciai vittorioso\u00bb Sargon stesso invocava regolarmente l'aiuto di Ishtar prima di andare a combattere. Gli eserciti in marcia seguivano gli stendardi degli d\u00e8i. W.B. Wright scrive: \u00abEra dovere della nazione combattere, e i sacerdoti fomentavano incessantemente la guerra. Essi vivevano in gran parte del bottino della vittoria, di cui una percentuale fissa era sempre attribuita loro prima che gli altri se lo dividessero, perch\u00e9 quella razza di predoni era estremamente religiosa.\u00bb.\nNinive nella Bibbia.\nLa citt\u00e0 \u00e8 ampiamente citata nella Bibbia in otto libri, da Genesi a Sofonia, 2\u00ba Re, Daniele, Giona e Naum oltre ai due vangeli di Matteo e Luca che riportano la sentenza dello stesso Ges\u00f9 sulla sorte che sarebbe spettata ai niniviti nel giudizio.\nGenesi 10:11 afferma che fu Nimrod il fondatore e costruttore della citt\u00e0. Il libro biblico di Naum (3:1-7) identifica Ninive come una citt\u00e0 sanguinaria, guerrafondaia, malvagia e crudele, in particolar modo, nei confronti dei popoli che conquistava. Una citt\u00e0, \"una gran citt\u00e0\" cos\u00ec come la definisce il libro di Giona che nonostante potente ed apparentemente invincibile, non si sarebbe sottratta al giudizio divino e che secondo la profezia di Sofonia, sarebbe stata completamente desolata. Sofonia 2: 13 infatti profetizzava: \u00abEd egli stender\u00e0 la mano verso il Nord, e distrugger\u00e0 l'Assiria. E far\u00e0 di Ninive una distesa desolata, una regione arida come il deserto\u00bb. A preannunciare la distruzione della citt\u00e0 e dei suoi abitanti fu il profeta Giona cos\u00ec come \u00e8 raccontato dal libro biblico che porta il suo stesso nome. Ma il primo preannuncio della distruzione, secondo il racconto biblico, sortisce un risultato inatteso, l'intero popolo e lo stesso re si ravvedono e si pentono: \u00abE gli uomini di Ninive riponevano fede in Dio e proclamavano un digiuno e si vestivano di sacco, dal pi\u00f9 grande di loro al pi\u00f9 piccolo di loro. Quando la parola giunse al re di Ninive, allora egli si lev\u00f2 dal suo trono e si tolse di dosso la veste ufficiale e si copr\u00ec di sacco e sedette sulla cenere\u00bb (Giona 3:5-7). Secondo il racconto di Giona, Dio ebbe piet\u00e0 e sospese il suo giudizio di distruzione risparmiando centoventimila uomini (Giona 4:11).\nI niniviti comunque, secondo il racconto che ne fa Naum, tornarono a praticare le stesse azioni precedentemente condannate. Tramite il profeta Naum, Dio decreta la definitiva distruzione della citt\u00e0 con le parole del primo versetto del capitolo 1 di Naum: \u00abLa dichiarazione solenne contro Ninive\u00bb.\nA proposito della distruzione di Ninive una cronaca babilonese asserisce: \u00abPresero gran bottino dalla citt\u00e0 e dal tempio e ridussero la citt\u00e0 a un cumulo di rovine\u00bb.\nI vangeli parlano solo in due occasioni della citt\u00e0 di Ninive. A farne menzione in ambedue i casi \u00e8 Ges\u00f9. In Matteo 12:41 Ges\u00f9 descrisse i niniviti risorti nel giudizio finale, come opportuni giudici della sua stessa generazione. I niniviti, che con il messaggio di Giona si pentirono infatti, ben potevano giudicare la generazione del tempo di Ges\u00f9, che nonostante avesse avuto lui stesso come profeta dei profeti, non si pent\u00ec come avevano fatto invece i niniviti. Ges\u00f9 espresse questo severo giudizio in risposta agli ipocriti scribi e farisei, che gli avevano richiesto un ulteriore segno che dimostrasse che Egli era davvero il figlio di Dio.\nAnche l'evangelista Luca in Luca 11:32 rileva lo stesso racconto parallelo dell'evangelista Matteo in un contesto diverso in cui Ges\u00f9 esprime lo stesso giudizio sui niniviti, rivolgendosi per\u00f2, questa volta, alla folla ed agli stessi discepoli.\nLa Ninive crudele e sanguinaria fu ben descritta dal profeta Naum come un \"covo di leoni\" e come \"la citt\u00e0 di spargimento di sangue\" \u2014 Na 2:11 e 12; 3:1.\nCultura e leggi.\nL'Assiria era principalmente una potenza militare e Ninive il simbolo stesso di tale potenza. Il quadro storico delle sue imprese \u00e8 pieno di crudelt\u00e0 e avidit\u00e0. Assurnasirpal, uno dei suoi monarchi pi\u00f9 sanguinari, descrisse la punizione da lui inflitta a una citt\u00e0 ribelle: \u00abInnalzai una colonna presso la porta della citt\u00e0 e scorticai tutti i capi della rivolta, e con la loro pelle rivestii la colonna; alcuni murai all\u2019interno della colonna, alcuni infilzai su pali sopra la colonna, [\u2026] e tagliai gli arti dei funzionari, dei funzionari reali che si erano ribellati\u2026 Molti prigionieri fra loro arsi nel fuoco, e molti presi vivi come prigionieri. Ad alcuni tagliai le mani e le dita, e ad altri tagliai il naso, gli orecchi e le dita, a molti cavai gli occhi. Feci una colonna coi viventi e un'altra con le teste, e legai le loro teste a pali (tronchi d\u2019albero) tutt\u2019attorno alla citt\u00e0. Bruciai nel fuoco i loro giovani e le loro ragazze\u2026 Venti uomini catturai vivi e murai nelle mura del palazzo\u2026 Il resto di loro [dei loro guerrieri] feci morire di sete nel deserto dell\u2019Eufrate\u00bb.\nBassorilievi spesso raffigurano prigionieri trascinati da corde attaccate a uncini che trapassano il naso o le labbra, o ai quali vengono cavati gli occhi con la punta di una lancia. Quindi sadiche torture caratterizzarono spesso le guerre combattute dagli assiri, ed essi se ne vantarono e le documentarono con cura.\nGli assiri niniviti avevano sviluppato un'architettura raffinata. Costruirono imponenti palazzi le cui pareti erano ricoperte di bassorilievi realistici con scene di guerra e di pace. Tori alati con testa umana scolpiti in enormi monoblocchi di arenaria che adornavano i portali. I sigilli cilindrici assiri rivelano incisioni complesse. I lavori in metallo denotano un'elevata conoscenza della metallurgia. I loro re costruirono acquedotti e svilupparono sistemi d'irrigazione, istituirono zoo e giardini botanici che ospitavano piante, alberi e animali di molti paesi. I loro palazzi erano spesso dotati di reti fognarie e di impianti igienici.\nDi particolare interesse sono le grandi biblioteche costruite da alcuni monarchi assiri, che contenevano decine di migliaia di tavolette, prismi e cilindri con iscrizioni cuneiformi che riportano avvenimenti storici, dati religiosi, e questioni legali e commerciali.\nCerte leggi che risalgono a un determinato periodo della storia assira rivelano tutta la crudelt\u00e0 che cos\u00ec spesso caratterizz\u00f2 sia Ninive che la nazione assira. Per molti reati era prevista la mutilazione. Una schiava non poteva ad esempio uscire velata in pubblico, se violava quest'ordine le venivano tagliate le orecchie. Non esisteva alcuna protezione legale per una donna sposata, una legge infatti recitava: \u00abA parte le sanzioni previste per una donna sposata che sono incise sulla tavoletta, un uomo pu\u00f2 frustare la moglie, strapparle i capelli, spaccarle o danneggiarle le orecchie. Legalmente questo non costituisce reato'\u00bb.\nGli scavi.\nI resti di Ninive sono stati riportati alla luce grazie agli scavi condotti nel XIX secolo, in particolare da Paul \u00c9mile Botta, poi proseguiti da vari archeologi britannici, fra cui gli scavi fatti a partire dal 1847 da Sir Austen Henry Layard che rinvenne il palazzo e la famosa biblioteca di Assurbanipal. Il tempio di Ishtar, del quale rimangono oggi pochi resti, era il pi\u00f9 antico e importante santuario della citt\u00e0, costruito in mattoni crudi; venne pi\u00f9 volte restaurato nel corso del II millennio, in seguito a incendi e terremoti, e ampliato fino al VII secolo a.C. Si conoscono i templi di Nabu, con un vasto cortile interno, e quello per la festa del nuovo anno, e i vari palazzi: quello di Assurnasirpal II (884 - 859 a.C.); i due (o tre) fatti erigere da Sennacherib, il principale dei quali \u00e8 quello noto come Palazzo di sud-ovest; la residenza di Assurbanipal, a nord. I palazzi degli ultimi due sovrani erano ornati dai mirabili bassorilievi con scene di guerra, di caccia e di banchetto, conservati in varie raccolte, fra cui alcune al British Museum. Di eccezionale importanza sono le venticinquemila tavolette cuneiformi della Biblioteca di Assurbanipal, che conservano molti testi della letteratura mesopotamica. Dal 2019 opera sul sito una missione archeologica congiunta iracheno-italiana diretta dal prof. Nicol\u00f2 Marchetti dell'Alma Mater Studiorum - Universit\u00e0 di Bologna.\nDistruzioni moderne.\nIl 29 gennaio 2015 i miliziani dello Stato Islamico distrussero parte delle restanti antiche mura della citt\u00e0. Nel febbraio dello stesso anno assaltarono il museo di Mosul e ne distrussero i reperti (vari dei quali copie in gesso) richiamandosi all'idolatria condannata dall'Islam, accanendosi anche su alcune statue monumentali degli scavi, ma avendo cura di vendere sul mercato clandestino delle opere d'arte vari reperti trafugati dai musei e dai siti archeologici caduti sotto il loro controllo."}
{"id": "224213", "revid": "5695", "url": "https://it.wikipedia.org/wiki?curid=224213", "title": "Leasing", "text": "Il leasing (pron. , con \"s\" sorda; dall'inglese: \"lease\" ; letteralmente: noleggio) \u00e8 il contratto d'affitto con cui una parte, il concedente (in inglese: \"lessor\"), lascia in godimento all'altra parte, l'utilizzatore (in inglese: \"lessee\"), un bene dietro corrispettivo e per un determinato periodo di tempo, alla scadenza del quale la parte che ha in godimento il bene pu\u00f2 restituirlo o divenirne proprietario pagando la differenza tra quanto gi\u00e0 versato ed il valore del bene.\nDescrizione.\nLo sviluppo nel tempo del leasing finanziario ed operativo \u00e8 dovuto essenzialmente alle maggiori agevolazioni fiscali rispetto ad un acquisto diretto senza il ricorso ad alcun finanziamento. Altro vantaggio di non poco conto \u00e8 l'intestazione del bene in capo alla societ\u00e0 locatrice, che fa s\u00ec che il locatario resti pressoch\u00e9 anonimo al fisco. Anonimato che viene meno solo in caso di verifica fiscale o di controllo diretto.\nFiscalmente la durata minima contrattuale del leasing non pu\u00f2 essere inferiore ai 2 o 3 anni della vita utile del bene, utilizzando come termine di riferimento le tabelle ministeriali di ammortamento in uso per le varie attivit\u00e0 economiche. Pertanto a fronte di uno scarico fiscale pi\u00f9 ravvicinato, rispetto alla normale obsolescenza del bene, il locatario ottiene un maggior onere, deducibile dal reddito complessivo, venendo in tal modo a generarsi un risparmio di imposta. Fanno eccezione alla regola dei 2/3 anni le autovetture la cui durata contrattuale \u00e8 di minimo 48 mesi, e gli immobili la cui durata contrattuale non pu\u00f2 essere inferiore ai 18 anni.\nLa differenza che maggiormente distingue un leasing da un mutuo, o da un'altra operazione finanziaria, va ricercata nella convenienza che ha il locatario a non dover anticipare varie imposte, ma bens\u00ec riuscire a dilazionarle sulle singole rate di leasing. Un esempio pu\u00f2 chiarire: si supponga di dover acquistare un bene o un immobile dall'esborso molto alto; con un finanziamento (ipotecario o chirografario) si assolvono le imposte direttamente all'acquisto con IVA o Registro (fase impositiva) e per l'acquirente si genera quindi un'uscita finanziaria piena che crea un eventuale credito d'imposta da utilizzare poi, in compensazione. Con l'opzione del leasing, che finanzia il costo bene, oltre alle imposte, (in termini pratici si arriva a finanziare il 120%) \u00e8 la societ\u00e0 di leasing che viene a trovarsi in una situazione di credito d'imposta, mentre l'utilizzatore beneficia della dilazione delle tasse: Iva o Imposta di registro, sulle varie rate e sul riscatto finale, andando cos\u00ec a spostare nel tempo un'uscita finanziaria che altrimenti sarebbe immediata.\nLe societ\u00e0 di leasing offrono anche altri tipi di vantaggi che un promittente acquirente di un bene dovrebbe conoscere; basti pensare che le societ\u00e0 offrono anche la possibilit\u00e0 di contrarre leasing esteri. Ovvero \u00e8 possibile acquistare in leasing un determinato bene utilizzando la formula finanziaria con la giurisprudenza pi\u00f9 favorevole all'utilizzatore. Anche qui un esempio pu\u00f2 chiarire: se intendo acquistare una barca \"importante\" \u00e8 preferibile che la stessa batta bandiera estera (Isole Del Canale o BVI ecc.) e non italiana. Ci\u00f2 perch\u00e9 le norme del registro delle unit\u00e0 da diporto in Italia impongono come equipaggio minimo un comandante e due marinai, a differenza di quanto avviene all'estero.\nTipologia.\nIn genere si distingue tra leasing finanziario e leasing operativo.\nLa locazione finanziaria \u00e8 un contratto di durata il cui corrispettivo va calcolato secondo criteri finanziari e quindi tenendo conto non soltanto del costo del bene, ma anche del prezzo pattuito per l\u2019opzione d\u2019acquisto finale e della durata del contratto. Elemento essenziale del contratto \u00e8 la previsione dell\u2019opzione finale di acquisto del bene a favore dell\u2019utilizzatore ad un prezzo prestabilito. Alla scadenza, l\u2019utilizzatore ha il diritto di divenire proprietario del bene esercitando l\u2019opzione di riscatto; in caso contrario ha l\u2019obbligo di restituire il bene al concedente.\nUtilizzo.\nA seconda delle caratteristiche del bene oggetto del contratto si \u00e8 soliti distinguere:"}
{"id": "224217", "revid": "486946", "url": "https://it.wikipedia.org/wiki?curid=224217", "title": "Smart folder", "text": ""}
{"id": "224219", "revid": "1924342", "url": "https://it.wikipedia.org/wiki?curid=224219", "title": "Bob Geldof", "text": "Biografia.\nPrimi anni.\nBob Geldof \u00e8 nato a D\u00fan Laoghaire, Irlanda, da genitori cattolici. Il padre Robert era di origine belga. La madre Evelyn mor\u00ec di emorragia cerebrale. Frequent\u00f2 il Blackrock College, una scuola privata vicino a Dublino. Era vittima spesso di atti di bullismo. Dopo aver svolto lavori umili, fece il giornalista musicale a Vancouver, in Canada, per il settimanale \"Georgia Straight\".\nLa carriera musicale.\nFond\u00f2 il suo gruppo, i Boomtown Rats, con i quali fu spesso in vetta alle classifiche britanniche, nel 1975, ma \u00e8 conosciuto in tutto il mondo soprattutto per il suo impegno a favore della lotta contro la fame e le malattie in Africa; questo impegno negli anni lo ha portato a trascurare la carriera musicale.\nPartecip\u00f2 anche come attore, nella parte del protagonista Pink, al film \"Pink Floyd The Wall\" diretto da Alan Parker.\nAttivit\u00e0 benefica.\nNel 1984, assieme a Midge Ure scrisse la canzone \"Do They Know It's Christmas?\" che venne cantata dai migliori artisti britannici dell'epoca riuniti in un gruppo che venne chiamato Band Aid che sfond\u00f2 le classifiche e i cui proventi andarono al 100% in aiuto delle popolazioni colpite dalla carestia. Sulla base di quell'esperienza, un folto gruppo di artisti americani volle portare il proprio contributo e nel 1985 parteciparono a USA for Africa, un supergruppo di 45 celebrit\u00e0 della musica pop tra cui Michael Jackson, Lionel Richie, Stevie Wonder e Bruce Springsteen, cantando \"We Are the World\" prodotta da Quincy Jones. I proventi raccolti con \"We Are the World\" furono devoluti alla popolazione dell'Etiopia, afflitta in quel periodo da una disastrosa carestia. Il brano vinse il Grammy Award come \"canzone dell'anno\", come \"disco dell'anno\", e come \"miglior performance di un duo o gruppo vocale pop\".\nNel 1985, sull'onda di quelle esperienze e con l'aiuto di molti altri artisti, Bob si dedic\u00f2 anima e corpo all'organizzazione del Live Aid, concerto rock in mondovisione tenutosi il 13 luglio in due diversi continenti, lo stadio di Wembley a Londra, e lo stadio JFK di Filadelfia. A questa manifestazione, senza precedenti nella storia della TV e della musica, parteciparono le maggiori personalit\u00e0 del mondo della musica e dello spettacolo. L'evento \u00e8 stato raccontato dettagliatamente nella seconda parte del suo libro autobiografico \"Tutto qui?\".\nNel 2005 ha promosso una nuova edizione dell'evento, chiamata Live 8, una serie di 10 concerti organizzati per il luglio di quell'anno nelle nazioni appartenenti al G8, che ha riunito milioni di fan della musica e di persone convinte nelle possibilit\u00e0 di questo meritevole ma difficile progetto. Nello stesso anno ha difeso l'operato in Africa del Presidente degli Stati Uniti d'America George W. Bush definendolo \"migliore di quello di ogni altro presidente statunitense\". Sempre nel 2005 aderisce al progetto per la realizzazione del film \"Soldiers of Peace\" che coinvolge 14 Paesi nel Mondo nella realizzazione di una pace globale.\nNel 2008 \u00e8 stato consulente sulla povert\u00e0 del Partito Conservatore britannico.\nAttivit\u00e0 imprenditoriale.\nNegli anni novanta Bob Geldof si impegna in attivit\u00e0 imprenditoriali.\nFonda una societ\u00e0 di produzione televisiva e una societ\u00e0 di viaggi, che rivende realizzando diversi milioni di dollari di profitto. Attualmente detiene una quota in una societ\u00e0 chiamata \"Ten Alps\".\nVita privata.\nDopo 10 anni di fidanzamento, Bob Geldof ha sposato, nel giugno 1986, la giornalista Paula Yates, da cui ha avuto 3 figlie: Fifi Trixibelle Geldof (31 marzo 1983), Peaches Honeyblossom Geldof (13 marzo 1989 - 7 aprile 2014) e Little Pixie Geldof (17 settembre 1990).\nGeldof e Yates divorziano a maggio 1996 e il 22 luglio 1996 l'ex-moglie ha avuto una figlia, Heavenly Hiraani Tiger Lily, con Michael Hutchence. Dopo la morte di Hutchence e della ex-moglie Yates, Bob Geldof ha ottenuto la piena custodia delle 3 figlie e anche di Tiger Lily.\nA oggi, vive a Londra con la sua compagna Jeanne Marine, attrice francese.\nIl 7 aprile 2014, la figlia Peaches Geldof \u00e8 stata ritrovata morta nella sua villa del Kent."}
{"id": "224220", "revid": "1745361", "url": "https://it.wikipedia.org/wiki?curid=224220", "title": "Pasquale Panella", "text": "Biografia.\nCome autore di testi ha spesso usato alcuni pseudonimi, anche femminili, come Duchesca (\"alter ego\" autobiografico nel romanzo \"La corazzata\"), Vanera, Vanda Di Paolo (nome della moglie) e a volte ha pubblicato non firmandosi affatto.\nNato a Roma nel 1950, inizi\u00f2 nel teatro per poi legarsi professionalmente a Enzo Carella per le canzoni dei cui primi album scrisse i testi, come \"Fosse vero\", \"Malamore\", \"Sfinge\" e soprattutto \"Barbara\", che giunse seconda al Festival di Sanremo 1979.\nNel 1983, con lo pseudonimo di \"Vanera\", inizi\u00f2 il sodalizio artistico con Lucio Battisti con cui produsse l'album di Adriano Pappalardo \"Oh! Era ora\"; tre anni dopo, nel 1986, scrisse i testi del primo degli ultimi cinque album dell'artista reatino, \"Don Giovanni\", visto come lavoro di rottura di Battisti con il suo passato mogoliano degli anni settanta che lo aveva consacrato come uno dei massimi artisti italiani; i successivi due album, \"L'apparenza\" (1988) e \"La sposa occidentale\" (1990), furono visti come la prosecuzione naturale dell'opera del duo Battisti-Panella, iniziata con \"Don Giovanni\", caratterizzata dal proposito di dare un taglio netto con gli stilemi del passato e ridefinire un nuovo linguaggio della musica italiana.\nParimenti destrutturante del pregresso musicale nazionale fu giudicato \"Cosa succeder\u00e0 alla ragazza\" (1992), con costruzioni lessicali mai tentate in precedenza in quanto ritenute inadatte alla metrica e al respiro di una canzone; l'ultimo lavoro con Battisti (prima della morte dell'artista reatino), \"Hegel\" (1994), caus\u00f2 un dibattito a latere tra gli intellettuali circa il significato della figura del filosofo tedesco nella societ\u00e0 attuale e circa la sua pertinenza nel richiamo in un album di canzoni commerciali; Lucio Colletti sottoline\u00f2 l'oscurit\u00e0 del richiamo a Hegel, poco noto ai giovani, Stefano Zecchi infer\u00ec che il nome Hegel fosse stato utilizzato per richiamare concetti esotici a chi lo conosceva poco mentre Tullio Gregory ipotizz\u00f2 al contrario che Panella e Battisti avessero voluto filtrare la loro narrazione attraverso una figura nota.\nPi\u00f9 drastico Antimo Negri che lesse altres\u00ec l'operazione discografica come un ennesimo \u00abmaltrattamento della cultura\u00bb.\nNel 1998, in occasione della morte di Battisti, ebbe una violenta polemica con Gianni Boncompagni, che aveva espresso rammarico per la fine del suo sodalizio con Mogol, riducendo a uno svilimento la collaborazione del cantante con Panella.\nBattisti a parte, \u00e8 autore di numerosi testi di Amedeo Minghi, tra i quali la celeberrima \"Vattene amore\" (\u00abtrottolino amoroso, dud\u00f9 dadad\u00e0\u00bb) in coppia con Mietta, e della stessa Mietta per \"Canzoni\", \"Dubbi no\", \"Fare l'amore\" e \"Baciami adesso\", presentate a Sanremo rispettivamente nel 1989, 1991, 2000 e 2008, e per \"La farfalla\", \"Soli mai\", \"E no (Cosa sei)\" e \"Oltre te\". Altri artisti per cui ha scritto: Mango, Zucchero Fornaciari, Anna Oxa (\"Processo a me stessa\", Sanremo 2006), Mina (\"Amornero\" in \"Ti conosco mascherina\", 1990), Marcella Bella, Angelo Branduardi (\"Fou de Love\", 1994), Marco Armani, Sergio Cammariere, Grazia Di Michele (\"Tutto passa\" in \"Naturale\", 2001), Mino Reitano (\"La mia canzone\"), Valeria Rossi e, di nuovo, Enzo Carella (\"Se non cantassi sarei Nessuno\", 1995, \"Odissea\" e \"Ah! Oh! Ye! Na na!\", 2007).\nPerformer oltre che autore, da anni propone spettacoli-recital in cui legge (e interpreta) scritti di Raymond Carver, Chet Baker, Louis-Ferdinand C\u00e9line. Per \"minimum fax\" ha pubblicato il romanzo \"La corazzata\" (1997) e la raccolta di microracconti \"Oggetto d'amore\" (1998). \"Coniglio Editore\" ha inoltre pubblicato 88 \"lanci poetici\" per la trasmissione televisiva \"TG2-Mistr\u00e0\" (2005) realizzata da Michele Bovi. \nNel 1999 e nel 2011 ha collaborato con il regista teatrale Claudio Jankowski scrivendo i testi \"Tragico amoroso\" e la ouverture \"Don Giovanni, uno e tanti\".\nTra i lavori pi\u00f9 importanti di Pasquale Panella spicca nell'anno 2001 la versione italiana del libretto dello spettacolo di Riccardo Cocciante \"Notre Dame de Paris\", (una \"riscrittura\" vera e propria pi\u00f9 che una traduzione dall'originale francese). A tal proposito dichiara: \"Per me il romanzesco \u00e8 reale e le musiche di Cocciante che ho ascoltato sono partiture di un musicista scatenato nei sensi, nei gesti e nell'ispirazione che travalica i territori delle canzoni e diventa romanzesco\".\nUna nuova collaborazione con Riccardo Cocciante \u00e8 nel 2007 con Giulietta e Romeo, opera popolare musicata da Cocciante con i testi tesi tra momenti profondamente metafisici, assonanze e martellanti ripetizioni.\nNel 2011 torna a lavorare per Mango: del suo nuovo album dal titolo \"La terra degli aquiloni\", Panella scrive \"La sposa\", il primo singolo, in onda dal 22 aprile, e altri due brani, \"Chiamo le cose\" e \"Tutto tutto\".\nPanella vive dividendosi tra Roma e il beneventano, conducendo esistenza riservata. Sposato, ha un figlio.\nPoetica.\nLo stile di Panella \u00e8 stato accostato al surrealismo, al modernismo, e, come accaduto a De Gregori, all'ermetismo, ma anche alle parole in libert\u00e0 del futurismo, mescolando quotidianit\u00e0 ed elementi filosofici; nelle sue interviste ha fatto anche riferimento agli \"haiku\", la poesia zen giapponese, e ai suoi autori preferiti: Ezra Pound, Thomas Stearns Eliot, Louis-Ferdinand C\u00e9line, rimarcando la diversit\u00e0 del suo stile rispetto a quello della canzone italiana, sebbene, nella sua attivit\u00e0 di paroliere, abbia scritto anche testi pi\u00f9 \"classici\", adatti al tipo di interprete.: "}
{"id": "224229", "revid": "36426", "url": "https://it.wikipedia.org/wiki?curid=224229", "title": "Ermagora e Fortunato", "text": " \nErmagora, o Ermacora (... \u2013 Aquileia, 70), e Fortunato (... \u2013 Aquileia, 70) furono i due protomartiri di Aquileia. Entrambi sono considerati santi da tutte le Chiese cristiane che ammettono il culto dei santi, particolarmente nelle zone dell'antico patriarcato di Aquileia.\nBiografia e martirio.\nErmagora sarebbe stato scelto nel 50 come primo vescovo della comunit\u00e0 di Aquileia da san Marco, venendo quindi consacrato a Roma da san Pietro. Secondo una tradizione dell'VIII-IX secolo si sarebbe trattato di un gentile convertito da Marco.Fortunato sarebbe stato il diacono di Ermagora e i due subirono assieme il martirio ad Aquileia nell'anno 70, inflitto loro, secondo la leggenda, da un certo Sebasto.\nCulto.\nSono festeggiati assieme il 12 luglio.\nIl loro culto \u00e8 antichissimo (sono citati nel \"Martirologio geronimiano\", testo del V secolo), soprattutto ad Aquileia, ed \u00e8 stato consolidato dal patriarca Poppone che nel 1031 dedica ai due santi la Basilica Patriarcale di Aquileia (dichiarata Patrimonio Mondiale dell'Umanit\u00e0) dopo la dedicazione mariana.\nI corpi e le reliquie dei due santi, prima conservati nella basilica di Aquileia, vennero trasferiti nel VI secolo a Grado nella basilica di Sant'Eufemia, venendo restituite alla comunit\u00e0 aquileiese solo alla fine del XV secolo. Alcune di queste reliquie vennero poi traslate a Gorizia nel 1751 con la soppressione del patriarcato di Aquileia. Una chiesa dedicata ai due santi si trova a Trieste, a Roiano, in Piazza tra i Rivi.\nLa \"Mohorjeva dru\u017eba\", o Societ\u00e0 di Ermagora, la pi\u00f9 antica casa editrice slovena (con tripla sede a Klagenfurt, Celje e Gorizia), fondata nel 1851 dal vescovo Anton Martin Slom\u0161ek e filologo Anton Jane\u017ei\u010d, \u00e8 stata cos\u00ec chiamata in riferimento a San Ermagora.\nPatronati.\nSono i santi protettori del Friuli-Venezia Giulia (con atto ufficiale del 2001), dell'arcidiocesi di Gorizia, dell'arcidiocesi di Udine, nonch\u00e9 protettori delle citt\u00e0:\nAll'estero sono santi protettori di:"}
{"id": "224230", "revid": "2225", "url": "https://it.wikipedia.org/wiki?curid=224230", "title": "Sir Bob Geldof", "text": ""}
{"id": "224231", "revid": "339392", "url": "https://it.wikipedia.org/wiki?curid=224231", "title": "Parma FC", "text": ""}
{"id": "224232", "revid": "252732", "url": "https://it.wikipedia.org/wiki?curid=224232", "title": "Shagohod", "text": ""}
{"id": "224233", "revid": "339392", "url": "https://it.wikipedia.org/wiki?curid=224233", "title": "FC Parma", "text": ""}
{"id": "224235", "revid": "339392", "url": "https://it.wikipedia.org/wiki?curid=224235", "title": "F.C. Parma", "text": ""}
{"id": "224242", "revid": "1762097", "url": "https://it.wikipedia.org/wiki?curid=224242", "title": "Codice", "text": ""}
{"id": "224245", "revid": "554814", "url": "https://it.wikipedia.org/wiki?curid=224245", "title": "Giacomo Carissimi", "text": "Vita.\nGiacomo Carissimi nacque nel 1605 a Marino, dove fu battezzato il 18 aprile di quell'anno. Il padre, Amico, fabbricante di botti, era figlio di un certo Carissimo, originario di Castelsantangelo sul Nera (Macerata) trasferitosi con la famiglia a Marino nel 1578.\nEbbe i primi insegnamenti musicali da Aurelio Briganti Colonna, Alessandro Capece e Francesco Manelli, musicisti attivi nella sua citt\u00e0 natale, poco distante da Roma, a quel tempo feudo della famiglia Colonna.\nDall'ottobre 1623 cant\u00f2 nel coro del duomo di Tivoli, e un anno dopo fino all'ottobre 1627 divenne organista. Nel novembre 1627 monsignor Getulio Nardini, vicario generale e arcidiacono del duomo di Tivoli, divenne vicario apostolico ad Assisi, e nel 1628 Carissimi lo segu\u00ec per assumere il posto di maestro di cappella nella Cattedrale di San Rufino, che mantenne fino al 1629, quando si trasfer\u00ec definitivamente a Roma. Dal 15 dicembre 1629 assunse la carica di maestro di cappella della chiesa di Sant'Apollinare annessa al Collegio Germanico-Ungarico, che mantenne fino alla morte. Nel 1637 ricevette gli ordini minori e pot\u00e9 quindi godere di alcuni benefici ecclesiastici.\nOltre all'attivit\u00e0 di maestro di cappella, svolse una rilevante attivit\u00e0 didattica, rivolta soprattutto a musicisti che gli venivano indirizzati, spesso da nobili famiglie, per avere un'adeguata formazione musicale nel canto e nella composizione. Viste le strette relazioni del collegio Germanico-Ungarico con i territori del Sacro Romano Impero, alcuni dei suoi migliori allievi fecero carriera presso importanti corti del nord Europa, come Giovan Battista Mocchi attivo nelle corti di Bruxelles e di Neuburg-D\u00fcsseldorf, Domenico Palombi e Domenico del Pane a Vienna, Kaspar F\u00f6rster a Varsavia e Copenhagen, Vincenzo Albrici a Dresda, Stoccolma, Amburgo, Londra, Berlino, Lipsia e Praga.\nGi\u00e0 prima della met\u00e0 del Seicento Carissimi aveva conseguito una notevole fama anche al di fuori di Roma. Nel 1643 fu invitato dal cantante Giacomo Razzi a candidarsi come successore del defunto Monteverdi come maestro di cappella della basilica di San Marco a Venezia. Nel 1647 ebbe pressanti inviti da parte dell'arciduca Leopoldo Guglielmo d'Asburgo perch\u00e9 assumesse la carica di maestro di cappella della sua corte a Bruxelles. Il gesuita Athanasius Kircher spese per lui parole di lode nella \"Musurgia universalis\" (Roma, 1650), pubblicando due esempi della sua musica, tratti dalla cantata \"A' pi\u00e8 d'un verde alloro\" e dal coro finale del celebre \"Jephte\", dove nel giro di poche battute il compositore evoca ben otto diversi \u2018affetti\u2019 che permettono all'ascoltatore di cogliere i repentini rivolgimenti del dramma: amore, dolore, letizia, indignazione, compassione, timore, audacia e stupore.\nNel febbraio 1656, in onore della regina Cristina di Svezia, da poco arrivata a Roma, venne rappresentato al Collegio Germanico-Ungarico il dramma sacro \"Il sacrificio d'Isacco\", messo in musica da Carissimi, Nella quaresima dello stesso anno, presso la corte della regina, venne eseguito il suo oratorio \"Historia di Daniele\", su libretto di Pompeo Colonna. Nel luglio 1656 Cristina di Svezia lo nomin\u00f2 \u00abmaestro di cappella del concerto di camera\u00bb.\nCarissimi dovette collaborare alle musiche di altre istituzioni romane, tra le quali l'oratorio di S. Maria in Vallicella e quello del Ss. Crocifisso di San Marcello, dove la sua presenza \u00e8 testimoniata pi\u00f9 volte nel decennio 1650-1660. \nCarissimi mor\u00ec il 12 gennaio 1674 e fu inumato nella stessa chiesa di S. Apollinare, in cui aveva lavorato per buona parte della vita. La congregazione dei musici di Roma, della quale si ritiene che fosse stato membro, gli tribut\u00f2 esequie solenni nella chiesa di Santa Maria Maddalena; non restano tracce della sua tomba.\nProduzione.\nGiuseppe Ottavio Pitoni, che ai primi del Settecento scrisse un breve profilo biografico di Carissimi, affermava che \u00abfu eccellente compositore di armonia musicale e prevalse non solo in compositione di chiesa, ma anco in quelle di camera e teatro, come dalle sue commedie che si conservano nel Collegio Germanico [...] Ebbe stile assai naturale e grave nelle sue composizioni e molto applaudito e gradito agli orecchi di quel tempo\u00bb\nIl catalogo, sia pure non definitivo, delle opere di Carissimi comprende 8 messe, circa 200 mottetti e 2 oratori in lingua italiana e una ventina di composizioni da oratorio, su testo latino, appartenenti al genere del mottetto dialogico o della \"historia\", comunemente definiti come \"oratori latini\". A stampa vennero pubblicate le raccolte \"Missa a quinque et a novem con una scelta di mottetti con strumenti\" (Colonia, 1666) e \"Arion romanus. Liber primus sacrarum cantionum 1, 2, 3, 4, 5 vocibus vel instrumentis concinendarum\" (Costanza, 1670), contenente 28 mottetti concertati con e senza strumenti, e altre composizioni sacre e profane inserite in raccolte collettive del tempo.\nIn campo profano compose 227 cantate per una, due e tre voci, in massima parte conservate manoscritte. Della musica per il teatro, di cui parla Pitoni, non restano tracce, a parte la notizia del citato dramma sacro \"Il sacrificio d'Isacco\".\nLa musica sacra e profana di Carissimi ebbe notevole influenza su musicisti del suo tempo anche fuori dell'Italia. I suoi numerosi allievi che lavorarono all'estero favorirono infatti la precoce diffusione della sua musica da chiesa, da oratorio e da camera, oggi in gran parte conservata in vari paesi, tra i quali Francia, Inghilterra e Svezia, talvolta all'interno di collezioni musicali raccolte da musicisti e musicofili tra la fine del Seicento e i primi decenni del Settecento. Particolare influenza ebbe la sua musica da chiesa e da oratorio sui musicisti francesi, e in particolare sul compositore Marc-Antoine Charpentier, che soggiorn\u00f2 a Roma negli anni 1667-1669.\nNotizia storica sulle opere.\nPitoni disse che, ai suoi tempi, si conservava presso il Collegio Germanico-Ungarico, oltre al ritratto di Carissimi, la raccolta di tutte le sue composizioni, rimaste dopo la sua morte di propriet\u00e0 di questa istituzione. Dopo la soppressione dei Gesuiti sembra che la collezione delle sue musiche sia stata venduta a peso di carta. Il canonico Massagnoli, che l'abate Alfieri conobbe nella sua giovinezza, diceva che, per una felice coincidenza, aveva acquistato, per un prezzo ridicolo, mille libbre di musica della chiesa di Sant'Apollinare ma le opere di Carissimi non si trovavano tra quelle, essendo conservate nel collegio. La conoscenza delle musiche di Carissimi si deve in gran parte dunque alle copie disseminate da allievi e musicofili in vari paesi europei e a poche raccolte stampate al suo tempo."}
{"id": "224249", "revid": "37401", "url": "https://it.wikipedia.org/wiki?curid=224249", "title": "Brb", "text": ""}
{"id": "224251", "revid": "3535", "url": "https://it.wikipedia.org/wiki?curid=224251", "title": "Tipo (Biologia)", "text": ""}
{"id": "224252", "revid": "1573940", "url": "https://it.wikipedia.org/wiki?curid=224252", "title": "Niphargus", "text": "Niphargus \u00e8 un genere di piccoli crostacei ipogei (che vivono nelle grotte e nelle falde acquifere), simili nell'aspetto ai gamberetti, diffusi in Eurasia.\nDescrizione.\nCome la gran parte degli organismi troglobi i crostacei del genere \"Niphargus\" sono privi di occhi e di colore bianco.\nDistribuzione e habitat.\nL'areale del genere si estende in Europa, dalla penisola iberica a ovest e dalla Gran Bretagna a nord, sino all'Asia Minore e al Medio Oriente. L'Italia, con oltre 60 differenti specie note, \u00e8 uno dei centri di maggiore biodiversit\u00e0.\nMolte delle specie del genere \"Niphargus\" sono endemismi con areale molto ristretto, addirittura a singole grotte. Ad esempio \"Niphargus costozzae\" (endemica dei Covoli di Costozza, nei Colli Berici, descritta per la prima volta nel XX secolo da Schellenberg) oppure il \"Niphargus galvagnii\" (nella grotta di Castello Tesino, in Trentino).\nTassonomia.\nIl genere comprende le seguenti specie:"}
{"id": "224256", "revid": "1718925", "url": "https://it.wikipedia.org/wiki?curid=224256", "title": "Mediana (geometria)", "text": "In un triangolo, la mediana \u00e8 un segmento che congiunge un vertice al punto medio del lato opposto.\nMediana di un parallelogramma \u00e8 il segmento che congiunge i punti medi di due lati opposti.\nPropriet\u00e0.\nAlcune propriet\u00e0 della mediana:\n1 Il triangolo viene diviso dalla mediana in due triangoli aventi la stessa superficie e tutte le altre rette che dividono il triangolo in due parti di uguale superficie non passano per il baricentro.\n2 Le tre mediane di un triangolo si intersecano in un punto chiamato baricentro o centro di massa (per una dimostrazione si veda per esempio il Teorema di Ceva).\n3 Ogni mediana giace per due terzi della propria lunghezza fra il vertice e il baricentro, mentre l'altro terzo si trova fra il baricentro e il punto medio del lato opposto.\nLa terza propriet\u00e0 non \u00e8 immediata. In riferimento alla figura sottostante, provo che formula_1. Siano formula_2 ed formula_3 rispettivamente i punti medi dei segmenti formula_4 e formula_5. Quindi formula_6 (1) e formula_7. Applicando il Teorema di Talete al triangoloformula_8 tagliato dalla retta passante per formula_9 e formula_10 ho che \nformula_11.\nApplicando il Teorema di Talete al triangolo formula_12 tagliato dalla retta passante per formula_2 ed formula_3 ho che \nformula_15. \nQuindi formula_16 \u00e8 un parallelogramma. In un parallelogramma le diagonali si tagliano scambievolmente a met\u00e0, quindi formula_17 (2). Si conclude osservando che per (1) e (2) si ha formula_18. Analogo ragionamento per le altre due mediane.\nLunghezza delle mediane.\nLa lunghezza della mediana pu\u00f2 essere ottenuta grazie al teorema della mediana. Usando la notazione standard per gli elementi di un triangolo e con formula_19, formula_20, formula_21 le mediane uscenti rispettivamente dai vertici formula_22, formula_23, formula_24, si ha che:\nDimostrazione:\nSia formula_28 il punto medio del lato formula_29. Considero i triangoli formula_30 e formula_31. Per la prima propriet\u00e0 essi sono equivalenti, quindi hanno medesima area, cio\u00e8 formula_32. Calcolando l'area dei due triangoli applicando la Formula di Erone (conviene la seconda forma proposta) ottengo il primo enunciato. Ragionamento analogo per gli altri due."}
{"id": "224257", "revid": "1635484", "url": "https://it.wikipedia.org/wiki?curid=224257", "title": "Fra Galgario", "text": "Biografia.\nGiuseppe Ghislandi nasce nel quartiere di Borgo San Lorenzo di Bergamo nel 1655, da Domenico, pittore di prospettive e panorami decorativi, e Flaminia Mansueti. \nLa sua formazione avviene a Bergamo sotto Giacomo Cotta, incisore milanese, attivo in citt\u00e0 come pittore di soggetti sacri, e sotto Bartolomeo Bianchini. Probabilmente a influenzarlo in questa prima fase oltre a Giovanni Battista Moroni, furono le opere di Carlo Ceresa e le nature morte di Evaristo Baschenis.\nNel 1675 entr\u00f2 come frate laico nell'Ordine dei frati minimi nel convento di San Francesco da Paola a Venezia, assumendo il nome di Vittore. In citt\u00e0 rimase fino al 1688, dedito allo studio delle opere di Tiziano e Paolo Veronese, a quest'anno \u00e8 databile il \"Ritratto di Domenico Ghislandi\"\nRientrato a Bergamo si trasferisce intorno al 1690 ancora a Venezia come allievo e collaboratore di Sebastiano Bombelli entrando in contatto con l'opera dei ritrattisti Nicol\u00f2 Cassana, il fiammingo Jan de Kerkchoven detto Giacomo da Castello e del ritrattista ceco Johann Kupezky. A questo periodo possono risalire il \"Ritratto di Bartolomeo Manganoni\" del 1695 circa, e conservato al Mus\u00e9e d'Art et d'Histoire di Narbona e il \"Ritratto di patrizio veneziano\", degli ultimi anni del secolo XVII e ora in collezione privata.\nNel 1701 circa ritorna a Bergamo. Di questo periodo sono il \"Busto di Vitellio Imperatore\", del 1702 all'Accademia Carrara di Bergamo, con il probabile pendant costituito dal \"Busto di un poeta laureato\", conservato in collezione privata; il \"Ritratto del marchese Rota e del capitano Brinzago\", databile tra il 1702 e il 1705; il \"Ritratto di gentiluomo\", il \"Ritratto di gentiluomo\" e il \"Ritratto di gentiluomo in giacca rossa\", questi ultimi tre databili al 1705 circa e in diverse collezioni private. In questo periodo si perfeziona sotto la guida di Salomon Adler, pittore di origine polacca attivo precedentemente a Milano come ritrattista.\nNella sua citt\u00e0 natale iniziano le maggiori commesse da parte dell'aristocrazia locale, di queste fanno parte il \"Ritratto di gentiluomo di casa Finardi\" del 1710; il \"Ritratto di Clara Benaglio Finardi\" del 1710, entrambi in collezione privata; il \"Ritratto di gentildonna con ventaglio\" del 1710 circa; il \"Ritratto del conte Gerolamo Secco Suardo\" del 1711, conservato all'Accademia Carrara di Bergamo; il \"Ritratto di Gian Domenico Tassi\", databile tra il 1710 e il 1715 della Collezione Koelliker; il \"Ritratto di gentiluomo di casa Secco Suardo\" realizzato tra il 1712 e il 1715, entrambi in diverse collezioni private e il \"Ritratto del conte Giovan Battista Vailetti\", databile al 1720 circa, conservato alle Gallerie dell'Accademia di Venezia.\nNel 1717 si rec\u00f2 a Bologna: entr\u00f2 in contatto con Giuseppe Maria Crespi, e fu nominato membro d'onore dell'Accademia Clementina. Tornato a Bergamo, l'artista cre\u00f2 ritratti definiti dai contemporanei \"capricciosi\": i personaggi vestivano abiti inconsueti e orientaleggianti, a volte in pose arroganti.\nDi questi anni sono il \"Ritratto del conte Giovan Battista Vailetti\", ora a Venezia, il \"Doppio ritratto del conte Giovanni Secco Suardo con il suo servo\", conservato all'Accademia Carrara di Bergamo, e il \"Ritratto del dottor Bernardi bolognese,\" in collezione privata.\nSecondo Francesco Maria Tassi dal 1732 \"cominci\u00f2 a dipignere col dito anulare tutte le carnagioni, la qual cosa continu\u00f2 sino alla morte\".\nDel 1732 circa sono l\"'Autoritratto\" dell'Accademia Carrara, e il \"Ritratto di giovane\", conservato al Museo civico Amedeo Lia a La Spezia.\nTra il 1735 e il 1740 dipinse il \"Ritratto di Salomon Adler\", ora in collezione privata a Bergamo.\nNel 1737 rifece, con la nuova tecnica, il volto del \"Ritratto di Francesco Maria Bruntino\" e i ritratti di Isabella Camozzi de' Gherardi, in collezione privata, il capolavoro \"Gentiluomo con tricorno\" al \"Museo Poldi Pezzoli\", il \"Ritratto dell'avvocato Giacomo Bettami de' Bazini\", il \"Ritratto di giovane pittore\", entrambi all'Accademia Carrara di Bergamo e il \"Giovane con turbante\", ora in collezione privata.\nMor\u00ec nel Convento del Galgario, di Bergamo, da qui il suo appellativo."}
{"id": "224258", "revid": "174925", "url": "https://it.wikipedia.org/wiki?curid=224258", "title": "Mediana", "text": ""}
{"id": "224261", "revid": "404338", "url": "https://it.wikipedia.org/wiki?curid=224261", "title": "Giuseppe Ghislandi", "text": ""}
{"id": "224262", "revid": "404338", "url": "https://it.wikipedia.org/wiki?curid=224262", "title": "Vittore Ghislandi", "text": ""}
{"id": "224266", "revid": "89688", "url": "https://it.wikipedia.org/wiki?curid=224266", "title": "La Primula Rossa", "text": "La Primula Rossa (\"The Scarlet Pimpernel\") \u00e8 un ciclo di romanzi scritti dalla baronessa Emma Orczy e pubblicati in fascicoli agli inizi del Novecento. Il primo romanzo (\"La Primula Rossa\") usc\u00ec in volume nel 1905. Queste opere sono considerate, tra l'altro, come antesignane del genere della letteratura di spionaggio.\nIl ciclo.\nLe vicende del ciclo sono ambientate nel periodo della rivoluzione francese, quando Robespierre e gli altri membri del comitato di salute pubblica seminavano il Terrore. Contro la tirannia in cui \u00e8 sfociata la rivoluzione, giunge in Francia una figura misteriosa a capo di una lega che si adopera per il benessere e la salvezza dei nobili. Questo enigmatico personaggio, acclamato dai nobili decaduti e dai \u00abnemici della repubblica\u00bb, firma le sue imprese con uno stemma molto particolare, un piccolo fiore scarlatto (\"Anagallis arvensis\"), e per questo motivo \u00e8 conosciuto da tutti come \"la Primula Rossa\".\nNessuno pu\u00f2 immaginare che dietro la maschera del valoroso e impavido eroe, che si fa beffe del nuovo governo francese, si nasconda la figura del nobile inglese sir Percy Blakeney, \u00abdamerino incipriato\u00bb fedele amico del Principe di Galles. La Primula \u00e8 il classico eroe orgoglioso, coraggioso e con \u00abgli occhi che sciolgono il cuore\u00bb. Inoltre, la Primula \u00e8 un riuscito, oltre che raro, esempio di eroe reazionario, fiero oppositore della barbarie rivoluzionaria nel nome dell'Ancien R\u00e9gime.\nLe imprese dell'abile e inafferrabile Primula sono state riproposte ai tempi del cinema in bianco e nero e, pi\u00f9 recentemente, in un ciclo di film in cui l'eroe \u00e8 interpretato dall'attore Richard E. Grant.\nIl ciclo letterario completo.\nDi seguito sono riportate le prime edizioni inglesi e le prime edizioni italiane del ciclo letterario completo della \"Primula Rossa\".\nRicezione attuale.\nIl ciclo gode ancora di grande popolarit\u00e0 nel mondo anglosassone, mentre in Italia non viene ristampato integralmente dalla fine degli anni Sessanta. La serie venne fin allora pubblicata nella Biblioteca Romantica per i tipi di Sonzogno. Dal 2018, l'Editore Fazi ha iniziato la ritraduzione del ciclo della \"Primula Rossa\"."}
{"id": "224267", "revid": "78273", "url": "https://it.wikipedia.org/wiki?curid=224267", "title": "Sant'Ermacora", "text": ""}
{"id": "224271", "revid": "124258047", "url": "https://it.wikipedia.org/wiki?curid=224271", "title": "Detrito spaziale", "text": "Con le espressioni detriti spaziali, detriti orbitali, spazzatura spaziale o rottame spaziale si indica tutto ci\u00f2 che orbita attorno alla Terra, creato dall'uomo e non pi\u00f9 utile ad esso. Ricadono in questa definizione gli stadi dei razzi, frammenti di satelliti, scaglie di vernici, polveri, materiale espulso dai motori dei razzi, liquido refrigerante rilasciato dal satellite nucleare RORSAT ed altre piccole particelle.\nNuvole di particelle molto piccole possono causare danni da erosione, come una \"sabbiatura\".\nI detriti spaziali sono aumentati vertiginosamente negli ultimi anni, diventando un problema crescente per l'alta possibilit\u00e0 di collisioni con satelliti attivi che a loro volta produrrebbero altri detriti seguendo lo scenario della cosiddetta Sindrome di Kessler. Lo scontro con anche piccoli detriti, infatti, pu\u00f2 essere distruttiva a causa dell'alta velocit\u00e0 orbitale.\nAlcuni veicoli spaziali, come ad esempio la Stazione Spaziale Internazionale (ISS), sono stati equipaggiati con particolari protezioni per mitigare questo tipo di eventi. Rimangono invece pericolosamente esposte le attivit\u00e0 extra-veicolari.\nLa IADC (\"Inter Agency Space Debris Committee\") \u00e8 un'organizzazione ONU che si occupa del problema dei detriti spaziali.\nCronologia.\nNel 1958 gli Stati Uniti d'America lanciarono un satellite denominato Vanguard I che \u00e8 uno dei pi\u00f9 longevi superstiti dei detriti spaziali e che, dall'ultimo aggiornamento del 2008, rimane il pi\u00f9 vecchio detrito ancora in orbita.\nAi detriti spaziali, secondo quanto affermato da Edward Tufte nel libro \"Envisioning Information\", vanno aggiunti anche un guanto perduto da Edward White durante la prima attivit\u00e0 extra-veicolare americana, una macchina fotografica perduta da Michael Collins durante la missione Gemini 10, i sacchi d'immondizia espulsi dai cosmonauti della Mir durante 15 anni di vita della Stazione Spaziale, una chiave inglese ed uno spazzolino da denti.\nSunita Williams ha perso un'altra macchina fotografica durante un'attivit\u00e0 extra-veicolare (EVA) durante la missione STS-116. Durante la missione STS-120, nel corso di un'altra attivit\u00e0 extra-veicolare (EVA) per la riparazione di uno strappo in un pannello solare, \u00e8 stato perso un paio di pinze. Durante la missione STS-126 Heidemarie M. Stefanyshyn-Piper ha perso una cassetta degli attrezzi, delle dimensioni di una ventiquattrore.\nMolti di questi inusuali oggetti sono rientrati in atmosfera nell'arco di poche settimane, in virt\u00f9 dell'orbita di rilascio, e, comunque, non rappresentano un contributo significativo rispetto alla quantit\u00e0 di detriti in orbita. La maggior parte di essi, infatti, \u00e8 generato dalle esplosioni. In circa 200 di questi eventi, sono stati prodotti circa 100 tonnellate di detriti che sono ancora in orbita. La maggior parte della spazzatura spaziale \u00e8 concentrata lungo orbite terrestri basse, sebbene qualcuno si trovi anche oltre l'orbita geosincrona.\nLa prima manovra evasiva, un'accensione di 7 secondi da parte del sistema di controllo dell'assetto (\"Reaction control system\"), eseguita dallo Space Shuttle, missione STS-48, per evitare una collisione con un frammento del satellite Cosmos 995 \u00e8 stata effettuata nel settembre del 1991.\nIl 27 marzo 2007 un detrito proveniente da un satellite spia russo ha sfiorato pericolosamente un Airbus A340 della Lan Chile (LAN Airlines), con a bordo 270 passeggeri, in volo tra Santiago del Cile (Cile) ed Auckland (Nuova Zelanda). L'aereo stava volando sopra l'Oceano Pacifico che \u00e8 considerato il posto pi\u00f9 sicuro per il rientro di un satellite a causa delle vaste aree di mare inabitate.\nL'11 luglio 1979 lo Skylab, in anticipo rispetto ai piani originali a causa di un'intensa attivit\u00e0 solare che lo spinse in un'orbita pi\u00f9 bassa, rientr\u00f2 nell'atmosfera terrestre disintegrandosi e provocando una pioggia di detriti che ricaddero, senza provocare danni, lungo una rotta estesa dall'Oceano Indiano meridionale all'Australia occidentale.\nUn'analisi di rischio, condotta per una missione dello Space Shuttle Atlantis nell'ottobre 2008, ha concluso che ci fosse un altissimo rischio dovuto ai detriti spaziali con 1 su 185 possibilit\u00e0 di impatto catastrofico. Questo livello di rischio richiese una decisione di lancio di livello elevato.\nConsiderando che una tipica missione dello Space Shuttle diretta verso la Stazione Spaziale Internazionale (ISS) si svolge ad una quota di 370 chilometri, questo comporta un rischio di 1 su 300. Il rischio \u00e8 maggiore in una missione di servizio per il telescopio spaziale Hubble, che orbita intorno a 560 chilometri di altitudine, dove maggiore \u00e8 la presenza di detriti. I piani di diminuzione del rischio per queste missioni includono il volo dello Space Shuttle di coda, che consente ad eventuali detriti di impattare prima con i motori principali.\nLa Stazione Spaziale Internazionale (ISS) il 13 marzo 2009, \u00e8 stata messa in stato di allerta, con l'equipaggio pronto a evacuare per il rischio di collisione con un frammento di detrito orbitale.\nTracciatura.\nSia i sensori radar che ottici, come i laser, sono utilizzati per tracciare i detriti spaziali. Tuttavia, determinare con precisione le orbite \u00e8 molto difficoltoso. Tracciare oggetti pi\u00f9 piccoli di 10\u00a0cm \u00e8 estremamente difficoltoso a causa della loro sezione molto piccola che ne riduce la stabilit\u00e0 orbitale, ma \u00e8 possibile. \u00c8 tecnicamente possibile tracciare anche frammenti pi\u00f9 piccoli di 1\u00a0cm.\nLa massima densit\u00e0 di detrito spaziale ha luogo ad un'altitudine di circa \u00a0km. Sulle orbite localizzate a quest'altitudine la densit\u00e0 spaziale di detrito \u00e8 di circa 0,0001 oggetti/km\u00b3.\nIl diagramma di Gabbard.\nLa disposizione dei detriti spaziali creati dalla distruzione di un satellite sono stati studiati usando un diagramma di dispersione noto come diagramma di Gabbard. In tale diagramma le altitudini del perigeo e dell'apogeo dei singoli frammenti formati dalla collisione sono correlati con i periodi orbitali degli stessi. La distribuzione del diagramma risultante pu\u00f2 essere utilizzata per calcolare la direzione ed il punto di impatto.\nMisurazioni.\nIl Comando Strategico degli Stati Uniti \u00e8 in possesso attualmente di un catalogo contenente circa oggetti, in parte, per evitare errori di interpretazione come missili nemici. L'osservazione dei dati raccolti \u00e8 tenuta aggiornata attraverso una serie di radar e telescopi terrestri nonch\u00e9 attraverso telescopi spaziali. Tuttavia, la maggior parte dei detriti rimangono inosservati.\n\u00c8 considerato \"grande\" ogni detrito che rientri nella capacit\u00e0 attuale di detezione, che \u00e8 attualmente di 1\u00a0cm. In termini numerici, alla met\u00e0 del 2009, la NASA quantificava in il numero di detriti di dimensione superiore a 10\u00a0cm, a quelli compresi tra 1 e 10\u00a0cm e stimava a svariate decine di milioni quelli di dimensione inferiore ad 1\u00a0cm.\nIn base all'ESA \"Meteoroid and Space Debris Terrestrial Environment Reference, Modello MASTER-2005\" ci sono pi\u00f9 di oggetti di dimensioni superiori a 1\u00a0cm in orbita.\nQuanto alla massa, la maggior parte del peso \u00e8 concentrata negli oggetti di dimensioni maggiori. Nel 2000 \u00e8 stato calcolato che oggetti pesino pi\u00f9 di 100\u00a0kg ciascuno e contribuiscano a oltre il 98% del totale del detrito spaziale conosciuto ed orbitante nell'orbita terrestre bassa.\nAltre fonti di conoscenza sulla realt\u00e0 dell'ambiente dei detriti spaziali comprendono campagne di misura da parte del ESA Space Debris Telescope, TIRA (\"Tracking and Imaging Radar\"), il radar Haystack, e il radar Cobra Dane ad allineamento di fase. I dati raccolti durante queste campagne sono utilizzati per validare i modelli dell'ambiente dei detriti, come l'ESA-MASTER. Tali modelli sono l'unico mezzo per valutare l'impatto dei rischi causati da detriti spaziali in quanto solo gli oggetti pi\u00f9 grandi possono essere tracciati regolarmente.\nIl recupero di detriti spaziali \u00e8 un'altra preziosa fonte di informazioni sui frammenti submillimetrici. Il satellite LDEF rilasciato dallo Space Shuttle Challenger, missione STS-41-C e recuperato dallo Space Shuttle Columbia, missione STS-32 dopo 68 mesi in orbita ha consentito, attraverso l'attento esame delle sue superfici, di analizzare la distribuzione e la composizione del flusso di detriti. Il satellite EURECA rilasciato dallo Space Shuttle Atlantis, missione STS-46, nel 1992 e recuperato dallo Space Shuttle Endeavour, missione STS-57, nel 1993, \u00e8 un altro esempio.\nIl pannello solare del Telescopio spaziale Hubble, recuperato durante la missione STS-61 dallo Space Shuttle Endeavour, \u00e8 una fonte importante di informazione sui detriti spaziali. I crateri d'impatto trovati sulla sua superficie sono stati contati e classificati dall'ESA per fornire un altro mezzo di validazione dei modelli.\nIl NASA Orbital Debris Observatory traccia i detriti spaziali utilizzando un telescopio a specchio liquido di 3\u00a0m.\nMitigazione.\nAl fine di ridurre la generazione di ulteriori zone contenenti detriti spaziali, un certo numero di azioni sono state proposte: la passivazione degli stadi superiori spenti, attraverso il rilascio del combustibile residuo, \u00e8 destinato a ridurre il rischio di esplosioni in orbita che potrebbero generare migliaia di altri frammenti. Gli ostacoli pi\u00f9 grandi a un intervento nascono dalla difficolt\u00e0 di raggiungere un accordo su base internazionale.\nIl recupero dei satelliti in orbita alla fine della loro vita operativa potrebbe essere un'altra efficace misura di mitigazione. Questo potrebbe essere facilitata con un cavo (\"tether\") di terminazione, un cavo (\"tether\") elettrodinamico che, srotolato fuori dal velivolo, lo rallenta. Nel caso in cui un'azione diretta e controllata di deorbitazione richiedesse troppo carburante, un satellite potrebbe essere collocato in un'orbita dove la resistenza atmosferica, dopo alcuni anni, provocherebbe la deorbitazione. Tale manovra \u00e8 stata effettuata con successo con il satellite francese SPOT, portando il suo tempo di rientro atmosferico previsto in 200 anni a circa 15 anni, riducendo il perigeo da 830 a circa 550\u00a0km.\nAlle quote orbitali dove non sarebbe economicamente fattibile deorbitare un satellite, come quelli dell'anello geostazionario (GEO), i vecchi satelliti sono portati su un'orbita cimitero in cui non sono presenti satelliti operativi.\nIncidenti.\nLa prima e pi\u00f9 grande formazione di detriti spaziali dovuta a collisione \u00e8 avvenuta il 10 febbraio 2009 alle 16:56 UTC. Il satellite inattivo Cosmos 2251 ed il satellite operativo Iridium 33 si sono scontrati a 789 chilometri di altezza sopra la Siberia settentrionale. La velocit\u00e0 di impatto relativa \u00e8 stata di circa 11,7 chilometri al secondo, approssimativamente chilometri orari. Entrambi i satelliti sono andati distrutti. La collisione ha prodotto una considerevole mole di detriti (in numero stimato di ) che costituiscono un rischio aggiuntivo per i velivoli spaziali.\nUn altro grande scontro avvenne il 22 gennaio 2013 tra il detrito provocato dall'esplosione del satellite cinese Fengyun 1C e dal nano-satellite BLITS del peso di 7,5\u00a0kg circa, impiegato per esperimenti di riflessione di raggi laser. La collisione tra il detrito spaziale cinese e il satellite russo avrebbe fatto cambiare la sua orbita e la sua velocit\u00e0 di rotazione e assetto."}
{"id": "224273", "revid": "15756", "url": "https://it.wikipedia.org/wiki?curid=224273", "title": "Storia di Napoli", "text": "La storia di Napoli si estende per circa tre millenni. Il sito esatto in cui si \u00e8 sviluppata la citt\u00e0, ovvero la collina di Pizzofalcone e le aree limitrofe, risulta frequentato e occupato sin dal Neolitico medio. Napoli nel tempo si \u00e8 espansa fino a divenire una delle megalopoli pi\u00f9 popolose del mondo nel XVII secolo e ha esercitato una profonda influenza sull'Europa sin dall'Evo Antico. La sua storia si presenta come un microcosmo di storia europea fatta di diverse civilt\u00e0, popoli e culture che hanno lasciato tracce anche nel suo eminente patrimonio artistico e monumentale. Per secoli capitale dell'Italia meridionale, ha subito attacchi, invasioni e distruzioni, facendo fronte inoltre a numerose catastrofi naturali come eruzioni vulcaniche, terremoti, maremoti, lahar e pestilenze.\nLe et\u00e0 preistoriche.\nLe origini.\nLe pi\u00f9 antiche tracce di frequentazione e occupazione all'interno del territorio comunale di Napoli risalgono, secondo i dati fino a oggi raccolti, al Neolitico Medio, testimoniate da reperti tipici della cultura di Serra d'Alto ritrovati innanzi alla basilica di Santa Maria degli Angeli a Pizzofalcone (ossia tra l'acropoli e la necropoli di Parthenope, alle spalle della collina di Pizzofalcone). Nella stessa area sono stati ritrovati, inoltre, un importante strato archeologico risalente all'Eneolitico Antico e uno all'antica/media Et\u00e0 del bronzo. L'Enolitico Medio, tipo Gaudo, \u00e8 noto pi\u00f9 all'interno di Parthenope dai vecchi ritrovamenti di Materdei, mentre il Bronzo Antico o meglio Medio iniziale \u00e8 presente a piazzale Tecchio, che si pu\u00f2 considerare l'inizio dell'area flegrea (e anche in altri siti meno importanti). Infine, a valle della collina di Pizzofalcone, nell'area costiera del porto di Napoli, soprattutto abbondanti rinvenimenti ceramici (perlopi\u00f9 forme chiuse come olle ovoidi e cilindro ovoidi) databili tra il Bronzo Finale ed il Ferro documentano l'esistenza di un sito forse a carattere produttivo deputato allo svolgimento di attivit\u00e0 costiere, che, come anche nel caso dell'insediamento protoappenninico di Fuorigrotta, ebbe certamente contatti col mondo miceneo. In tale ambito, nel 2005 durante la costruzione della stazione di Napoli Afragola per l'Alta velocit\u00e0 ferroviaria, riaffior\u00f2 un centro abitato con spiccate caratteristiche commerciali e produttive che mostrava una nuova tipologia di contatti nel Bronzo Avanzato, non pi\u00f9 legati solo ai siti costieri ma alla pianura retrostante ritornata fertile e adatta all'insediamento umano dopo la disastrosa eruzione di tipo pliniano del monte Vesuvio intorno al 1780 a.C. Per le popolazioni dell'Et\u00e0 del bronzo e poi del Ferro presenti in quest'area del golfo di Napoli, le fonti greche usano i nomi di Ausoni e Opici.\nEvo antico.\nParthenope.\nParthenope venne fondata dai Cumani alla fine dell'VIII secolo a.C. (anche se la pi\u00f9 antica documentazione archeologica risale alla seconda met\u00e0 dell'VIII secolo) e prendeva il nome dalla Sirena eponima, la cui tomba, secondo la tradizione mitica, era situata tra le altre ipotesi nei pressi della foce di uno degli affluenti del fiume Sebeto.\nL'insediamento, sorto su di un promontorio posto in posizione particolarmente favorevole e circondato su tre lati dal mare, nacque in una logica di approdi e capisaldi cumani (epineion). Esso permetteva un controllo diretto ed efficiente di tutti quei traffici via mare, in maniera particolare di quelle rotte tirreniche in direzione degli empori minerari toscani e laziali. La colonia, inoltre, consentiva anche un approdo protetto e ben fornito per tutte quelle navi che facevano rotta per la penisola iberica, la Sardegna e le Baleari.\nLa ricostruzione geomorfologica dell'antica linea di costa sottolinea come l'insenatura identificata nell'attuale piazza del Municipio sembri la pi\u00f9 adatta ad un'area portuale, probabilmente sin dalla fase di \"Parthenope\" e poi di \"Neapolis\", anche se le operazioni di dragaggio hanno provocato un'alterazione delle sabbie e di conseguenza un'assenza circa le attestazioni materiali pi\u00f9 antiche.\nPoich\u00e9 per l'ubert\u00e0 e l'amenit\u00e0 dei luoghi la colonia cominci\u00f2 ad essere maggiormente frequentata, i Cumani, preoccupati che la propria citt\u00e0 venisse disertata, cercarono di offuscare politicamente ed istituzionalmente Parthenope.\nFine VI secolo a.C.: fondazione di Neapolis.\nLa fondazione di Neapolis si colloca in quel clima di \"stasis\" vigente a Cuma per tutta la parabola di Aristodemo. Risultato delle \"staseis\" \u00e8 probabilmente, in primo luogo, la distruzione di Parthenope menzionata da Lutazio: \u00e8 probabile appunto che l'insediamento fin da allora fungesse da rifugio per le fazioni \"perdenti\". Il momento decisivo corrisponde all'instaurazione della Tiranide di Aristodemo, dopo la battaglia di Aricia del 507 a.C.. La tradizione ricorda dell'espulsione forzata degli oligarchi che trovarono rifugio a Capua. \u00c8 probabile che in questa circostanza essi abbiano deciso di dare spazio alla \"Nea Polis\" (Nuova Citt\u00e0). Ad ogni modo \u00e8 certo che la fondazione della citt\u00e0 sia avvenuta per mano di oligarchi mossi dalla volont\u00e0 di dar vita ad una \"seconda Cuma\", del tutto somigliante alla citt\u00e0 dalla quale provenivano; lo confermano a sufficienza ad esempio il prosieguo di culti come quello di Demetra e la fedele ripresa dell'organizzazione in \"fratrie\".\nNeapolis si estendeva nel pianoro compreso tra le attuali chiese di Sant'Aniello a Caponapoli (p.zza Cavour), dei SS. Apostoli (San Lorenzo) e di Santa Maria Egiziaca (Forcella), pari ad un'area di circa 72 ettari. Una citt\u00e0 non molto estesa, dunque (Metaponto ad esempio misura il doppio, 144 ha.).\nLa citt\u00e0 venne edificata secondo i criteri greco classici: acropoli (individuata nell'attuale area di Sant'Aniello a Caponapoli), agor\u00e0 (corrispondente all'odierna piazza San Gaetano) e necropoli (individuate sulla collina di Santa Teresa, ai Santi Apostoli, a San Giovanni a Carbonara e nei pressi di Castel Capuano. I vasi portati alla luce durante gli scavi sono di fattura cumana e testimoniano l'assenza, a Neapolis, di una scuola artistica originale).\nIl sistema stradale era composto da tre strade principali () e da circa venti strade secondarie (), con insula strette (da 35 a 36 m) e lunghe (da 185 a 187 m) in un rapporto di 1 a 5, schema urbano molto diverso dalle regole di Ippodamo di Mileto.\nLa nuova citt\u00e0, come si \u00e8 visto, non nacque inglobando e di conseguenza sviluppando la citt\u00e0 vecchia come avvenne ad esempio nel caso di Costantinopoli, bens\u00ec sorse giustapposta a quest'ultima per motivi commerciali: Neapolis nacque infatti tutta proiettata verso la valle del Sarno.\nCon l'arrivo del navarca ateniese Diotimo, Neapolis inaugurer\u00e0 il suo ruolo sempre pi\u00f9 egemone su tutto il litorale campano ed \"internazionale\" nel Mediterraneo.\nL'influenza ateniese e siracusana.\nLa \"Nuova Citt\u00e0\", che \u00e8 tale in riferimento all'aggiunta del ceto mercantile e non per aver soppiantato la \"Citt\u00e0 Vecchia\", seppe in breve tempo sia sostituirsi a Cuma nei commerci marittimi, sia assumere il controllo sullo specchio di mare che da golfo Cumano divenne golfo Neapolitano. Il suo successo in campo commerciale fu reso possibile grazie al declino della tirannide dei Dinomenidi a Siracusa (466 a.C.) e all'abbandono di Pithecusa da parte del presidio siracusano, a causa di un violento terremoto (o pi\u00f9 probabilmente un'eruzione vulcanica del Monte Epomeo). In tale ambito proprio l'episodio di Pithecusa e l'immediata occupazione dell'isola da parte di Neapolis, segnala l'esistenza di precoci tensioni tra la citt\u00e0 e la metropoli siciliana: dovute al tentativo interessato di quest'ultima di comprimere l'autonomia della comunit\u00e0 neapolitana, relegandola alla condizione di una terra \"enchoria\" (territorio abitato). All'influenza siracusana segu\u00ec quella ateniese.\nPericle, avvertendo prematuramente il grande valore del medio Tirreno, cre\u00f2 molto presto in quel mare una grande rete di relazioni commerciali.\nL'interesse ateniese per la Campania, ma anche per la Sicilia e l'Adriatico, fu dovuto al bisogno di derrate alimentari (soprattutto per quanto riguarda il commercio cerealicolo) per soddisfare il fabbisogno di una popolazione in costante aumento. I traffici erano dunque orientati verso quelle zone particolarmente ricche di cereali ma erano indirizzati specialmente verso il completo controllo dei mercati granari.\nLe ripercussioni della presenza attica nella citt\u00e0 furono numerose: il grande sviluppo in ambito portuale; i legami ancora pi\u00f9 stretti con centri siti in territori pianeggianti atti alla coltivazione del grano (Allifae, Capua, Nola, Cuma, Dicearchia); l'introdursi nell'area - assieme probabilmente alla citt\u00e0 di Elea - della nascente comunit\u00e0 italiota non solo da un punto di vista economico, ma anche cultuale, il potenziamento, come documentato dalla tradizione storica stessa, del corpo civico e militare attraverso l'arrivo nel golfo del celebre ammiraglio ateniese Diotimo (\u00e8 alquanto dibattuta la data esatta dell'arrivo: dopo la fondazione di Thurii, nel pieno degli anni trenta, ecc.); il potenziamento, sempre tramite quest'ultimo, del culto della Sirena Parthenope in funzione antisiracusana, con l'istituzione di una lampadedromia destinata a diventare celebre in tutto il mondo antico.\nSoltanto un ostacolo si interpose tra Atene e il fiorente mercato campano, ovvero i tentativi siracusani di conservare, anche in seguito al crollo della tirannide, una posizione primaria nel Tirreno. Un fattore che alla lunga avrebbe portato allo scontro con la citt\u00e0 siciliana. Nel 415 a.C. la spedizione ateniese contro Siracusa fin\u00ec in un vero e proprio disastro. I rapporti tra Neapolis e Atene subirono un'attenuazione solo con le vicende inerenti alla guerra archidamica e alla peste, che minarono sostanzialmente l'economia dell'Attica.\nGli Osci.\nAlla fine del V secolo a.C. l'equilibrio politico e sociale di Neapolis venne fortemente compromesso dall'espansionismo osco verso le pi\u00f9 fertili pianure. Prima di allora vi fu una lenta, graduale, ma costante infiltrazione dell'elemento italico, da prima richiamato dagli stessi Greci per i lavori pi\u00f9 umili e servili, per poi divenir parte della compagine sociale mediante il commercio e la partecipazione alla vita cittadina.\nNel 423 a.C. venne conquistata Capua, la grande roccaforte-granaio etrusca, e nel 421 a.C. Cuma, la quale dovette capitolare dopo un pesante e cruento assedio. Una parte dei suoi abitanti in fuga trov\u00f2 rifugio all'interno delle mura di Neapolis che in tal modo pag\u00f2 il suo debito di riconoscenza. Neapolis riusc\u00ec invece a salvaguardare la propria incolumit\u00e0 e sovranit\u00e0 politiche ammettendo con grande anticipo le \"\u00e9lite\" osche alle principali cariche pubbliche della polis. Tuttavia, a causa di questo comportamento, Neapolis min\u00f2 profondamente le sue relazioni con la \"metropolis\", Cuma.\nI Romani.\nDurante la Seconda guerra sannitica, nella seconda met\u00e0 del IV secolo a.C., Neapolis strinse alleanza con i Sanniti e i Tarantini schierandosi contro Roma, che si era gi\u00e0 impossessata di Capua. Nel 326 a.C., avendo devastato l'Agro Campano e Falerno come segno di affronto agli interessi romani, i Partenopei videro l'esercito capitolino, guidato dal console Publilio Filone, marciare sulla citt\u00e0 e cingerla d'assedio. Nel frattempo erano giunti circa quattromila soldati Sanniti e Nolani a difesa della componente osca di Neapolis. I Neapolitani si arresero ai Romani dopo un lungo assedio, anche grazie ad uno stratagemma con il quale i Greci allontanarono i Sanniti dalla citt\u00e0 (per approfondire questo episodio storico, vedi Parth\u00e8nope).\nTuttavia Roma lasci\u00f2 alla citt\u00e0 ampie autonomie e permise che i suoi costumi, la sua lingua e le sue tradizioni di origine greca sopravvivessero, preferendo piuttosto stringere una sorta di patto di solidariet\u00e0 e creando cos\u00ec quello che fu chiamato \"foedus Neapolitanum\", con particolare attenzione al suo importante ruolo commerciale e marittimo.\nNel 280 a.C., dopo la battaglia di Eraclea, quando Pirro si accorse che non c'era alcuna possibilit\u00e0 di un accordo con il Senato romano, decise di passare al contrattacco, avanzando con la sua armata verso nord. Durante l'avanzata devi\u00f2 su Neapolis con l'intento di prenderla o di indurla a ribellarsi a Roma. Il tentativo fall\u00ec e comport\u00f2 una perdita di tempo che gioc\u00f2 a vantaggio dei Romani: quando giunse a Capua la trov\u00f2 gi\u00e0 presidiata da Levino.\nNel 211 a.C., nel corso della seconda guerra punica, la citt\u00e0 di Capua venne severamente punita a causa della sua alleanza con Annibale. Grazie a ci\u00f2 la preminenza di quest'ultima in ambito campano and\u00f2 scemando a favore di Neapolis.\nDal 199 a.C., anno dell'istituzione di una dogana, il suo ruolo di potenza marittima cominci\u00f2 a scemare a vantaggio della vicina concorrente Puteoli e in seguito, nonostante i tentativi di Annibale (il quale fu respinto da Hegeas, alle porte della citt\u00e0) di sobillare i suoi abitanti contro Roma, Neapolis fu promossa a municipio romano, perdendo parte delle sue autonomie, sebbene restassero ancora in vigore le fratr\u00ece e le figure di arconti di tradizione greca.\nNell'82 a.C., nella lotta fra Mario e Silla, trovandosi a parteggiare per il primo, la citt\u00e0 dovette subire le devastazioni compiute dal secondo, animato dal desiderio di vendetta per l'affronto subito; ci\u00f2 priv\u00f2 oltretutto Neapolis della sua flotta e dell'isola d'Ischia e ne compromise il commercio a tutto vantaggio di Puteoli. Tuttavia, il porto della citt\u00e0 continu\u00f2 a svolgere un importante ruolo di scalo regionale, il tutto accentuato dalle attivit\u00e0 legate alla \"citt\u00e0 oziosa\", come dimostrano gli abbondanti reperti archeologici rinvenuti in piazza del Municipio.\nNel 72 a.C. in citt\u00e0 cominciarono a sorgere importanti corporazioni e scuole, come quella del filosofo epicureo Sirone frequentata anche da illustri personaggi come Virgilio e Orazio.\nNel 49 a.C., nella guerra civile tra Cesare e Pompeo, la citt\u00e0 anche stavolta si vide schierata dalla parte dello sconfitto: per questo motivo sub\u00ec conseguenze negative. A Neapolis si form\u00f2 la congiura per uccidere Cesare (sembra che Cassio part\u00ec proprio da uno dei lidi della citt\u00e0 per andare a compiere il celebre omicidio).\nNel 2 a.C. la citt\u00e0, dopo essere stata distrutta da un grave terremoto, ma in realt\u00e0 perch\u00e9 considerata la metropoli dell'ellenismo d'Occidente\n, fu scelta dall'imperatore Augusto come sede dei giochi Isolimpici, ossia pari in dignit\u00e0 a quelli di Olimpia (Grecia). A tal proposito la citt\u00e0 fu oggetto di rilevanti interventi ristrutturativi e edilizi, soprattutto in riferimento ad impianti sportivi (un esempio \u00e8 proprio il tempio dei giochi Isolimpici rinvenuto nel 2003 in corso Umberto I) e teatrali. Nel Museo Archeologico Nazionale di Napoli si conserva un cippo pomeriale, proveniente dal territorio di Capua, in cui si legge la scritta \"IVSSV IMPERATOR CAESARIS QVA ARATRVM DVCTVM EST\" (Per volere dell'imperatore Cesare fu fissato questo solco per dove pass\u00f2 l'aratro) che testimonia la volont\u00e0 di rifondare la cesariana \"Colonia Iulia Felix\" da parte di Ottaviano, in ottemperanza alle decisioni del padre adottivo, ossia Gaio Giulio Cesare. Successivamente a Napoli l'antico culto pagano tributato a Cesare Augusto fu sostituito da San Cesario diacono e martire di Terracina, il santo scelto per il suo nome ad annunciare il nuovo carattere cristiano della potenza dei Cesari.\nCon la successiva trasformazione da municipio romano a colonia, in citt\u00e0 and\u00f2 affermandosi sempre pi\u00f9 la lingua latina e si ebbe una graduale ripresa dal periodo di decadenza (narrato probabilmente anche da Petronio nel suo Satyricon), con un conseguente incremento dei commerci e della popolazione dovuto alla presenza alessandrina dall'Oriente nel I secolo.\nL'avvento del cristianesimo.\n, in quanto era gi\u00e0 in atto un processo di progressiva assimilazione della colonia ebraica presente in citt\u00e0, come testimonia Paolo di Tarso nelle sue lettere e alcuni rinvenimenti archeologici nelle Catacombe di San Gennaro e il \"Calendarium\" della basilica di San Giovanni Maggiore.\nIl primo vescovo napoletano fu Aspreno, forse ordinato dallo stesso San Pietro (che una leggenda vuole presente a Neapolis a dire messa nella basilica di San Pietro ad Aram); Aspreno, poi canonizzato, resse la comunit\u00e0 cristiana napoletana per 33 anni e mor\u00ec nel 69; l'assenza di martiri fra i cristiani di Neapolis spinse alla scelta, come santo patrono della citt\u00e0, di San Gennaro, vescovo di Benevento, decapitato nella vicina Puteoli nel 305.\nL'arrivo a Neapolis dei testi di grandi apologisti latini come Tertulliano, l'azione organizzatrice di papa Vittore I prima e quella pi\u00f9 strettamente caritativa di papa Callisto I da un lato e il nuovo corso impresso alla politica romana dalla dinastia dei Severi, diedero impulsi benefici alla comunit\u00e0 cristiana ed alla citt\u00e0 pi\u00f9 in generale.\nSotto Diocleziano, persecuzioni anti-cristiane avvennero anche a Neapolis, almeno sino al 311, anno in cui un editto imperiale concedeva ai cristiani libert\u00e0 di riunione e di professione della loro fede.\nNumerose sono le leggende legate alla figura di Costantino e molte di esse riguardano la costruzione di chiese, come la sopracitata San Giovanni Maggiore e quella di San Gregorio Armeno, solo per citare le pi\u00f9 note, ma gli influssi positivi della politica di questo imperatore furono di durata breve in quanto ebbero avvio, dal 410 in avanti numerose invasioni barbariche. Nel 459 Neapolis fu attaccata, ma non espugnata grazie anche alle nuove fortificazioni volute da Valentiniano III a causa delle rinate qualit\u00e0 strategiche della citt\u00e0 (il principale porto della costa tirrenica), dai vandali di Genserico.\nNel 472 si verific\u00f2 un'ulteriore eruzione pliniana del Vesuvio, paragonabile a quella del 79 che distrusse Pompei ed Ercolano. In quest'occasione venne emessa una tale quantit\u00e0 di cenere da spargersi in tutta Europa, destando allarme perfino a Costantinopoli.\nNel 476 Romolo Augusto, l'ultimo degli imperatori romani d'Occidente, venne deposto ed imprigionato, per mano di Odoacre, presso castel dell'Ovo, a quel tempo villa romana fortificata.\nMedioevo.\nPeriodo bizantino.\nLa provincia bizantina di \"Campania\".\nLa guerra gotica.\nNel VI secolo la citt\u00e0 venne sottratta ai Goti dall'Impero romano d'Oriente durante il tentativo di Giustiniano I di ricreare l'Impero e la citt\u00e0 fu sottomessa dal nuovo conquistatore, il generale Belisario (536) che, dopo un duro assedio, la sottopose a saccheggio e distruzione per punirla dell'appoggio dato ai barbari. Tuttavia, dopo i severi rimproveri ricevuti da Papa Silverio, il ripopolamento della citt\u00e0 avvenne per mano dello stesso generale che attinse coloni da molti villaggi e centri limitrofi, tra cui Cuma, Pozzuoli e Amalfi (distruzione, stavolta ad opera dei Saraceni, e ripopolamento che si verific\u00f2 probabilmente anche nel 788).\nDopo una nuova e breve parentesi gota (riconquista di Totila del 542), Napoli fu saldamente in mano bizantina grazie all'azione militare di Narsete e divent\u00f2 provincia bizantina, a partire dal 534 e per i successivi sei secoli. La provincia bizantina di \"Campania\" era amministrata da uno \"Iudex Provinciae\" mentre la massima autorit\u00e0 militare era un \"dux\" o un \"magister militum\". Nel 571 i Longobardi s'impadronirono di Benevento fondando il Ducato di Benevento e sottrassero ai Bizantini il controllo dell'entroterra campano. Qualche anno dopo l'Imperatore Tiberio II Costantino (578-582) decise di scindere l'Italia centro-meridionale in due eparchie: l\"Urbicaria\" e la \"Campania\". L\"Urbicaria\" divenne poi il ducato romano mentre la \"Campania\" nel corso del VII secolo divenne anch'esso un ducato, governato da un duca.\nL'ordinamento giuridico.\nLa notevole influenza del regno di Giustiniano in ambito culturale, artistico e, ancor pi\u00f9, nel campo della giurisprudenza (basti pensare al Novus Iustinianus Codex che fu la base del nuovo ordinamento giuridico) si fece sentire anche a Napoli.\nNacque cos\u00ec un governo che era da un lato dotato di una struttura militare, necessaria per la difesa del regno in un siffatto periodo di instabilit\u00e0 politica, e dall'altro di una struttura prettamente civile, deputata pi\u00f9 che altro al governo delle province conquistate; inoltre, and\u00f2 aumentando l'importanza conferita al clero, in particolar modo alla figura del vescovo con ampi poteri anche di giurisdizione civile ereditati dalla vecchia figura del magistrato, ormai scomparsa.\nIl periodo vescovile.\nSotto il nome di \"periodo vescovile\" s'indica generalmente l'arco di tempo che va dal 578 al 670 e che vede l'affermarsi in citt\u00e0 della figura del vescovo come figura di primaria importanza sia religiosa che civile e quindi dotata di potere temporale vero e proprio.\nProprio per le prerogative conferite loro dal nuovo sistema amministrativo e giuridico, spesso vi furono degli aspri contrasti dei vescovi con gli stessi pontefici romani, arrivando in alcuni casi anche a difendere la citt\u00e0 dall'ingerenza della Chiesa.\nFu questo un periodo di continue guerre con i Longobardi che dominavano gran parte dell'Italia meridionale e che pi\u00f9 volte assediarono la citt\u00e0 (come nel 592 e nel 599) senza, tuttavia, riuscire ad assoggettarla, grazie anche al costante apporto del papato, in particolare nella persona di papa Gregorio I.\nIl ducato bizantino.\nLa data di fondazione del \"Ducato napoletano\" \u00e8 incerta: secondo Eliodoro Savino il territorio campano venne \u00absmembrato pochi anni prima del 600 tra i due Ducati bizantini di Roma e di Napoli e quello longobardo di Benevento\u00bb. La mancanza di riferimenti alla provincia \"Campania\" nell'epistolario gregoriano, anche se non ne implica l'abrogazione (che viene smentita da numerose fonti che attestano la presenza di \"Iudices Campaniae\" nel corso del VII secolo), \u00e8 significativa perch\u00e9 indica un crescente potere dei duchi che alla fine diventeranno la massima autorit\u00e0 civile e militare nel 638, portando nello stesso anno all'abolizione della carica di \"Iudex Provinciae\".\nSulla scia della rivolta del 615 che a Ravenna port\u00f2 all'assassinio dell'esarca, a Napoli Giovanni Consino si pose a capo del malcontento popolare che iniziava a suscitare il dominio di Bisanzio e che, testimoniava un sempre maggior desiderio di autonomia dei napoletani. Giovanni si rese quindi indipendente da Bisanzio ma la sua rivolta venne sedata energicamente e in poco tempo dall'esarca Eleuterio. Nel 638 il \"dux\" divenne la massima autorit\u00e0 civile e militare del Ducato.\nLa tradizione dice che il primo duca locale di Napoli fu Basilio nel 661, ma questa tesi viene ora respinta dagli studiosi moderni. I duchi che si susseguirono e che furono, in ordine cronologico, Teofilatto I (666-70), Cosma (670-72), Andrea I (672-77), Cesario I (677-84), Stefano I (684-87), Bonello (687-96), Teodosio (696-706) e Cesario II (706-11), dovettero fronteggiare con una serie di guerre i Longobardi, l'altra potenza dell'Italia meridionale, che premevano dai vicini Ducati di Capua e Benevento.\nNel 711 i napoletani, guidati dal saggio governo del duca Giovanni I e spalleggiati dall'appoggio di papa Gregorio II, riuscirono a riconquistare la citt\u00e0 di Cuma, caduta inaspettatamente in mano longobarda.\nLa controversia iconoclasta scatenatasi nel 726 pose il nuovo duca, Teodoro I in una difficile condizione di incertezza fra la fedelt\u00e0 all'Imperatore di Bisanzio e la devozione al Papa, dalla quale il duca seppe uscire a testa alta conservando una posizione di equidistanza che non compromise i rapporti di Napoli n\u00e9 con l'Impero n\u00e9 con il Papato.\nDurante il periodo vescovile in citt\u00e0 sorsero numerosi monasteri, oltre a svariate chiese; i monasteri erano per lo pi\u00f9 cenobi di origine greca (retti da \"monaci basiliani\") che trovavano allocazione sulle alture dell'interno o sulle isole, come quello che sorgeva nell'antico \"Oppidum Lucullianum\", sulla collina del Monte Echia o sull'isoletta di Megaride, sebbene non mancassero insediamenti monastici in citt\u00e0, come il monastero greco di San Sebastiano.\nAnche a Napoli, come a Roma, i monaci furono i principali divulgatori della cultura in una lingua ormai diversa dal latino classico e che aveva ormai assorbito influssi greci di derivazione bizantina ma che produsse, oltre a trascrizioni e traduzioni dei classici anche la produzione di vite di santi (letteratura agiografica).\nDal punto di vista artistico va ricordato che a Napoli l'influsso longobardo fu pressoch\u00e9 nullo, e la tradizione artistica romana e paleocristiana si perpetu\u00f2 a lungo nel tempo ma, anche dell'arte bizantina da cui la citt\u00e0 mutuava molti influssi, \u00e8 rimasto molto poco a causa sia di eventi come calamit\u00e0 o distruzioni belliche sia di una capacit\u00e0 di trasformazione e di adattamento operata dagli artisti.\nIn quest'epoca Napoli, che acquist\u00f2 i connotati di un'importante citt\u00e0 d'Occidente, fu rafforzata nelle sue mura, anche per una migliore difesa dalle minacce dei Longobardi, e tutta la zona portuale fu inclusa nella cerchia delle mura che di fatto non ebbero un ampliamento di grandissimo rilievo.\nIl ducato autonomo napoletano, la \"Lega Campana\" e la battaglia di Ostia.\nDopo i ducati di Giorgio e Gregorio I, divenne duca Stefano II, in un primo momento molto legato a Bisanzio e poco al Papato ma che, successivamente, nel 763 riconobbe il pontefice Paolo I e si ribell\u00f2 apertamente all'autorit\u00e0 centrale, assumendo la carica vescovile e divenendo cos\u00ec di fatto il primo a guidare il ducato napoletano autonomo.\nCi\u00f2 venne incontro al desiderio del popolo napoletano che and\u00f2 acquistando una sempre pi\u00f9 ampia coscienza civica e una fiducia sempre maggiore nella propria autonomia, tanto che da solo e con la lungimiranza dei suo capi e dei suoi vescovi pot\u00e9 resistere ai tentativi di conquista da parte dei Longobardi, dei Franchi e dei Saraceni. Nell'831 la citt\u00e0 sub\u00ec un duro assedio da parte dei Longobardi di Benevento che riuscirono ad impadronirsi del corpo di San Gennaro, mentre la testa rimase nella basilica di Santa Restituta.\nNell'832 Stefano fu assassinato da una congiura ordita da alcuni nobili napoletani sobillati da emissari di Sicone, principe longobardo e fu eletto duca proprio uno dei suoi assassini, Bono, destituito dopo appena sei mesi dal suo incarico.\nNell'840, con l'avvento di Sergio I sembr\u00f2 terminare il lungo periodo di lotta del Ducato contro i barbari e in difesa della romanit\u00e0 e fu inaugurata una politica estera pi\u00f9 amichevole nei confronti dei Franchi, in funzione di garantire a Napoli una sempre pi\u00f9 salda autonomia dalle incursioni saracene e longobarde; ci\u00f2 tuttavia non imped\u00ec ai Saraceni di distruggere nell'845 la localit\u00e0 di Miseno. Esito diverso ebbe quattro anni dopo il tentativo musulmano di attaccare e devastare Roma. Nell'849 fu costituita la \"Lega Campana\" che, capeggiata da Cesario di Napoli e formata dalle navi dei ducati di Amalfi, Gaeta, Napoli e Sorrento, giunse in soccorso del pontefice Leone IV rendendosi protagonista della leggendaria battaglia di Ostia in difesa di Roma, immortalata con un celebre affresco da Raffaello nelle stanze vaticane e oggi ritenuta dagli storici il pi\u00f9 grande successo navale di una flotta cristiana su una musulmana prima della battaglia di Lepanto.\nSegu\u00ec un periodo in cui si tent\u00f2 una sorta di alleanza con i Saraceni, osteggiata da papa Giovanni VIII che riusc\u00ec a far condurre il duca in catene a Roma e a farlo giustiziare; fu questo un periodo in cui Napoli ed il Papato si ritrovarono ai ferri corti (anche sotto il ducato di Atanasio II).\nSuccessivamente, sotto la spinta politico-diplomatica di papa Giovanni X, si ristabil\u00ec una nuova alleanza con lo Stato pontificio in funzione antisaracena. La minaccia dei musulmani, presenti in forza nell'insediamento di Traetto, fu definitivamente debellata nel 915 nel corso della storica Battaglia del Garigliano, decisiva per arginare l'espansionismo arabo nel centro Italia. In questo caso l'esercito napoletano, alleatosi con l'Impero Bizantino, il ducato di Capua, il ducato di Amalfi, il ducato di Benevento, il ducato di Gaeta e il principato di Salerno, fu praticamente sotto il comando di Bisanzio, che non perse occasione per riprendere ad esercitare la propria supremazia sul Ducato; di fatto, i duchi che si susseguirono furono nuovamente nella sfera imperiale, almeno sino al 963.\nIntanto, un nuovo spauracchio si affacci\u00f2 sul Ducato, il Sacro Romano Impero che, con Ottone III inizi\u00f2 a far valere le proprie mire espansionistiche sulle terre del sud Italia e quindi su Napoli, che, pur rimanendo invischiata nei turbolenti anni delle lotte per il possesso di quelle terre, riusc\u00ec sostanzialmente a mantenere la sua indipendenza.\nNel 1030 il duca Sergio IV don\u00f2 la contea di Aversa alla banda di mercenari normanni di Rainulfo Drengot, che lo avevano affiancato nell'ennesima guerra contro il principato di Capua. Dalla base di Aversa i normanni acquisirono una propria struttura sociale ed organizzativa e nel volgere di un secolo furono in grado di sottomettere tutto il meridione d'Italia, dando vita al Regno di Sicilia.\n Il Ducato di Napoli fu l'ultimo territorio a cadere in mano normanna: esso seppe salvaguardare la sua indipendenza fino all'avvento di Ruggero II al Regno di Sicilia, al quale il duca Sergio VII dopo due estenuanti assedi, nel 1137 dovette cedere. Anche dopo la capitolazione del Duca, i napoletani si ribellarono al sovrano straniero organizzandosi in una Repubblica aristocratica fino alla definitiva resa avvenuta in Benevento (1139).\nPeriodo della dinastia normanna.\nLe vicende storiche.\nSi andava costituendo quel Regno di Sicilia che unificava Sicilia e Italia meridionale sin dal 1130, anno in cui il nuovo Stato unitario era stato istituito dall'antipapa Anacleto II e successivamente legittimato, nel 1139, da papa Innocenzo II. Ruggero conquist\u00f2 Salerno, Avellino, Benevento e Capua. Anche Napoli, dopo un anno di assedio, fu costretta a capitolare nel 1137. Tale nuovo regno fu governato dai Normanni sino al 1195, con capitale Palermo, per volere di Ruggero II d'Altavilla. Ciononostante la citt\u00e0, gi\u00e0 un centro di spessore sin dal VII secolo (a quest'ultimo periodo si collega la sua funzione di vicecapitale dell'Esarcato d'Italia sotto Costante II), si afferm\u00f2 come un'importante piazza commerciale.\nRuggero II giunse a Napoli nel 1140, accolto con tutti gli onori (cos\u00ec come narrato, con dovizia di particolari, da un cronista medievale) e, dopo la nomina di un responsabile giuridico ed amministrativo (il \"compalazzo\", da \"comes palatii\"), accentr\u00f2 in pratica tutti i poteri nelle proprie mani, mettendo definitivamente fine al periodo di autonomia della citt\u00e0. Mentre la nobilt\u00e0 mantenne per certi versi i propri privilegi, il clero conobbe un periodo di decadenza, anche come conseguenza delle tensioni che sorgevano tra i re normanni e l'autorit\u00e0 papale. Nel 1154, sal\u00ec sul trono di Sicilia Guglielmo I: tutto il periodo del suo regno fu caratterizzato da una serie di lotte interne e di difficili rapporti con gli Stati esteri; inoltre, a Napoli si accese una contesa tra le classi dei \"milites\" e quella dei \"nobiliores\", e alcune rivolte portarono anche il popolo a scendere in piazza contro l'istituto monarchico. Guglielmo represse le rivolte nel sangue, fu molto severo nell'amministrazione della giustizia e aument\u00f2 l'imposizione di tasse avvalendosi, per portare a compimento il suo programma, del ministro barese Maione, poi assassinato in una congiura ordita dal suocero Matteo Bonello. Con l'avvento sul trono di Guglielmo II, miglior\u00f2 il dialogo della monarchia normanna con il popolo e Napoli visse un periodo di relativa tranquillit\u00e0; fu nominato un governo consolare alla cui composizione contribuirono non solo esponenti delle classi nobiliari ma anche dei \"mediani\" e del popolo. Maggiore autonomia, specie in ambito commerciale, fu conferita alla citt\u00e0 da Tancredi di Lecce, nuovo sovrano che regn\u00f2 dal 1189 al 1194 e riprisin\u00f2 l'antica \"promissio\" riguardante l'esenzione dai dazi.\nMa un gesto eccessivo di Tancredi, che fece arrestare l'imperatrice Costanza (detenuta per un periodo anche a Napoli), e la debole reggenza del figlio di questi, Guglielmo III, non riuscirono ad impedire l'invasione del regno da parte degli Svevi che, con Enrico VI posero fine alla dinastia normanna.\nIl nuovo sistema istituzionale e sociale.\nCon l'avvento di Ruggero II, vennero implementate a Napoli nuove istituzioni fondate sulla preminenza del potere regale che andava ad affiancarsi ai vecchi usi feudali e municipali. Il nuovo sovrano stabil\u00ec rapporti molto pi\u00f9 stretti con la nobilt\u00e0 mediante la concessione di privilegi feudali (per la prima volta, a Napoli furono istituite le figure dei \"cavalieri\" feudali), assicurandosi cos\u00ec un costante appoggio alla sua politica. Il \"compalazzo\" di nomina regia aveva importanti funzioni nell'ambito della vita cittadina, che andavano dall'amministrazione delle rendite demaniali alla gestione della giustizia sia civile che penale, sino al controllo della rete dei funzionari dell'amministrazione (i \"conestabili\"). Fu anche grazie a questo nuovo sistema istituzionale che i re normanni riuscirono a controllare le rivolte, che pur non mancarono a Napoli e in altre zone campane e pugliesi del regno, che la classe dei \"mediani\", costituita essenzialmente da milizie professionali, sobill\u00f2 contro il potere regio; furono proprio i nobili, fedeli al re, che s'incaricarono di stroncare queste rivolte. Negli ultimi anni del governo normanno (specie con Tancredi di Lecce al potere, che govern\u00f2 con un \"consiglio di consoli\" presieduto dal compalazzo), si arriv\u00f2 addirittura a ristabilire i diritti dei cittadini su alcune terre precedentemente usurpate proprio dal potere regio nella contea di Aversa. In tale periodo s'intensificarono i contatti commerciali, specie con la repubblica di Amalfi, e alla cittadinanza napoletana fu concessa la possibilit\u00e0 di battere moneta. Dal punto di vista sociale si andarono costituendo gruppi familiari che si radicavano in particolari aree del territorio cittadino e che, sempre pi\u00f9 influenti, condividevano interessi economici e patrimoniali (i \"potentes\" o \"consortes\"). A queste consorterie civili si affiancarono gruppi di ispirazione religiosa come le \"confraternite\" o le \"estaurite\". Altro elemento che contribu\u00ec non poco al mutamento sociale del periodo post-ducale fu l'aggregazione dei piccoli monasteri di rito greco in strutture monastiche pi\u00f9 grandi, che iniziarono a seguire il rito latino. Queste comunit\u00e0, spesso urbane e non solo esterne alla citt\u00e0 muraria come un tempo, beneficiando dei generosi lasciti patrimoniali delle classi aristocratiche napoletane, costituirono un elemento di garanzia per la stabilit\u00e0 del governo della citt\u00e0.\nPeriodo della dinastia sveva.\nIl trapasso dalla monarchia normanna a quella sveva, sia pure facilitato dai legami dinastici che vedevano la figlia di Ruggero II, Costanza, sposa di Enrico VI di Svevia, non fu indolore e condusse ad un periodo di crisi per la citt\u00e0 di Napoli e pi\u00f9 in generale per tutta l'Italia meridionale durato almeno un ventennio. Gi\u00e0 nel 1191, con Tancredi ancora in carica, la citt\u00e0 si era opposta strenuamente alle truppe imperiali, resistendo per tre mesi ad un duro assedio; nel 1194 per\u00f2 Napoli dovette capitolare e fece atto di formale obbedienza all'imperatore. Alla morte di Enrico (1197), grazie anche ad un periodo di anarchia che ne segu\u00ec, la citt\u00e0 ebbe un periodo di relativa autonomia, acquisendo anche una sua forza militare che mise in atto nella distruzione di Cuma, da dove imperversavano le truppe imperiali, avvenuta nel 1207.\nFederico II.\nL'autorit\u00e0 imperiale fu ristabilita, non senza difficolt\u00e0, in seguito all'ascesa sul trono degli Hohenstaufen di Federico II. Questi era stato incoronato da papa Innocenzo III nel 1198, quando era ancora minorenne, e venne preso in tutela proprio dal Papa alla morte della madre Costanza, avvenuta anche questa nel 1198. Nel 1208 Federico fu dichiarato maggiorenne (aveva quattordici anni), e pot\u00e9 prendere possesso del regno in modo effettivo. L'anno seguente ebbero inizio le rivolte a Napoli, in Sicilia ed in Calabria, rivolte che il giovane sovrano riusc\u00ec brillantemente a reprimere, mostrando anche quell'insofferenza verso l'autorit\u00e0 ecclesiastica che lo avrebbe portato, anni dopo, alla scomunica irrogata dal Papa.\nGli aristocratici napoletani approfittarono della situazione di semi-anarchia che si era venuta a creare negli ordinamenti civili e ben presto si trovarono in rotta di collisione con Federico che, gravato dai problemi politici e militari esteri, riusc\u00ec a ristabilire l'ordine nei rapporti di vassallaggio soltanto a partire dal 1231, con la promulgazione delle Costituzioni di Melfi.\nFederico II fu un sovrano molto attento alla cultura, in special modo a quella letteraria e giuridica (tra i suoi collaboratori \u00e8 possibile citare il poeta Pier della Vigna e il giureconsulto Taddeo da Sessa). Nel 1224 istitu\u00ec a Napoli lo Studio generale, la seconda universit\u00e0 della penisola, e la prima statale. Nell'atto di fondazione si leggeva: \nAmpli\u00f2 castel Capuano, diede incremento ai traffici, aggreg\u00f2 poi al \"compalazzo\" una \"Curia\" composta di cinque giudici e otto notai. Elementi fortemente negativi per l'autonomia cittadina furono invece la rigida politica di imposizione fiscale, l'abolizione delle autonomie comunali e della classe sociale dei notai (\"curiales\") e la generalizzata ingerenza negli affari privati dei cittadini da parte dell'amministrazione fortemente accentrata del re; elementi che contribuirono a scatenare una sostanziale avversione verso lo \"stupor mundi\" (come lo svevo era soprannominato), fino a sfociare in aperta insurrezione popolare, alla notizia della sua morte, avvenuta nel 1250, contro il suo successore Corrado IV.\nGli ultimi anni svevi: rivolte e assedi.\nNel 1251 Napoli si costitu\u00ec a Comune libero ponendosi sotto la protezione del papa Innocenzo IV. Nel 1253 la citt\u00e0, in stato di assedio, dovette arrendersi a Corrado, decimata dalla pestilenza e dalla fame, dopo quattro mesi di resistenza. La vendetta di Corrado si attu\u00f2 col diroccare parte delle mura, trasferire lo Studio a Salerno e imporre ulteriori onerose gabelle. Dopo la morte di Corrado (1254) la citt\u00e0 si pose nuovamente sotto il papa Innocenzo IV, che si stabil\u00ec a Napoli, ma vi mor\u00ec poco tempo dopo (1254). Nel conclave, tenutosi a Napoli, il 12 dicembre 1254 fu eletto papa Alessandro IV, che si ritir\u00f2 a Roma all'avvicinarsi dell'esercito di Manfredi, fratello di Corrado IV. Sottomessa da Manfredi, dopo la sconfitta di quest'ultimo (battaglia di Benevento, 1266), Napoli apr\u00ec le porte al nuovo re Carlo I d'Angi\u00f2.\nPeriodo della dinastia angioina e angioino-durazzesca.\nNel 1266 papa Clemente IV aveva assegnato il Regno di Sicilia a Carlo I d'Angi\u00f2. L'ingresso a Napoli del nuovo sovrano (fratello di Luigi IX di Francia), avvenne in modo trionfale il 7 marzo, dopo che il nuovo erede del regno era stato accolto da una delegazione di cavalieri napoletani alle porte di Aversa. Il cronista fiorentino Giovanni Villani descriver\u00e0 pi\u00f9 tardi il nuovo sovrano francese come \u00absavio, di sano consiglio, e prode in armi, e aspro e molto temuto e ridottato da tutti i re del mondo, magnanimo e d'alti intendimenti\u00bb, a testimonianza del grande prestigio che Carlo aveva assunto sullo scenario europeo.\nIl prestigio di Carlo d'Angi\u00f2 aument\u00f2 ulteriormente dopo la vittoria nella Battaglia di Tagliacozzo (1268), nella quale le truppe angioine sbaragliarono l'esercito di Corradino di Svevia, ultimo discendente diretto di Federico II e capo del partito ghibellino, che puntava alla riconquista del regno. Dopo un processo formale, il giovane svevo (che aveva solo sedici anni) fu condannato ad essere decapitato, condanna che venne eseguita al \"Campo Moricino\" (l'odierna piazza del Mercato) il 26 ottobre 1268. Fu questo il primo episodio di una lunga serie di vendette che furono consumate a Napoli contro tutti coloro che avevano appoggiato il partito svevo di Federico II e di Manfredi.\nNel 1282, in seguito alla rivolta dei Vespri siciliani (causati anche dalla stabilizzazione ufficiale della capitale a Napoli), gli Angioini persero la Sicilia, che si consegn\u00f2 ai sovrani aragonesi. I due regni continuarono a definirsi entrambi \"di Sicilia\"; in particolare, in quello continentale nacque la formula di \"Regno di Sicilia al di qua del Faro\" (Napoli) e \"Regno di Sicilia al di l\u00e0 del Faro\" (per approfondire, vedi Faro di Messina): le due parti rimasero formalmente separate, nonostante abbiano condiviso quasi sempre lo stesso sovrano, fino al 1816, quando venne costituito il Regno delle Due Sicilie.\nIl periodo che segu\u00ec fu assai tumultuoso, con Carlo che cerc\u00f2 di riconquistare la Sicilia e gli Aragonesi, con a capo Pietro III d'Aragona, che risalirono il continente, impossessandosi dapprima della Calabria e giungendo poi a lambire Napoli, stabilendo presidi militari a Ischia e Capri e tentando, con l'ammiraglio Ruggiero di Lauria, di sbarcare a Nisida (1284).\nL'ammiraglio degli Aragonesi fece prigioniero il figlio stesso del re; quest'ultimo dovette designare suo erede temporaneo il nipote Carlo Martello.\nAlla morte di Carlo I, avvenuta nel 1285, vi fu un periodo di interregno durato tre anni, durante il quale fu il papa Onorio IV a gestire politicamente i territori angioini, con la promulgazione delle cosiddette \"Costituzioni di Sicilia\", mentre non cessavano le incursioni aragonesi sulle coste di Sorrento, Castellammare, Positano ed Amalfi.\nIl figlio del defunto re, Carlo II d'Angi\u00f2, detto \"lo Zoppo\", allo scadere del periodo di prigionia in mano agli Aragonesi, fu incoronato nuovo re di Napoli nel 1289, riuscendo a garantire al regno alcuni anni di tranquillit\u00e0 anche in seguito alla stipula della Pace di Caltabellotta (1302), che limitava il regno degli Angioini al meridione continentale d'Italia e stabiliva che Federico III d'Aragona continuasse a regnare in Sicilia con il titolo di \"Re di Sicilia\" (o \"di Trinacria\").\nNapoli capitale.\nNel periodo dei primi re angioini la citt\u00e0, ormai formalmente una capitale e sede di una potente monarchia, fu abbellita ed ampliata, e in essa sorsero numerose chiese monumentali grazie alle sovvenzioni regie. Ai due castelli preesistenti (Capuano e dell'Ovo), Carlo I aggiunse il Maschio Angioino (in cui avrebbe risieduto stabilmente, con la sede papale, papa Celestino V\n), al centro di un nuovo rione costellato di palazzi principeschi; la regina Giovanna d'Angi\u00f2, poi, fece costruire sulla collina che domina la citt\u00e0, un quarto castello, castel Sant'Elmo. La citt\u00e0 divenne cosmopolita per la presenza di genovesi, fiorentini e provenzali, che risiedevano in quartieri distinti, con fondachi e chiese costruiti secondo lo stile delle terre di origine.\nL'aumento dei traffici marittimi port\u00f2 alla costruzione del cosiddetto \"Porto di mezzo\" e di nuovi arsenali.\nLo sviluppo di Napoli continu\u00f2 con i successori di Carlo, soprattutto con Roberto d'Angi\u00f2. Roberto, salito al trono alla morte di Carlo II (avvenuta nel 1309 nell'ospizio reale della \"Casa Nova\" di Poggioreale), regn\u00f2 per trentaquattro anni (1309-1343). Conosciuto come \"il Saggio\", Roberto fu definito dal Boccaccio \u00abil re pi\u00f9 sapiente del mondo dopo Salomone\u00bb, e godette di grande prestigio, soprattutto nei primi anni del regno. La struttura e l'organizzazione dell'Universit\u00e0, una delle pi\u00f9 importanti d'Europa, restarono invece sostanzialmente immutate.\nI gravi problemi del regno, il persistere e lo svilupparsi della feudalit\u00e0 e la contesa dinastica per la Sicilia, furono causa della successiva decadenza, aggravata da un ulteriore problema che la rese pi\u00f9 rapida: le questioni dinastiche fra i vari rami degli Angioini.\nLa decadenza del Regno.\nIl regno di Roberto il Saggio fu caratterizzato sia da alcuni suoi infruttuosi tentativi di riconquista della Sicilia sia dal suo coinvolgimento nelle vicende politiche italiane, dato che il sovrano era di fatto a capo del partito guelfo in Italia. Il re mor\u00ec nel 1343.\nMediante testamento, Roberto aveva designato alla successione sua nipote Giovanna, intendendo cos\u00ec favorire il marito di lei, Andrea d'Ungheria. Questa regina, incoronata in Santa Chiara il 28 agosto 1344, certamente figura controversa per la sua complessa personalit\u00e0, \u00e8 spesso la prima espressione di un sovrano interamente napoletano, grazie alla \"naturalizzazione\" progressiva che la dinastia francese degli Angi\u00f2 aveva ormai compiuto nella sua permanenza in Italia meridionale.\nNel periodo in cui regn\u00f2 Giovanna, si andarono accentuando i segnali di decadenza gi\u00e0 emersi negli ultimi anni del regno di Roberto, con un progressivo aumento delle lotte tra fazioni e complotti, ed anche a causa del fallimento della politica estera angioina che non riusciva a ricostituire l'unit\u00e0 statale normanno-sveva, spezzata dalla conquista Aragonese della Sicilia.\nGiovanna fu spalleggiata dalla nobilt\u00e0 napoletana nell'opporsi alle rivendicazioni dinastiche di suo marito, appartenente al ramo ungherese degli angioini discendenti di Carlo Martello (fratello di Roberto il Saggio), e la regina fu probabilmente coinvolta anche nell'assassinio del marito, avvenuto il 18 settembre 1345 ad Aversa.\nMa le lotte dinastiche non cessarono con la morte di Andrea; Giovanna spos\u00f2 in seconde nozze Luigi di Taranto: poco dopo, il cognato, (fratello del marito assassinato Andrea), Luigi d'Ungheria inizi\u00f2 l'invasione del regno, costringendo la sovrana a fuggire in Provenza. Successivamente, per\u00f2, anche Luigi fu costretto a ritirarsi a causa della terribile epidemia di peste nera che andava abbattendosi sulla citt\u00e0, mietendo pi\u00f9 di 64.000 vittime.\nAlcuni degli avvenimenti verificatisi a Napoli durante il periodo della dinastia angioina sono famosi ancor oggi e vivi nella memoria condivisa della citt\u00e0: la decapitazione del giovane Corradino di Svevia nel 1268, l'assassinio di Andrea d'Ungheria (marito di Giovanna I d'Angi\u00f2), l'entrata a Napoli di suo fratello Luigi, l'assedio della citt\u00e0 da parte di Carlo di Durazzo, in seguito Carlo III, la reggenza di Margherita di Durazzo, le epidemie di peste nel 1348, 1362 e 1399, il maremoto del 1343, le lotte di Luigi II d'Angi\u00f2 per ottenere il regno, il primo tentativo di riunificazione politica d'Italia sotto Ladislao I d'Angi\u00f2, gli assedi alla citt\u00e0 nelle lotte per la successione di Giovanna II d'Angi\u00f2 (1414-1435) fra Renato d'Angi\u00f2 e Alfonso V d'Aragona finch\u00e9 quest'ultimo, dopo essere penetrato nella citt\u00e0 attraverso un acquedotto, nel 1442 pot\u00e9 occupare definitivamente Napoli e metter fine alla dinastia angioina durata quasi due secoli (1268-1442).\nTraguardi artistici.\nLe testimonianze archeologiche della tradizione artistica napoletana in epoca preangioina sono molto limitate.\nMolto pi\u00f9 documentata \u00e8 invece l'arte nella Napoli angioina. Alla corte di Napoli fu attivo Giotto, che affresc\u00f2 parte dei locali della basilica di Santa Chiara (oggi il suo operato \u00e8 riscontrabile in maniera frammentaria solo nel coro delle monache, a causa dei bombardamenti della seconda guerra mondiale), e anche Lello da Orvieto, Roberto d'Oderisio e Pietro Cavallini. Quanto all'architettura, oltre ai castelli precedentemente citati, il periodo angioino coincise anche con la costruzione di imponenti impianti gotici: la basilica di San Lorenzo Maggiore (con abside percorsa da ambulacro), la basilica di San Domenico Maggiore, il gi\u00e0 menzionato monastero di Santa Chiara e il duomo (per il quale furono chiamati architetti di estrazione francese).\nPeriodo della dinastia aragonese.\nSotto i sovrani aragonesi la citt\u00e0 di Napoli sub\u00ec un notevole ampliamento, con la costruzione di una nuova cinta muraria con ventidue torri cilindriche. Si ebbe inoltre un notevole impulso demografico, tanto che la popolazione cittadina tocc\u00f2 i 110\u00a0000 abitanti sul finire del XV secolo grazie alle continue immigrazioni, non esclusa una numerosa colonia di ebrei profughi dalla penisola iberica e dalla Sicilia.\nIl primo dei re aragonesi, Alfonso il Magnanimo, non seppe conquistare l'animo dei Napoletani, soprattutto perch\u00e9 volle abolire il \"seggio del popolo\", ma anche perch\u00e9 si circond\u00f2 di Catalani e govern\u00f2 ricorrendo in modo esclusivo a soldati mercenari. Nel contrasto fra Angioini e Aragonesi s'innestava il conflitto interno fra la monarchia e i baroni, che si manifest\u00f2 in episodi drammatici come la Congiura dei baroni sotto il regno del successore di Alfonso. Ciononostante, Alfonso I riconobbe a Napoli un'importanza primaria rispetto alle altre citt\u00e0 del suo vasto territorio, elevandola a capitale del suo Impero mediterraneo ed investendo somme immense per abbellirla ulteriormente. La citt\u00e0 in questo periodo divenne con Firenze il massimo centro dell'umanesimo-Rinascimento che si diffonder\u00e0 nei principali paesi d'Europa. Alfonso fu uno dei sovrani pi\u00f9 appassionati dell'antichit\u00e0, favorendo lo studio degli antichi autori. Alla Corte napoletana convennero grandi personalit\u00e0 come Lorenzo Valla (che proprio a Napoli compose lo scritto sulla falsa Donazione di Costantino), il Panormita (che fond\u00f2 una famosa accademia umanistica guidata successivamente dall'umbro Giovanni Pontano), Francesco Filelfo, Enea Silvio Piccolomini (in seguito papa Pio II). La biblioteca regia si accrebbe tanto che, gi\u00e0 nel 1443, i contemporanei la definivano \"librorum infinitorun ornata\".\n Per quanto riguarda l'architettura, sono da ricordare i rifacimenti alfonsini di castel Nuovo, danneggiato dalle continue guerre, con l'aggiunta di un mirabile arco di trionfo e la superba decorazione sala del trono (successivamente sala dei baroni). Alfonso protesse anche l'artigianato e le attivit\u00e0 proto-industriali, introducendo nel regno la lavorazione della seta.\nPer favorire l'ascesa al trono del figlio Ferdinando, Alfonso cedette le isole di Sicilia, Sardegna e Baleari a suo fratello Giovanni II di Aragona. Ferdinando (o Ferrante, 1458-1494), culturalmente ormai completamente italianizzato, continu\u00f2 l'opera paterna di sviluppo edilizio e di mecenatismo. Si deve a lui l'ampliamento della cinta muraria ricordata in precedenza. Fra i principali monumenti edificati sotto il suo regno basti ricordare porta Capuana, palazzo Como, costruito fra il 1464 e il 1490, palazzo Diomede Carafa, costruito attorno al 1470, la facciata del palazzo dei principi di Salerno, attualmente facciata della chiesa del Ges\u00f9 Nuovo (1470 circa).\nIl favore popolare di cui godettero gli ultimi Aragonesi, soprattutto Alfonso II, fu comunque scarso. Dopo gli effimeri regni di Ferdinando II e Federico d'Aragona, la breve apparizione di Carlo VIII e la nuova occupazione francese, nel maggio del 1503 Napoli accolse festosamente il Gran Capitano Gonzalo Fern\u00e1ndez de C\u00f3rdoba. Ferdinando il Cattolico dichiar\u00f2 l'annessione del regno di Napoli al regno d'Aragona (in unione dinastica a quello di Castiglia) e lo costitu\u00ec in vicereame.\nCarlo VIII: la presa di Napoli e le Guerre d'Italia.\nPacificati i rapporti con le potenze europee, Carlo VIII, che vantava attraverso la nonna paterna Maria d'Angi\u00f2 un diritto ereditario alla corona del Regno di Napoli, indirizz\u00f2 le risorse militari della Francia verso la conquista di quel reame, incoraggiato da Ludovico il Moro (che ancora non era duca di Milano) e sollecitato dai propri consiglieri Guillaume Bri\u00e7onnet e de Vers. Il re voleva impossessarsi di Napoli anche con lo scopo di farne la base per attaccare l'Impero ottomano.\nL'esercito di Carlo VIII, formato da 30.000 effettivi con un'artiglieria moderna, valic\u00f2 le Alpi, minando cos\u00ec il delicato equilibrio politico degli Stati italiani sancito dalla pace di Lodi. Lungo la sua marcia, Carlo distrusse varie citt\u00e0 e le armate del Regno di Napoli e dello Stato Pontificio: ci\u00f2 impaur\u00ec molto gli abitanti della penisola, non abituati ad un esercito di tali proporzioni e violenza.\nLa rapidit\u00e0 e la facilit\u00e0 con cui Carlo VIII fu incoronato re di Napoli, e la posizione di dominio in Europa che gli derivava dall'unione delle corone di Francia e di Napoli, suscitarono una Lega antifrancese, composta da Venezia, dall'Austria, dal Papato, dal Ducato di Milano e dalle due monarchie spagnole. Dopo poco pi\u00f9 di un anno, Carlo comprese che era giunto il tempo di ritirarsi in Francia. Un esercito formato dagli Stati italiani tent\u00f2 di sbarrargli la strada: pur sconfitto, Carlo VIII riusc\u00ec a sfuggire all'accerchiamento, al costo della perdita di gran parte delle sue truppe. La sua fallimentare calata su Napoli diede per\u00f2 inizio alle celebri guerre d'Italia (definite \"horrende\" da Niccol\u00f2 Machiavelli) che da locali divennero in breve tempo di scala europea, coinvolgendo oltre alla Francia, soprattutto la Spagna e il Sacro Romano Impero.\nEt\u00e0 moderna.\nIl Viceregno spagnolo.\nLa Napoli spagnola copre un arco di tempo che va dal 1503 al 1713: una grande moltitudine di vicer\u00e9 si sussegu\u00ec al governo cittadino, e dovette fare i conti con i dirigenti che risiedevano molto lontano, nella capitale (in realt\u00e0, prima del 1561 l'Impero spagnolo non aveva una capitale ufficiale. Venne stabilita nella piccola cittadina di Madrid da Filippo II, a causa della sua posizione centrale nella penisola Iberica), i quali percependo le problematiche secondo la loro prospettiva, solo alquanto di rado erano propensi ad intendere quanto veniva riferito dalla periferia. In aggiunta vi furono complicanze locali, non tanto perch\u00e9 i vicer\u00e9 erano spagnoli e per dovere di mandato delineavano i compensi della Spagna, quanto per vantaggi personali, dispute, ecc. A loro volta tali figure erano poi mosse da vizi, debolezze, ecc. che influenzarono senza dubbio il loro operato politico.\nDurante questa parentesi storica, la citt\u00e0 partenopea non cadr\u00e0 in una condizione provinciale, tutt'altro. Napoli assurse ad un grado di crescita demografica (il secondo agglomerato urbano del Mediterraneo dopo Costantinopoli; il primo, probabilmente, del cristianesimo occidentale del XVI secolo), economica, culturale, urbanistica, divenendo uno dei massimi centri della Monarchia Universale spagnola ma divenendo anzitutto una delle metropoli e grandi capitali d'Italia e d'Europa. Il suo enorme rifornimento alimentare rappresentava, oltre che un drammatico problema, pure un considerevole organismo di prestigio sia economico che politico; i livelli di produzione partenopei erano alquanto frenetici con rilevanti esercizi nel comparto tessile e la moderna flotta mercantile poteva competere con Siviglia e le Fiandre. La citt\u00e0 era cresciuta a dismisura, ma non era progredita, non aveva potuto assimilare il costante flusso migratorio nel proprio tessuto socio-economico: conosceva di gi\u00e0 la piaga dell'urbanesimo e non esisteva in primis una classe dirigenziale capace di far fronte a questa crescita esponenziale. Sul fronte politico l'inserimento, a forza di cose, del baronato nell'organizzazione di governo comport\u00f2 una paralisi socio-politica che min\u00f2 gravemente sia lo sviluppo in chiave moderna dello stato sia i processi di crescita economica. Culturalmente Napoli divenne un centro cos\u00ec florido che, negli istanti pi\u00f9 illustri del \"Siglo de Oro\", oltrepass\u00f2, per la sua facolt\u00e0 di attirare le personalit\u00e0 pi\u00f9 estrose dell'Impero, la corte madrilena.\nLa citt\u00e0, sul piano urbanistico, vide le trasformazioni attuate da Don Pedro di Toledo. Costui raddoppi\u00f2 il perimetro urbano, chiuse la citt\u00e0 sia da terra che da mare e fece costruire via Toledo e i \"Cuarteles\".\nSul fronte bellico il Regno di Napoli venne minacciato dalla lega santa di Papa Clemente VII. Lo scopo della lega fu quello di cacciare gli spagnoli da Napoli e di consegnare il meridione ai francesi. Dopo la prima sconfitta della lega a Roma, i francesi risposero assediando Melfi e circa un mese dopo la stessa capitale (1528). Intanto Otranto e Manfredonia venivano occupate dalla Serenissima. Quando la flotta genovese pass\u00f2 dallo schieramento francese a quello spagnolo, l'assedio di Napoli si tramut\u00f2 nell'ennesima sconfitta dei nemici della Spagna. Le ostilit\u00e0 francesi contro i domini spagnoli in Italia per\u00f2 non cessarono: Enrico II di Francia si alle\u00f2 con l'Impero ottomano; nell'estate del 1552 la flotta turca attacc\u00f2 quella imperiale a Ponza, sconfiggendola. La flotta francese per\u00f2 non riusc\u00ec a ricongiungersi con quella ottomana e l'attacco a Napoli fall\u00ec.\nNapoli in questo periodo storico dovette vedersela anche coi corsari turchi (che arrivarono a depredare il borgo di Chiaia), con una terribile pestilenza, con una grande calamit\u00e0 naturale e con numerose sollevazioni popolari: ora dovute ai tentativi inquisitori (vedi anticurialismo), ora alle pressioni fiscali, la pi\u00f9 famosa ed ardimentosa delle quali fu quella che vide protagonista il popolano Masaniello.\nLa rivolta di Masaniello.\nNel corso della prima met\u00e0 del XVII secolo il paese cadde in una crisi socio-economica alquanto grave, comune a tutta Europa ma aggravata a Napoli da un governo quasi sempre lontano dagli interessi locali e teso in quel momento solo a finanziare le guerre sempre pi\u00f9 dispendiose in corso sul teatro europeo. Per sostenere lo sforzo bellico furono chiesti al regno elevati balzelli. Nel 1646 Rodr\u00edgo Ponce de Le\u00f3n, duca d'Arcos aument\u00f2 in maniera ulteriore le tasse e l'anno successivo, con il lievitare del costo della frutta (l'alimento pi\u00f9 consumato dai ceti umili del tempo), si scaten\u00f2 la rivolta.\nIl grido con cui il pescatore Masaniello sollev\u00f2 il popolo il 7 luglio fu: \u00abViva il re di Spagna, mora il malgoverno\u00bb, secondo la consuetudine popolare tipica dell\"'Ancien r\u00e9gime\" di cercare nel sovrano la difesa dalle prevaricazioni dei suoi sottoposti. Dopo dieci giorni di rivolta che costrinsero gli spagnoli ad accettare le rivendicazioni popolari, a causa di un comportamento sempre pi\u00f9 dispotico e stravagante Masaniello fu accusato di pazzia, tradito da una parte degli stessi rivoltosi ed assassinato all'et\u00e0 di ventisette anni.\nCon la fine di Masaniello la rivolta tuttavia non si spense ed anzi assunse, sotto la guida del nuovo capopopolo Gennaro Annese, un marcato carattere antispagnolo. Gli scontri contro la nobilt\u00e0 e i soldati si susseguirono violentissimi nei mesi successivi, fino alla cacciata degli spagnoli dalla citt\u00e0. Il 17 dicembre fu infine proclamata la Real Repubblica Napoletana sotto la guida del duca francese Enrico II di Guisa, che in qualit\u00e0 di discendente di Renato d'Angi\u00f2 rivendicava diritti dinastici sul trono di Napoli. L'esempio di Masaniello fu poi seguito anche da popolani di altre citt\u00e0: da Giuseppe d'Alesi a Palermo, e da Ippolito di Pastina a Salerno. La parentesi rivoluzionaria si concluse solo il 6 aprile 1648, quando don Giovanni d'Austria, figlio naturale di Filippo IV, alla guida di una flotta proveniente dalla Spagna riprese il controllo della citt\u00e0.\nNel 1701, pi\u00f9 di cinquant'anni dopo la rivolta popolare, ci fu un altro tentativo di insurrezione contro il governo spagnolo, ma stavolta da parte della nobilt\u00e0: la congiura di Macchia. La ribellione nobiliare fall\u00ec anche a causa di una scarsa partecipazione dei ceti umili, memori dell'ostilit\u00e0 dei nobili durante la rivolta di Masaniello. Fallita anche la congiura di Macchia, il dominio spagnolo su Napoli continu\u00f2 senza pi\u00f9 opposizioni fino al 1707, anno in cui la guerra di successione spagnola pose fine al viceregno iberico sostituendogli quello austriaco. La notizia della ribellione guidata dal pescivendolo napoletano varc\u00f2 i confini del regno ed attravers\u00f2 rapidamente tutta l'Europa. La Francia, all'epoca saldamente guidata dal cardinale Mazzarino, sostenne la rivolta in funzione antispagnola ed appoggi\u00f2 l'impresa di Enrico II di Guisa allo scopo di far rientrare il Regno di Napoli sotto l'influenza francese.\nL'eruzione del 1631 e la grande peste del 1656.\nNel 1631 ci fu un'altra terribile eruzione del Vesuvio, la pi\u00f9 catastrofica dopo le pliniane del 79 d.C. e del 472. Dopo numerosi eventi premonitori quali rigonfiamento del suolo, piccoli terremoti, all'alba del 16 dicembre il Vesuvio rientr\u00f2 in attivit\u00e0 dopo un periodo di riposo di 130 anni, con l'apertura di una bocca laterale sul versante Sud-Est con un'iniziale fase di attivit\u00e0 stromboliana. Una prima fase espulse ceneri frammiste all'acqua che scesero a valle a grandi velocit\u00e0, oltre a colonne di vapore. Successivamente ebbe luogo una violenta attivit\u00e0 esplosiva dal cratere centrale con un'alta colonna di ceneri, pomici e gas. Nella seconda parte della giornata del 16 dicembre e nella successiva del 17 vi fu l'emissione dei flussi piroclastici che mieterono le prime vittime a Portici, Torre del Greco e negli altri paesi ai piedi del vulcano e costrinsero gran parte della popolazione a cercar rifugio a Napoli.\nPortici, Resina (l'antica Ercolano), Torre del Greco e Torre Annunziata furono semidistrutte, mentre la frazione Pietra Bianca fu ridenominata, da allora, Pietrarsa. Le vittime accertate in quell'area furono tremila; molti di pi\u00f9 furono gli animali (soprattutto bovini) uccisi dal torrente di lava. A ricordo dell'evento eruttivo, vi \u00e8 la statua del santo patrono San Gennaro al Ponte della Maddalena, rivolta verso il Vesuvio; a Portici una lapide fatta murare dal Vicer\u00e9, ammonisce il viandante a fuggire al minimo rumoreggiare del vulcano. Sebbene il Vesuvio minacci\u00f2 prevalentemente i paesi vesuviani anzich\u00e9 Napoli, quest'ultima dovette comunque far fronte a varie problematiche interne, esattamente come era avvenuto molti secoli prima durante l'eruzione del 79: un rapido incremento demografico a causa dei fuggitivi (circa 44.000), la considerevole pioggia di cenere abbattutasi sulla citt\u00e0 (25\u201330\u00a0cm) e discreti eventi sismici. Le cronache dell'epoca, inoltre, ci parlano di una citt\u00e0 in preda al panico: l'allora Vescovo di Napoli tenne una processione che part\u00ec dalla cattedrale sino alla basilica di Santa Maria del Carmine Maggiore. In seguito i napoletani ringraziarono il loro Santo patrono per lo scampato pericolo, attraverso la costruzione della guglia di San Gennaro.\nTuttavia Napoli, nonostante seppe tener testa alle problematiche scaturite dall'eruzione del 1631 e alle problematiche scaturite dal malgoverno, di l\u00ec a poco si sarebbe rivelata del tutto impotente davanti alla grande peste del 1656.\nLa peste del 1656 fu un'epidemia che colp\u00ec parte dell'Italia, in particolare il Regno di Napoli. A Napoli arriv\u00f2 dalla Sardegna e il tasso di mortalit\u00e0 oscill\u00f2 tra il 50 e il 60 % della popolazione\n. Napoli da una popolazione di 450.000 abitanti (compresi i suoi casali) si ridusse ad averne circa 200.000. Tuttavia la citt\u00e0 seppe riprendersi presto, come ci \u00e8 confermato anche da L. De Rosa:\nNapoli barocca.\nNell'ottobre del 1606, l'arrivo di Caravaggio a Napoli provoc\u00f2 un vero e proprio sconvolgimento nel panorama artistico della citt\u00e0, influenzando in particolar modo molti pittori locali che di l\u00ec a poco resero Napoli il secondo centro focale, ma anche il centro continuatore, del caravaggismo.\nUno dei massimi esponenti di questa corrente pittorica, nonch\u00e9 l'artista partenopeo ad essere stato maggiormente influenzato dal Caravaggio fu Battistello Caracciolo, gi\u00e0 probabilmente allievo di Belisario Corenzio, importante frescante che esegu\u00ec, oltre agli affreschi nella certosa di San Martino, numerosi lavori presso diverse chiese napoletane (su tutti quello presente nella chiesa del Pio Monte della Misericordia raffigurante le Sette opere di misericordia). Il Caracciolo esprime appieno la grande rivoluzione caravaggesca delle tonalit\u00e0 della luce e dell'uso dell'ombra, abbandonando per\u00f2 gradualmente il realismo del maestro e avvicinandosi a modelli idealizzati classicisti probabilmente in seguito ai viaggi a Roma e Firenze.\nDa un punto di vista architettonico i temi barocchi influenzarono, cos\u00ec come anche nella pittura, soprattutto il primo trentennio del XVII secolo. Ma solo nel Settecento, con Ferdinando Sanfelice, il barocco napoletano si indirizz\u00f2 verso una vera sensibilit\u00e0 barocca per forme spaziali complesse. Ciononostante, dal 1610 e nei decenni a venire a Napoli si costruirono numerose chiese barocche, spesso ornate con ricche decorazioni marmoree o a stucco (confrontabili con gli interni berniniani). In questo secolo furono attivi architetti come Francesco Grimaldi e Cosimo Fanzago dei quali si ricordano la reale cappella del Tesoro di san Gennaro, la basilica di Santa Maria degli Angeli a Pizzofalcone, la chiesa di Santa Maria Egiziaca a Pizzofalcone, il palazzo Donn'Anna e la guglia di San Gennaro.\nLa produzione letteraria, invece, scopr\u00ec le risorse della letteratura dialettale, mentre il mondo musicale, in contrapposizione all'opera seria, vide nascere l'opera buffa.\nFu Giulio Cesare Cortese a porre le basi per la dignit\u00e0 letteraria ed artistica del dialetto napoletano. Contemporaneo di quest'ultimo fu Giovan Battista Marino, considerato il massimo rappresentante della poesia barocca in Italia. La sua concezione di poesia, che, esasperando gli artifici del manierismo era incentrata su un uso intensivo delle metafore, delle antitesi e di tutti i giochi di rispondenze foniche, a partire da quelli paronimici, sulle descrizioni sfoggiate e sulla molle musicalit\u00e0 del verso, ebbe ai suoi tempi una fortuna immensa, paragonabile solo a quella del Petrarca prima di lui (vedi marinismo).\nSebbene lo stile buffo inizi\u00f2 a svilupparsi con \"La Cilia\" (1707) di Michelangelo Faggioli su libretto di Francesco Antonio Tullio, considerata la prima opera buffa in assoluto, fu solo con \"Il trionfo dell'onore\" di Alessandro Scarlatti del 1718 (prima opera buffa dello Scarlatti) che il genere prese coscienza di s\u00e9.\nInfine, da un punto di vista filosofico, Giambattista Vico deline\u00f2 i tratti di una nuova attivit\u00e0 culturale basata non soltanto sulla ragione, ma anche sull'estro, sui sentimenti e l'ingegno, del tutto in contrasto col pensiero cartesiano.\nIl Viceregno austriaco e la riconquista dell'indipendenza coi Borbone di Napoli.\nNel corso della Guerra di successione spagnola, l'Austria conquist\u00f2 Napoli e la tenne fino al 1734, quando con Carlo III di Borbone - dopo la guerra di successione polacca - il regno torn\u00f2 indipendente. Il breve periodo austriaco fu caratterizzato da una gravosa politica di prelievi fiscali (dapprima dovuta alle spese di guerra nelle quali l'Impero asburgico si era invischiato e poi dal tentativo di risanare le finanze statali\n) e da un intervento rivolto a limitare gli immobili di propriet\u00e0 di chiese e conventi. Un intervento che avrebbe dovuto contrastare il vecchio problema di carenza di alloggi, vista l'elevata popolazione (310.000 abitanti). Per gli stessi motivi a questo periodo si rif\u00e0 l'abolizione delle \"Prammatiche spagnole\" (1718) che avevano bloccato l'espansione urbana fuori dalle mura. Con Carlo III la citt\u00e0 vide importanti segni in numerosi settori (fisco, commercio, difesa, economia, ecc.), ma soprattutto in quello urbanistico, e l'opera di Carlo (che nel 1759 lasci\u00f2 Napoli per assumere la corona di Spagna) fu continuata dal figlio Ferdinando IV, finch\u00e9 non venne rovesciato dalle correnti rivoluzionarie e dalle truppe francesi nel 1799.\nLe riqualificazioni urbane e la \u00abnuova capitale\u00bb.\nCon l'avvento di Carlo III di Spagna Napoli vide soprattutto un ambizioso programma urbanistico di stampo illuminista che comport\u00f2 un nuovo slancio economico delle zone fuori le mura ma strategicamente importanti rispetto al centro storico di Napoli.\nNel 1737 Carlo affid\u00f2 a Giovanni Antonio Medrano e ad Angelo Carasale il compito di costruire un grande teatro d'opera, che avrebbe dovuto sostituire il Teatro San Bartolomeo. L'edificio fu edificato in circa sette mesi, dal marzo all'ottobre, e fu inaugurato il 4 novembre, onomastico del re, da cui prese il nome di Real Teatro di San Carlo. L'anno seguente Carlo commission\u00f2 agli stessi architetti, affiancati questa volta da Antonio Canevari, la costruzione delle regge di Portici e di Capodimonte. La prima fu per anni la residenza preferita dei sovrani, mentre la seconda, concepita inizialmente come casino di caccia per la vasta area boscosa circostante, fu in seguito destinata a ospitare le opere d'arte farnesiane che Carlo aveva trasferito da Parma.\nIn un'area pi\u00f9 al riparo da attacchi via mare (vedi spedizione navale britannica contro Napoli del 1742), in zona casertana, decise oltremodo di erigere una reggia che potesse rivaleggiare in magnificenza e imponenza con la francese Versailles o la viennese Sch\u00f6nbrunn.\nAncora, in questo periodo al Vanvitelli fu assegnato il compito di disegnare anche il F\u00f2ro Carolino (oggi piazza Dante, all'epoca chiamata largo del Mercatello). Il F\u00f2ro Carolino fu costruito a forma di emiciclo e cinto da un colonnato, alla cui sommit\u00e0 furono poste ventisei statue raffiguranti le virt\u00f9 di re Carlo, alcune delle quali scolpite da Giuseppe Sanmartino. La nicchia centrale del colonnato avrebbe dovuto ospitare una statua equestre del sovrano, mai realizzata. Sul piedistallo furono incise iscrizioni di Alessio Simmaco Mazzocchi.\nFrutto di una visione illuminata sociale anzich\u00e9 politica, fu invece ad esempio l'Albergo dei Poveri, edificio dove gli indigenti, i disoccupati e gli orfani avrebbero ricevuto ospitalit\u00e0, nutrimento ed educazione. La costruzione del palazzo, ispirata dal predicatore domenicano Gregorio Maria Rocco, fu affidata all'architetto Ferdinando Fuga e s'inizi\u00f2 invece il 27 marzo 1751. Il volume dell'edificio, paragonabile alla stessa Reggia di Caserta, con un fronte di 400 metri e una superficie utile di 103.000 m\u00b2, misura solo la quinta parte di quello previsto dal progetto originale (fronte di 600 metri, lato di 135). La piazza antistante la facciata principale era chiamata piazza del Reclusorio, dal nome popolare del palazzo, fino al 1891, quando fu rinominata piazza Carlo III.\nNapoli capitale illuministica.\nNel periodo borbonico Napoli, con la capitale francese, fu quella che meglio esplet\u00f2 il \"secolo dei lumi\"; infatti, non assorb\u00ec semplicemente questa corrente, anzi, la gener\u00f2 in buona parte dando vita a nuove forme architettoniche, a nuovi pensieri filosofici e ponendo le basi all'economia e al diritto moderno. In realt\u00e0 Napoli era gi\u00e0 stata il centro vitale della filosofia naturalistica del Rinascimento, ed ora torn\u00f2 a dare nuovo impulso al pensiero di diversi esponenti, quali ad esempio Mario Pagano, uno dei pi\u00f9 importanti giuristi e politici italiani dell'epoca rivoluzionaria, che in gran parte si rifacevano all'opera di Giambattista Vico, eliminando per\u00f2 gli aspetti cristiani della sua filosofia.\nRilevanti furono le costruzioni di imponenti edifici pubblici, fra tutti i gi\u00e0 citati real Albergo dei Poveri (detto anche palazzo Fuga, tipicamente illuminista) e Reggia di Caserta. Politicamente, le prese di posizione anticuriale e antifeudale del governo napoletano divennero modelli d'ispirazione che riscossero successo anche all'estero.\nDa ricordare anche la nascita della scuola economica di Antonio Genovesi, che port\u00f2 diverse innovazioni nel campo dell'economia nazionale e non solo, seguito anche in Puglia dal letterato Ferrante de Gemmis Maddalena, che fond\u00f2 un'Accademia illuminista, e dall'economista Giuseppe Palmieri, direttore del Supremo Consiglio delle Finanze del Regno di Napoli alla fine del Settecento. Altri nomi di spicco che posero le basi della moderna economia politica, delle discipline economiche e monetarie sono: Ferdinando Galiani e Gaetano Filangieri. Quest'ultimo in particolare, con la sua scienza della legislazione, far\u00e0 da ispirazione agli artefici della Rivoluzione francese.\nGli ultimi illuministi napoletani, come Mario Pagano, Ignazio Ciaia e Domenico Cirillo aderirono alla Repubblica Napoletana, finendo quindi giustiziati il 29 ottobre 1799 a seguito del ripristino del potere borbonico. Altri come il canonico Onofrio Tataranni, ebbero salva la vita, perch\u00e9 protetti dalla stessa Chiesa.\nLa riscoperta di Pompei ed Ercolano e l'impatto sull'Europa.\nGli scavi archeologici di Ercolano (un suburbio dell'antica \"Neapolis\") e quelli di Pompei (le prime campagne al mondo di scavo sistematiche condotte da Roque Joaqu\u00edn de Alcubierre e Karl Jakob Weber a partire dal 1738) e le relative scoperte, ebbero enorme influenza nella formazione del gusto o moda neoclassica internazionale, che a Roma trov\u00f2 sistematizzazione teorica nello stile Neoclassico. Inizialmente i rinvenimenti non diedero luogo ad un rinnovamento stilistico locale, che si ebbe tardivamente con l'arrivo di artisti non autoctoni nei cantieri regi, della Reggia di Caserta in primis.\nLa repubblica partenopea.\nLa Repubblica Napoletana sorta nel 1799 sul modello di quella francese ebbe vita breve intensa ma breve a causa del distacco del popolo e della dipendenza dall'aiuto militare della Francia, che ne limit\u00f2 di molto l'autonomia costringendo a sostenere le ingenti spese militari richieste dall'esercito francese sul territorio. A questo si aggiunse la repressione contro gli oppositori della repubblica che non contribu\u00ec a conquistare le simpatie popolari.\nLa Repubblica fu comunque spazzata via dopo pochi mesi dall'armata sanfedista giunta sul Ponte della Maddalena e guidata dal cardinale laico Fabrizio Ruffo, appoggiato dalla flotta inglese e formata in gran parte dai cosiddetti \"lazzari\" (i popolani napoletani filo-borbonici). La riconquista di Napoli da parte di Ferdinando fu segnata dalla repressione nei confronti degli esponenti della Repubblica Napoletana, tra cui molti intellettuali e nobili illuminati, repressione che port\u00f2 a circa un centinaio di esecuzioni (vennero mandati a morte pi\u00f9 di 120 patrioti, mentre furono 1200 le persone imprigionate).\nEt\u00e0 contemporanea.\nIl Regno di Bonaparte e Murat.\nDopo pochi anni, comunque, nel 1806, Napoli fu conquistata nuovamente dai francesi (nonostante la vittoria anglo-napoletana di Maida, in Calabria). La guerra continu\u00f2 fino al 1808 quando tutta la parte continentale del Regno fu conquistata e posta sotto il controllo di Giuseppe Bonaparte, fratello di Napoleone.\nNel 1811 il re Gioacchino Napoleone Murat, grande urbanista, vi fece istituire la Scuola di applicazione per il corpo degli ingegneri di ponti e strade, costituitasi come Scuola superiore politecnica ai primi del XX secolo per poi essere aggregata all'attuale universit\u00e0 Federico II diventando, nel 1935, la prima facolt\u00e0 di Ingegneria in Italia. Per sostenere l'imperatore francese ed impedire la restaurazione borbonica sul trono di Napoli, Murat dichiar\u00f2 guerra all'Austria ma venne definitivamente sconfitto nella battaglia di Tolentino. Tuttavia malgrado la sconfitta, l'intervento austriaco in Italia diede inizio alla catena di eventi che portarono al Risorgimento italiano, di cui la guerra austro-napoletana, con il suo Proclama di Rimini, rappresent\u00f2 l'antesignana.\nMurat tent\u00f2 con uno sbarco in Calabria la riconquista armata del regno, finendo fucilato a Pizzo, in rispetto di una legge emessa dallo stesso Gioacchino.\nIl ritorno di Ferdinando e dei Borbone avvenne grazie al Trattato di Casalanza, firmato il 20 maggio 1815 presso Capua, in casa dei Baroni Lanza.\nIl ritorno dei Borbone e il Regno delle Due Sicilie.\nL'8 dicembre 1816, Ferdinando IV riun\u00ec in un unico Stato i regni, fino a quel momento solo formalmente divisi, di Napoli e Sicilia con la denominazione di \"Regno delle Due Sicilie\" (con capitale Palermo, e l'anno successivo spostata a Napoli), abbandonando per s\u00e9 il nome di Ferdinando IV di Napoli e III di Sicilia ed assumendo quello di Ferdinando I delle Due Sicilie.\nIl 1820 in Europa fu l'anno delle agitazioni contro l'assolutismo monarchico, e a Napoli queste si manifestarono nella rivolta capitanata da Guglielmo Pepe. Intimorito da queste nuove difficolt\u00e0, Ferdinando acquis\u00ec un comportamento ambiguo, elargendo dapprima la Costituzione, e chiedendo poi l'aiuto austriaco, per poterla ritirare. In seguito sal\u00ec al trono il figlio Francesco I delle Due Sicilie che non lasci\u00f2 importanti segni nella storia cittadina.\nCon la salita al trono di Ferdinando II Napoli vide numerosi impulsi in molti settori. Sul piano politico nel 1848, con le sommosse liberali, anche a Napoli si verificarono sollevazioni popolari che portarono alla promulgazione di una carta costituzionale, poco dopo abrogata dal sovrano con successiva repressione.\nLa spedizione dei Mille e la fine del regno.\nAlla morte del re Ferdinando gli succede il giovane Francesco II, che sar\u00e0 l'ultimo Re delle Due Sicilie. Nel 1860 il Regno delle Due Sicilie venne conquistato dai Garibaldini e dalle truppe del Regno di Sardegna, le quali attaccarono il regno senza dichiarazione di guerra, fino al decisivo assedio di Gaeta del 1860-61. Giuseppe Garibaldi entr\u00f2 a Napoli il 7 settembre trionfalmente acclamato dalla popolazione\n. Un plebiscito sanc\u00ec l'unione al Regno d'Italia.\nNapoli dopo l'Unit\u00e0 d'Italia.\nIn molti territori del vecchio Regno l'opposizione al nuovo regime, promossa in parte dal vicino Stato della Chiesa, dur\u00f2 per un decennio, con angherie e devastazioni. Molti soldati borbonici furono rinchiusi nel Forte di Fenestrelle in Piemonte: questo episodio, poco considerato dalla storiografia risorgimentale, \u00e8 oggetto di interpretazioni divergenti. Parte della guerriglia contro le forze italiane si organizz\u00f2 con il brigantaggio.\nPerso il rango di capitale del Regno delle Due Sicilie, quando il 25 marzo 1861 alla camera si discusse della scelta circa la capitale del nuovo stato, la citt\u00e0 venne appoggiata da Massimo d'Azeglio, opponendosi cos\u00ec a Cavour e alla sua idea di Roma capitale. Nel 1864 il Regno d'Italia fu forzato dalla Convenzione di settembre con il Secondo Impero francese di Napoleone III a spostare le sedi governative da Torino. Tra i motivi dello spostamento vi furono quelli militari: Napoli venne ritenuta la favorita assieme a Firenze (la prima era \"protetta\" dall'Appennino e la seconda dal Mar Tirreno). La citt\u00e0 partenopea, per ragioni politiche, venne considerata dalla maggioranza del gabinetto una candidata particolarmente adatta, ma non ottenne l'appoggio del re che ritenne Firenze una citt\u00e0 pi\u00f9 consona ad un ruolo di capitale temporanea, scelta confermata dal comitato di cinque generali chiamato a decidere, in quanto Napoli non sarebbe stata sufficientemente difendibile con la flotta italiana che non era ai livelli di quella francese o inglese.\nLo smantellamento soprattutto delle precedenti strutture di governo seguito all'unificazione della penisola, unito al nuovo sistema fiscale e doganale nazionale ereditato da quello piemontese, caus\u00f2 una profonda crisi (denunciata anche dalla scrittrice Matilde Serao nei suoi libri \"Il ventre di Napoli\" e \"Il paese di cuccagna\") che balz\u00f2 all'attenzione del nuovo stato soltanto a cominciare dagli anni 80: in primo luogo con l'emergenza dovuta all'epidemia di colera del 1883, affrontata con i grandi interventi urbanistici, e poi, verso la fine del secolo, a causa dei ritardi economici e sociali fronteggiati con leggi speciali e misure straordinarie.\nI grandi interventi urbani, che coincisero anche con la nascita di un dinamico ambiente culturale e sociale, furono ipotizzati sin dalla met\u00e0 dell'Ottocento. Sotto la spinta del sindaco di allora, Nicola Amore, nel 1885 fu approvata la Legge per il risanamento della citt\u00e0 di Napoli e il 15 dicembre 1888 venne fondata la Societ\u00e0 pel Risanamento di Napoli, confluita dopo varie vicissitudini nella Risanamento S.p.A., con lo scopo di risistemare e di risolvere i problemi igienico sanitari soprattutto di alcune zone della citt\u00e0 che erano stati, secondo il sindaco Amore, le principali cause del diffondersi del colera. Nelle zone considerate focolaio del contagio si decise per l'abbattimento di numerosi edifici per fare posto al corso Umberto I, alle piazze Nicola Amore (piazza Quattro Palazzi) e Giovanni Bovio (piazza Borsa) e alla galleria Umberto I. In realt\u00e0 alle spalle dei grandi palazzi umbertini la situazione rimase immutata: essi infatti servirono a nascondere il degrado e la povert\u00e0 di quei rioni piuttosto che a risolverne i problemi. Furono abbattuti anche molti monumenti di rilievo e sventrate intere zone medievali.\nAlla fine del XIX secolo Napoli divenne uno dei principali porti dal quale partivano le spedizioni per le colonie d'oltremare (Libia, Eritrea, Somalia, il Dodecaneso e successivamente Etiopia) ma soprattutto, divent\u00f2 uno dei principali porti dal quale milioni di italiani emigrarono in Argentina e negli Stati Uniti.\nNel 1900 in citt\u00e0 si riscontr\u00f2 un grave scandalo - una specie di tangentopoli ante-litteram che port\u00f2 al commissariamento di Napoli. A trentanove anni dall'unificazione italiana la citt\u00e0 era gi\u00e0 stata commissariata nove volte. Le cause di ci\u00f2 furono da riscontrare nelle contingenze storiche post-unitarie che portarono fino all'Inchiesta Saredo. La citt\u00e0 infatti, perso il ruolo di capitale, ambiva a crearsi una nuova immagine identitaria. Nel 1891 fu nominato Giuseppe Saredo come Commissario Regio di Napoli. Nel 1900 fu membro di una Commissione d'inchiesta sulla citt\u00e0, divisa in pi\u00f9 parti, che indag\u00f2 sul risanamento, le fognature, l'acquedotto del Serino, ecc. La Commissione prov\u00f2 i legami con la camorra e l'amministrazione.\nDurante la settimana rossa, una reazione popolare scaturita dall'uccisione di tre operai da parte delle forze dell'ordine, anche a Napoli ci furono rilevanti disordini, come quello del 10 giugno 1914 in cui un corteo di socialisti ed anarchici tent\u00f2 di assaltare la stazione centrale. Oltremodo nel 1863 la citt\u00e0 stessa era stata teatro del primo eccidio della storia operaia italiana. I lavoratori della locale fabbrica ferroviaria di Pietrarsa scesero in sciopero ma furono aggrediti dalle forze dell'ordine. Ci furono 20 feriti e 4 morti.\nL'11 marzo 1918 nel corso del primo conflitto mondiale, pur trovandosi molto distante dalla zona di guerra, la citt\u00e0 fu bombardata dal dirigibile tedesco L.58 partito da una base bulgara: esso, che aveva come obiettivo le officine metallurgiche ILVA di Bagnoli e le strutture portuali (inoltre dal 1916 all'Universit\u00e0 di Napoli si fabbricavano armi ed elementi chimici ad uso bellico, come la cloropicrina), sganci\u00f2 6400\u00a0kg di bombe causando 16 vittime e 40 feriti tra la popolazione civile.\nNapoli era ancora il comune pi\u00f9 popoloso della penisola prima di cedere il passo prima a Milano nel 1931 e poi a Roma nel 1936. Colpita duramente anch'essa, come le altre citt\u00e0 italiane, durante la crisi economica del primo dopoguerra, si riprese, in parte, durante il ventennio fascista.\nPeriodo fascista.\nIl 24 ottobre 1922 Mussolini radun\u00f2 a Napoli 40\u00a0000 camicie nere, affermando il diritto del fascismo a governare l'Italia: era il preludio della marcia su Roma, in seguito alla quale il re Vittorio Emanuele III cedette alle pressioni dei fascisti e decise di incaricare il Duce di formare un nuovo governo.\nNapoli, nonostante dal 1860 avesse visto ridotto il suo ruolo politico, riusc\u00ec a rimanere capitale culturale ed economica del Mezzogiorno, almeno per un altro cinquantennio. Dopo tale periodo, in epoca fascista, assunse un ruolo di fondamentale importanza in Italia: con lo spostamento del baricentro politico-economico del paese verso il Mezzogiorno, Napoli andava infatti riassumendo in maggior misura, nella nuova veste di porto dell'impero coloniale italiano (anche se quest'ultimo perse il ruolo militare, dato che gran parte della flotta venne trasferita a Taranto), la funzione svolta durante gli anni dell'espansione coloniale italiana. A tal proposito in citt\u00e0 venne costruita la Mostra d'Oltremare. Essa fu ideata ed allestita nel 1937 parallelamente all'EUR di Roma per ospitare una manifestazione volta a celebrare l'espansione politica ed economica dell'Italia nelle cosiddette terre d'oltremare, per aiutare lo sviluppo economico del Mezzogiorno e per spronare l'espansione verso ovest della citt\u00e0, ossia verso i Campi Flegrei. Il progetto Mostra/Fuorigrotta rappresent\u00f2 uno tra i pi\u00f9 importanti piani urbani napoletani. Furono oltremodo attuati interventi anche in altre zone della citt\u00e0, come in quella collinare e costiera, e venne inaugurato il primo passante ferroviario di penetrazione urbana sotterraneo d'Italia, noto come \"metropolitana FS\", con la tratta Napoli-Pozzuoli. Forte fu anche l'incremento del settore industriale: alla vigilia della seconda guerra mondiale, su una popolazione di quasi 900.000 abitanti, circa 130.000 lavoravano in questo settore, ovvero il 14%. Le ulteriori realizzazioni in vista per la citt\u00e0 ebbero invece una battuta di arresto a causa della stagione delle guerre (prima quella d'Etiopia, poi quella di Spagna e infine il secondo conflitto mondiale).\nNello stesso periodo, l'8 maggio 1938, Adolf Hitler venne in visita a Napoli e per l'occasione venne allestita una grande parata di armate nel golfo, come dimostrazione del potere militare e politico del regime fascista.\nLa seconda guerra mondiale.\nL'economia cittadina croll\u00f2 all'ingresso dell'Italia nel secondo conflitto. Napoli, nonostante il suo status di grande citt\u00e0 d'arte, non venne dichiarata citt\u00e0 aperta come Firenze, Venezia e Roma, ma al contrario venne considerata un obiettivo primario soprattutto a causa dell'importanza del suo porto. La citt\u00e0 partenopea fu la citt\u00e0 italiana che sub\u00ec il numero maggiore di bombardamenti, con circa 200 raid aerei (tra ricognizioni e bombardamenti) dal 1940 al 1944, principalmente da parte alleata, di cui ben 181 soltanto nel 1943 e con un numero di morti stimato tra le 20 e le 25'000 persone, in gran parte tra la popolazione civile. Nel 1943 la citt\u00e0 sub\u00ec ingenti danni anche a causa della nave Caterina Costa. Il bastimento, ormeggiato nel porto, era carico di materiale bellico destinato alle forze italiane in Tunisia. A bordo si svilupp\u00f2 un incendio (ancora oggi dalle cause poco chiare) che provoc\u00f2 un'esplosione devastante: il molo sprofond\u00f2 e gli edifici intorno furono distrutti o gravemente danneggiati. Parti roventi di nave e di carri armati furono scagliate a grande distanza, finendo in via Atri, piazza Carlo III, piazza del Mercato, Vomero e stazione Centrale; sulla facciata est del castel Nuovo sono ancora visibili gli effetti di questa terribile esplosione. Ci furono 600 morti e oltre 3.000 feriti.\nDopo l'armistizio dell'8 settembre da parte del Re che firm\u00f2 la resa agli anglo-americani, i tedeschi occuparono la citt\u00e0 il 12 settembre 1943; ben presto incominciarono le rivolte degli abitanti contro l'occupazione e il colonnello Scholl il 12 settembre 1943 fece affiggere un famoso manifesto con cui proclamava lo stato d'assedio in citt\u00e0, con l'ordine di \"passare per le armi\" ogni cittadino si fosse reso responsabile di azioni ostili con rappresaglie di cento civili per ogni tedesco ucciso.\nDopo diversi scontri e rappresaglie contro la popolazione, il 24 settembre il Comando tedesco ordin\u00f2 lo sgombero di tutte le abitazioni entro 300 metri dalla linea di costa e il giorno dopo venne proclamato il \"servizio obbligatorio al lavoro nazionale\" generalizzato (in pratica la deportazione della popolazione attiva). Questo rappresent\u00f2 in pratica la scintilla che fece esplodere definitivamente la rivolta generalizzata.\nNapoli fu la prima, tra le grandi citt\u00e0 europee, ad insorgere con successo contro l'occupazione nazista: in quattro famose giornate (dal 28 settembre al 1\u00ba ottobre 1943), la folla insorse contro i tedeschi permettendo cos\u00ec, pochi giorni dopo agli anglo-americani di poter giungere in citt\u00e0 e occuparla gi\u00e0 libera, senza perdite, e proseguire verso Roma. Per queste azioni e per le sofferenze patite dalla popolazione Napoli sar\u00e0 tra le citt\u00e0 decorate al valor militare per la guerra di liberazione insignita della medaglia d'oro al valor militare.\nIn una citt\u00e0 ormai fortemente provata dalla guerra, nel 1944 si verific\u00f2 anche l'ultima eruzione del Vesuvio che colp\u00ec la zona orientale. Vari problemi vennero riscontrati a Barra a causa della pioggia di cenere, mentre danni maggiori furono registrati nelle citt\u00e0 satelliti di San Sebastiano al Vesuvio, Massa di Somma e San Giorgio a Cremano. Si verificarono anche spettacolari fontane di lava alte 800 metri. Ci furono 26 morti. L'eruzione fu resa famosa a causa dell'occupazione anglo-americana di Napoli. Con l'occupazione americana in citt\u00e0 and\u00f2 fortemente dilagandosi il mercato della prostituzione, perlopi\u00f9 in cambio di generi alimentari: tali parentesi storiche furono raccontate anche da Curzio Malaparte, nel suo famoso libro (soprattutto all'estero) La pelle.\nDal secondo dopoguerra ad oggi.\nAlla fine della guerra, quando si tratt\u00f2 di votare il passaggio dalla Monarchia alla Repubblica, nella circoscrizione di Napoli 904.000 furono a favore della monarchia, 241.000 per la Repubblica. Tuttavia, nel capoluogo campano, dal 9 all'11 giugno 1946 - pochi giorni dopo la proclamazione della vittoria repubblicana - una spontanea protesta popolare in via Medina sfoci\u00f2 in un violento scontro, dalle circostanze mai oggettivamente chiarite, che provoc\u00f2 nove morti. Quei fatti furono chiamati strage di via Medina. Pochi giorni dopo, fu Enrico De Nicola, napoletano, ad essere eletto primo presidente della Repubblica.\nGli anni del miracolo economico ebbero rilevanti effetti anche su Napoli, ma, allo stesso tempo, coincisero pure con la nascita della speculazione edilizia che fu simbolicamente descritta nel film \"Le mani sulla citt\u00e0\" di Francesco Rosi. In questo periodo la citt\u00e0 si espanse in tutte le direzioni, creando quelle che oggi sono le sue sterminate periferie che gravitano sul piccolo \u00abdistretto\u00bb centrale.\nNel 1970 nacque la Nuova Camorra Organizzata di Raffaele Cutolo. Nel 1973 Napoli si trovava in una situazione di arretratezza e miseria molto grave. La speculazione edilizia era inarrestabile e la mortalit\u00e0 infantile sensibilmente pi\u00f9 alta di quella delle citt\u00e0 del nord e l'aspettativa di vita decisamente inferiore. In questo clima, gi\u00e0 di per s\u00e9 molto provato, si verific\u00f2 un'epidemia di colera che colp\u00ec varie citt\u00e0 mediterranee. La causa del contagio fu una partita di cozze proveniente dalla Tunisia. Il focolaio si estese successivamente fino a Bari. Morirono 30 persone e il mercato ittico entr\u00f2 in una gravissima crisi. , a Napoli accaddero fatti di rilievo della \"strategia della tensione\" e del terrorismo. Dalla nascita dei Nuclei Armati Proletari alla Colonna Senzani delle Brigate Rosse, passando attraverso l'arresto e la prigionia di centinaia di militanti.\nDurante il terremoto del 1980, che distrusse quasi l'intera Irpinia, Napoli fu, seppur solo in alcune zone, fortemente danneggiata, ma non ottenne, nonostante le denunce del sindaco di allora Maurizio Valenzi, grosse somme di denaro per la ricostruzione. Furono danneggiate anche importanti strutture del vasto centro storico napoletano, come la chiesa dei Girolamini, la chiesa di Sant'Agostino alla Zecca e di San Giovanni Battista delle Monache. In molti casi, i lavori di recupero durarono per un decennio, complicando il gi\u00e0 precario assetto dell'urbanistica cittadina. Nel 1981 si verific\u00f2 il celebre rapimento da parte delle Brigate Rosse dell'Assessore Regionale Ciro Cirillo. Da una situazione economica e sociale cos\u00ec difficile, fu la camorra a proliferare. Oggi molte attivit\u00e0 napoletane sono controllate, direttamente o indirettamente, dalla camorra che ha reso la citt\u00e0 celebre per il mercato dei media contraffatti, elettronica cheap, droghe derivanti dalla coca e dall'hashish. Nel 1983 a ovest della metropoli i Campi Flegrei subivano una seconda crisi bradisismica, dopo quella del 1970, che provoc\u00f2 un esodo di massa, soprattutto a Pozzuoli ove parte della popolazione trov\u00f2 rifugio nella nuova zona urbana di Monterusciello. La crisi bradisismica venne avvertita anche dagli stessi quartieri occidentali del municipio di Napoli (come Bagnoli e Pianura) attraverso lievi scosse di terremoto che destarono forte preoccupazione tra la popolazione civile.\nIl 21 dicembre 1985 nell'area orientale della citt\u00e0 vi fu l'esplosione di venticinque serbatoi costieri dell'Agip e uno spaventoso incendio, che dur\u00f2 quasi una settimana, e che caus\u00f2 cinque vittime, 165 feriti, 2594 senzatetto e 100 miliardi di danni. Dall'amministrazione municipale fu recepita la necessit\u00e0 di delocalizzare quelle attivit\u00e0 che potessero costituire fonte di pericolo per la popolazione e causa di ulteriore inquinamento per un territorio gi\u00e0 seriamente compromesso. Tuttavia solo nel 1993 la Q8 cess\u00f2 l'attivit\u00e0. Nel 1988 la citt\u00e0 fu teatro di un attentato anti-Usa da parte dell'Armata Rossa Giapponese che provoc\u00f2 cinque decessi (quattro napoletani e una portoricana) e venti feriti. L'obiettivo fu il circolo \"Uso\" di Calata San Marco, dove aveva sede il club dei marinai americani della VI flotta.\nNel 1994 la citt\u00e0 ospit\u00f2 il G7 e la conferenza mondiale dell'ONU per la lotta contro la criminalit\u00e0 organizzata, iniziando cos\u00ec un periodo di relativa rinascita. Nel 1995, dopo circa dieci anni di cantieri, venne completato il centro direzionale di Napoli (il primo gruppo di grattacieli d'Italia e dell'Europa meridionale) ed il centro storico della citt\u00e0 venne riconosciuto come patrimonio dell'umanit\u00e0 dall'UNESCO.\nNel 2001, nell'ambito della costruzione e del potenziamento del proprio sistema di trasporto sotterraneo, vennero inaugurate le prime stazioni dell'arte: Quattro Giornate, Salvator Rosa e Museo.\nNel 2007-2008 l'emergenza rifiuti mise in seria crisi l'area metropolitana e le sconcertanti immagini della citt\u00e0 sommersa da tonnellate di rifiuti fecero il giro del mondo (CNN, BBC, Al Jazeera, ecc.). Altres\u00ec, nello stesso periodo alla citt\u00e0 veniva assegnata la quarta edizione del Forum Universale delle Culture. Nel 2010 fu presentato, da un gruppo di imprenditori privati, \"NaplEst\": una serie di grandi interventi urbani riguardanti l'area orientale della citt\u00e0.\"\nNel marzo 2011 la citt\u00e0, in quanto sede del Allied Joint Force Command Naples, il comando integrato delle forze NATO per l'Europa meridionale, costitu\u00ec il quartier generale per le operazioni militari in Libia, esattamente come ai tempi della guerra del Kosovo.\nGli anni successivi vedranno Napoli divenire sede della Apple Developer Academy (2016), della XXX Universiade (inaugurata il 3 luglio 2019), dopo la rinuncia della capitale brasiliana, ed ospitare il vertice del G20 su ambiente, energia e clima (2021).\nIl problema Vesuvio e Campi Flegrei: da rischio a risorsa.\nIn quanto ad un possibile risveglio dell'attivit\u00e0 eruttiva del Vesuvio, considerato il pi\u00f9 grave problema di protezione civile presente in Italia, un considerevole numero di esperti nel campo sono concordi nell'affermare che la prossima eruzione potrebbe essere di tipo subpliniana, simile a quella del 1631. Per ora la possibilit\u00e0 di manifestarsi un'eruzione pliniana \u00e8 alquanto scarsa: queste infatti si verificano dopo secoli o addirittura millenni di inattivit\u00e0 da parte del vulcano.\nIl problema prioritario di quest'area \u00e8 quello di ridurre considerevolmente il numero di abitanti. Le proposte degli studiosi vertono su un'organizzazione urbana della pianura campana, al fine di ridistribuire in maniera pi\u00f9 omogenea la popolazione dell'area pi\u00f9 a rischio. Tutto ci\u00f2 basato ad esempio sulla creazione di servizi e incentivi fiscali. La vita produttiva di questa zona, oltremodo, dovrebbe puntare su attivit\u00e0 poco invasive, come ad esempio quelle che riguardano i parchi archeologici e naturali.\nStesso discorso per l'altro grande vulcano partenopeo, ossia i Campi Flegrei.\nLa storia eruttiva degli ultimi 4000 anni ha dimostrato che una bocca vulcanica potrebbe aprirsi anche verso lo stesso comune di Napoli, ovvero verso il quartiere di Fuorigrotta. In risposta a tale evenienza nella zona rossa del vulcano \u00e8 stata inclusa, oltre alla zona ovest del comune, anche altre parti come Chiaiano e Arenella. L'ultima eruzione \u00e8 stata quella del Monte Nuovo nel 1538 dopo un periodo di quiescenza durato circa 3.000 anni ed \u00e8 tra le eruzioni di minore intensit\u00e0 avvenute ai Campi Flegrei. Le cronache napoletane del tempo ci parlano di una lieve pioggia di cenere abbattutasi sulla citt\u00e0 (circa 2\u00a0cm, quel tanto che bast\u00f2 per insudiciare i bei palazzi della nobilt\u00e0 napoletana) e di grandi boati. In Italia esempi molto simili alla caldera flegrea si trovano a pochi km da Roma e sono costituiti dai Colli Albani.\nUn intervento che sta riguardando in prima persona la caldera flegrea \u00e8 quello del \"Campi Flegrei Deep Drilling Project\", ossia delle trivellazioni atte a studiarne e capirne i meccanismi. Una ricerca vulcanologica che non ha precedenti al mondo. I Campi Flegrei potrebbero costituire una grande risorsa di energia in grado di sostituire i combustibili fossili e il nucleare, dando vita ai primi impianti di energia geotermica. Un intervento che tra l'altro fornirebbe informazioni anche sulla riduzione del rischio eruttivo dell'area. Le ricerche sono cominciate nel corso dell'anno 2012 a Bagnoli.\nStoria amministrativa.\nL'8 agosto 1806, sotto dominazione francese, con la legge detta de \"L'Eversione Feudale\", fu definita la nuova struttura amministrativa della citt\u00e0, che riformava la carica di Sindaco e istituiva il \"Decurionato\" (consiglio), a capo della \"Municipalit\u00e0\" (prima di allora detta \"Universit\u00e0\"). Il primo sindaco dopo tale riforma fu nominato il 2 dicembre 1808.\nIl sistema fu mantenuto con poche modifiche sostanziali sia all'atto della Restaurazione che dell'Unit\u00e0 d'Italia. Dal 1889 la carica del sindaco divenne elettiva, tra i membri del consiglio comunale, possibilit\u00e0 che fu temporaneamente soppressa tra il 1926 e il 1944 per l'istituzione dell'ordinamento podestarile. Il sistema elettivo fu definitivamente ripristinato nel 1946, fino all'introduzione, nel 1993, dell'elezione diretta del sindaco che ai sensi della legge 56/2014 \u00e8 anche sindaco della citt\u00e0 metropolitana."}
{"id": "224283", "revid": "125061312", "url": "https://it.wikipedia.org/wiki?curid=224283", "title": "Gomma da masticare", "text": "La gomma da masticare (detta anche gomma americana e in alcune parti d'Italia chiamata semplicemente \"cingomma\", \"cicca\", \"gigomma\", \"gingomma\", \"ciccigomma\", \"ciugomma\", \"ciunga, cingon\", \"mastica\", \"gommina\", \"caramella a gomma\" o \"cicles\", in inglese \"chewing gum\") \u00e8 un prodotto dolciario che a differenza di tutti gli altri, come dice il nome stesso, non deve essere mangiato, ma soltanto masticato.\nStoria.\nLe prime tracce di un simile uso della gomma naturale risalgono ai Maya, i quali masticavano abitualmente palline di gomma. \"Chicle\" \u00e8 infatti il nome nahuatl della pianta (\"Manilkara chicle\") dalla quale si estrae.\nLa nascita della moderna gomma da masticare si deve a William Semple, il quale brevett\u00f2 la prima ricetta il 28 dicembre 1869.\nLe prime palline di gomma da masticare vennero messe in vendita nel New Jersey nel 1871, ma erano molli e senza sapore.\nLe tecniche di produzione furono migliorate da Semple e da altri al fine di ottenere un prodotto pi\u00f9 consistente e con maggior sapore, decretandone una grande diffusione nell'ultimo decennio del secolo.\nNel corso del XX secolo si \u00e8 affermato l'uso di gomme sintetiche (poliisobutilene) al posto del \"chicle\", anche se quest'ultimo viene ancora prodotto da alcune compagnie.\nLe propriet\u00e0 elastiche sono state anche migliorate per mezzo di additivi. In particolare, per incrementare la viscosit\u00e0, viene impiegata la gomma di xanthano, con funzione di addensante.\nLe gomme da masticare durante la seconda guerra mondiale.\nNonostante la nascita delle gomme da masticare risalga al 1869, sino agli anni '40 del '900 questo articolo era praticamente sconosciuto in Europa, ed arriv\u00f2 per la prima volta assieme ai soldati americani di stanza al fronte.\nLe gomme da masticare erano difatti presenti nelle Razioni K di cui disponevano centinaia di migliaia di soldati degli Stati Uniti.\nL'idea di introdurre delle gomme masticanti all'interno della Razione K fu supportata da due specifiche ragioni: innanzi tutto, masticare la gomma produce saliva ed aiutava i soldati a tenere pulito il proprio apparato orale. Inoltre, masticare la gomma aiutava a smorzare la tensione al fronte.\nQuattro gusti erano consentiti all'interno della Razione K della II Guerra Mondiale: menta, cannella, menta piperita e pepsina.\nTra i diktat impartiti dall'esercito americano ai produttori di Razioni K vi era quello di porre le gomme da masticare in un punto che non fosse a diretto contatto con gli alimenti, in quanto ci si era resi conto che l'odore delle gomme da masticare (in particolare quelle alla menta) tendevano ad alterare il sapore degli altri alimenti presenti nella razione. Altra raccomandazione fu quella di non produrre confezioni riflettenti al Sole, per ovvi motivi di sicurezza dei soldati.\nI primi lotti di gomme prodotte per l'esercito (anni 1942-1943) utilizzavano i fogli di alluminio ed avevano delle immagini colorate sulla confezione. Successivamente, con i problemi di approvvigionamento derivanti dal prosieguo della guerra, si pass\u00f2 ad utilizzare una semplice carta oleata ed una confezione di cartone non colorata.\nLe aziende che produssero le gomme da masticare per i soldati americani furono le seguenti: Walla Walla Company, American Chicle Company, Wrigley Junior Company, Beech-Nut Packaging Company e la Leaf Gum Company (quest'ultima a partire dal 1943).\nInquinamento da gomma.\nLe gomme da masticare sono fonti di inquinamento, in quanto aderiscono alla superficie sulla quale vengono gettate (ad esempio strade); inoltre per la loro rimozione sono spesso necessari prodotti chimici o particolari sistemi di fresatura. Osservando i marciapiedi e tutti i camminamenti pedonali, soprattutto delle grandi citt\u00e0, si osservano macchie nere che deturpano i manti stradali e sono dovute alle innumerevoli gomme gettate incurantemente in terra dai consumatori di chewing-gum.\nA Singapore \u00e8 vietata dal 1992 l'importazione e la vendita di gomme da masticare, sia per motivi igienici, sia per la possibile interferenza con il buon funzionamento delle infrastrutture.\nTuttavia dal 2003, a parziale riforma del divieto totale, furono ammesse gomme dal valore medico: per l\u2019igiene orale con additivi al calcio, o quelle alla nicotina, ambedue acquistabili da dentisti o farmacie, che registrano il nome dell\u2019acquirente.\nProduzione.\nLa gomma da masticare si ottiene dalla lavorazione di un impasto di gomma base, zucchero, additivi e aromi.\nLa presenza dello zucchero nella gomma da masticare potrebbe favorire la carie, ma in commercio ne esistono variet\u00e0 senza zucchero, sostituito da dolcificanti come l'aspartame, il sorbitolo o lo xilitolo. Quest'ultimo, secondo i produttori, fungerebbe da antibatterico, prevenendo la carie.\nValori nutrizionali.\nViene di seguito riportato il contenuto nutrizionale medio in 100 g di prodotto:"}
{"id": "224284", "revid": "47767", "url": "https://it.wikipedia.org/wiki?curid=224284", "title": "Soncino", "text": "Soncino (\"Suns\u00ec\" in dialetto locale) \u00e8 un comune italiano di abitanti della provincia di Cremona, in Lombardia. Dal 2004 si fregia del titolo di citt\u00e0.\nGeografia fisica.\nTerritorio.\nSoncino si trova nella Pianura Padana, al centro della Lombardia al confine tra le province di Cremona, Brescia e Bergamo. Sorge sulle rive del fiume Oglio in una zona ricca di fontanili e risorgive. \u00c8 sede culturale del Parco dell'Oglio Nord.\nIl territorio del Comune di Soncino \u00e8 dichiarato sismico ai sensi della L. 64/74 e della L.741/81\nStoria.\nAntichit\u00e0.\nL'origine di Soncino non \u00e8 del tutto chiara: alcuni ritrovamenti archeologici sporadici (punte di freccia, raschiatoi in selce e un tesoretto in bronzo e rame) possono solo presumere un passaggio, un transito di popolazioni preistoriche attraverso il territorio soncinese, che in quest'epoca (dal periodo neolitico all'inizio dell'et\u00e0 del ferro) era bagnato dalle acque paludose del lago Gerundo. Il dosso su cui sorge l'odierno centro storico di Soncino doveva allora emergere dalle acque e, quindi, poteva essere un luogo molto ben protetto e sicuro.\nL'arrivo dei celti (V-III secolo a.C.) coincide, probabilmente, con la nascita di una zona di confine. Inizialmente tra i celti e gli etruschi, che erano per lo pi\u00f9 stanziati sulla sponda bresciana e mantovana del fiume Oglio. In seguito l'Oglio fu confine per due popolazioni celtiche gli Insubri e i Cenomani.\nRisalgono all'epoca romana (II secolo a.C.-IV secolo d.C.) numerosi ritrovamenti di materiale laterizio oltre che due ville e alcune fornaci sempre nella zona settentrionale del comune di Soncino presso la frazione di Gallignano, che sembra essere la prima veramente abitata. Questo perch\u00e9 si trova a un'altitudine superiore e, quindi, non interessata dalle acque del Lago Gerundo. Anche in questo periodo il territorio soncinese si trova lungo una zona di confine, infatti \u00e8 incerto se appartenesse alla regione augustea X (\"Venetia et Histria\") o XI (\"Transpadana\"). L'invasione delle popolazioni germaniche che provoc\u00f2 la caduta dell'Impero romano d'Occidente, coincide con il periodo tradizionale della fondazione di Soncino.\nMedioevo.\nSecondo i principali storici soncinesi furono i Goti, una popolazione di origine germanica, a stabilire un primo insediamento sul dosso. Lo stesso toponimo Soncino pare sia di ascendenza germanica e significherebbe \"re delle acque\". Non si sono, per\u00f2, trovati resti materiali, n\u00e9 si possiedono fonti documentarie che attestino questa tradizione.\nAll'epoca delle invasioni ungare (IX-X secolo) nel Nord Italia si assiste alla nascita di numerose fortificazioni, fenomeno che probabilmente ha interessato anche Soncino, determinando una progressiva frammentazione del territorio. Il 1118 \u00e8 una data fondamentale, infatti Soncino viene istituito a \"borgo franco\" segnando il passaggio dalla zona d'influenza bergamasca a quella cremonese. Questa istituzione comporta una notevole espansione demografica ed economica. Il controllo dell'attraversamento del fiume Oglio permette di incamerare notevoli ricchezze. Incominciarono, per\u00f2, i violenti contrasti con i bresciani che nel 1118 fondarono il borgo franco di Orzinuovi per limitare il potere cremonese nella zona; divenne il secondo borgo franco in Italia ottenendo un proprio potere autonomo.\nNel XIII secolo, sotto la guida di Buoso da Duera, avviene la prima importante militarizzazione di Soncino. Viene risistemata la vecchia rocca e si costruisce interamente in muratura la cinta muraria. \u00c8 uno dei periodi pi\u00f9 floridi di Soncino, cos\u00ec come in gran parte dei comuni del nord Italia. L'aumento della ricchezza consente anche migliorie dal punto di vista dei pubblici servizi come la grandiosa costruzione del sistema idrico-fognario che permette anche il funzionamento dei numerosi mulini.\nCon il privilegio del 1311 Soncino viene sottoposto direttamente all'Impero (diventa terra separata) senza il controllo di nessun'altra citt\u00e0, come lo era stato prima con Cremona. \u00c8 il periodo, quindi, di maggiore indipendenza. I privilegi concessi erano di natura prettamente economica che intendevano favorire l'espansione commerciale di questo territorio. Nel 1313 lo stesso Enrico VII, con diploma imperiale, investe in feudo Soncino a Giovanni I conte del Forese. Un'infeudazione pi\u00f9 sulla carta che reale e, certamente, non imped\u00ec l'assoluta indipendenza e libert\u00e0 della comunit\u00e0 soncinese.\nNel periodo visconteo (1385-1454) Soncino diventa la pi\u00f9 importante roccaforte di difesa lungo la linea di confine del fiume Oglio tra Milano e Venezia. Per ben tre volte nel XV secolo la Repubblica di Venezia riusc\u00ec a impadronirsi di Soncino, dando sempre prova di buon governo. Si sviluppa grandemente l'attivit\u00e0 imprenditoriale sia con la famiglia degli ebrei che con alcune famiglie locali, soprattutto Amadoni e Azzanelli continuando anche nel secolo XVI. Ci\u00f2 permette una diffusione maggiore dei famosi pannilana soncinesi, ormai richiesti su tutti i mercati europei.\nEt\u00e0 moderna.\nLa seconda grande militarizzazione del borgo soncinese avviene nell'epoca sforzesca (1454-1536) con il rifacimento completo della cerchia muraria e con la costruzione della nuova rocca. Gli Sforza ebbero grande considerazione di Soncino per la sua posizione strategicamente importante all'interno dello scacchiere militare dell'Italia settentrionale, per questo lo dotarono di imponenti strutture difensive.\nNel 1488 venne stampata a Soncino la prima Bibbia completa in lingua ebraica dalla famiglia di stampatori ebrei che poi prese il nome di Soncino proprio dalla citt\u00e0 dove inizi\u00f2 la sua opera editoriale.\nLeonardo Da Vinci nei suoi scritti annota \u201c\"a Sonsino sol cremones\u201d\" accanto a un disegno di canali irrigui. Una probabile testimonianza di un suo passaggio a Soncino nell'estate del 1498, accompagnato dall'amico fra Luca Pacioli.\nCon l'arrivo degli spagnoli (1536) inizia il periodo di decadenza del comune soncinese. L'infeudazione a opera di Carlo V in favore dei marchesi Stampa limita i numerosi privilegi avuti nei secoli passati da Soncino. Lo stanziamento di numerose truppe militari spagnole contribuisce, inoltre, all'impoverimento del territorio ed alla progressiva e costante perdita di vitalit\u00e0 economica.\nEt\u00e0 contemporanea.\nTra il XVIII e la prima met\u00e0 del XIX secolo avviene la completa smilitarizzazione a opera prima degli austriaci mediante l'abbattimento delle quattro porte medioevali e poi di Napoleone. Questi ultimi avvenimenti determinarono la fine della storia indipendente del borgo soncinese.\nSimboli.\nLo stemma e il gonfalone di Soncino sono stati concessi con decreto del presidente della Repubblica del 27 novembre 1985.\nLo stemma civico di Soncino riprende quello della famiglia feudale dei marchesi Stampa di Soncino, poi confluita nei Casati, da cui il predicato Casati-Stampa di Soncino. Il motto \"Nec aspera terrent\" (\"Le difficolt\u00e0 non ci spaventano\") \u00e8 un'impresa adottata all'epoca del dominio francese.\nLa bandiera \u00e8 stata concessa con D.P.R. del 3 ottobre 2005.\nMonumenti e luoghi d'interesse.\nArchitetture religiose.\nPieve di Santa Maria Assunta (XII secolo).\n\u00c8 la chiesa pi\u00f9 importante del borgo, fondata nel XII secolo fu una delle prime chiese della diocesi di Cremona. Venne rimaneggiata a pi\u00f9 riprese, di cui la pi\u00f9 recente, nel XIX secolo per mano dell'architetto milanese Carlo Maciachini, che nei colori della cupola richiama immediatamente la cupola del famedio nel Cimitero monumentale di Milano. Rilevanti al suo interno un affresco raffigurante la \"Trinit\u00e0 ariana\", un dipinto di Mathias Stormer e due sculture lignee.\nChiesa di San Giacomo (XIV secolo).\nNasce originariamente come un luogo di sosta dei pellegrini diventa poi un convento degli agostiniani (che vi ergono la torre eptagonale). Il culmine della sua importanza lo raggiunge con i domenicani che si insediano nel XV secolo e poco alla volta creano tre chiostri e soprattutto insediano una farmacia e un importante biblioteca. Il convento fu retto come priore da Michele Ghislieri divenuto poi san papa Pio V. Pregevoli all'interno la \"Piet\u00e0\" in terracotta policroma dello De Staulis e le vetrate di fra Ambrosino da Tormoli. Contiene le spoglie di Stefana Quinzani, domenicana, venerata come beata dalla Chiesa cattolica.\nChiesa di Santa Maria delle Grazie (XV secolo).\n\u00c8 un notevole esempio di architettura rinascimentale, eretta nel 1492 per i carmelitani. Appare completamente affrescata con notevoli dipinti tra i quali emergono il \"Giudizio universale\" sulla controfacciata e le opere di Giulio Campi. Da ammirare anche l'elegante interno che presenta una preziosa decorazione in terracotta, nello stile dello scultore Giovanni Antonio Amadeo, in collaborazione con Agostino De Fondulis. \u00c8 retta dalle suore dell'Istituto Sacra Famiglia.\nAltre chiese.\nMolte sono le chiese e le cappelle presenti sul territorio di Soncino:\n&lt;br&gt;San Pietro Apostolo, San Pietro Martire, San Paolo, Santa Maria della neve al Tinazzo, Sant'Imerio a Gallignano, San Bartolomeo a Isengo, San Bernardo a Villacampagna, santuario di Villavetere a San Gabriele.\nSiti archeologici.\nVilla romana.\nNel territorio comunale, nella zona da sempre oggetto di escavazioni di argilla per la produzione locale di laterizi, sono stati ritrovati reperti romani che fanno pensare a una possibile presenza di villa. \u00c8 verosimile che si trattasse della residenza dei proprietari delle fornaci presenti, che i reperti confermano siano state attive per alcuni secoli a cavallo dell'era volgare. Si ritrovano in loco enormi quantit\u00e0 di materiale laterizio d'epoca, sempre peggio identificabile e sempre meno accessibile. \nAree naturali.\nParchi principali.\nSoncino \u00e8 sede culturale del Parco Oglio Nord e sul territorio comunale sorgono due riserve naturalistiche sul fiume stesso: la riserva naturale Bosco de l'Isola e la riserva naturale Bosco di Barco. Inoltre nel territorio comunale \u00e8 presente anche una porzione del Pianalto della Melotta (PLIS) Parco Locale di Interesse Sovracomunale. Nel pianalto di Melotta vi \u00e8 un retaggio di archeologia agricola di notevole interesse ed estrema suggestione: un ponte a due ordini di archi sovrapposti, parzialmente crollato, che attraversava l'avvallamento occupato del naviglio Civico di Cremona, per trasportare acqua ai campi soprastanti. L'acqua veniva raccolta da una ruota idraulica (non pi\u00f9 presente) che dal fondo del naviglio la innalzava di una decina di metri. Dal punto di vista naturalistico hanno rilevanza anche due canali: il Naviglio Grande Pallavicino e il Naviglio Nuovo Pallavicino.\nParchi minori.\nIl paesaggio naturalistico pi\u00f9 rilevante \u00e8 il Terrazzo Alluvionale del fiume Oglio, tutta la porzione di territorio a Sud del borgo e delle mura plasmato nei secoli dal lento scorrere dell'Oglio.\nInteressante dal punto di vista naturalistico e oasi di pace per chiunque la cerchi, vi \u00e8 il Parco del Tinazzo, due km a nord del borgo, sulla strada della Calciana. Creato dalla famiglia Cerioli nel 1800 custodisce accanto a tipiche piante locali, di cui alcune secolari, anche essenze provenienti da altri continenti.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nCultura.\nMedia.\nTelevisione.\nSono stati girati due sceneggiati della RAI:\nCinema e Televisione.\nLa caratteristica rocca medievale \u00e8 stata ambientazione di molteplici film:\nMusica.\nNella citt\u00e0 di Soncino \u00e8 radicata una forte tradizione musicale, come testimonia la presenza di due sacerdoti compositori (Antonio Concesa e Battista Restelli), attivi nella composizione di musica per coro ed organo. Inoltre dal 1836 \u00e8 attiva la Banda civica musicale di Soncino, che ha curato la trascrizione, pubblicazione e registrazione di opere inedite del compositore cremonese Amilcare Ponchielli\nEventi.\nNel corso dell'anno si tengono diverse manifestazioni sia di lunga tradizione sia pi\u00f9 recenti. Le principali sono: Festa di Primavera (quarta domenica di maggio) \u2013 Sagra delle Radici (quarta domenica di ottobre) \u2013 Rievocazione storica (giugno) - Halloween a Soncino (31 ottobre di sera) \u2013 Carnevale (si festeggia la domenica e il marted\u00ec grasso) \u2013 Sagra di S.Luigi (seconda domenica di settembre) \u2013 Festa del Fiume (seconda e terza settimana di giugno).\nOgni anno, la prima domenica di ottobre, si svolge la rievocazione medievale. Ogni tre, l'Assalto alla rocca: l'ultimo si \u00e8 tenuto il 6 e 7 ottobre 2018. \nPer la prima volta, il 17 dicembre 2017, a Soncino si svolse la Notte dei Krampus.\nLe feste patronali (sagre) delle tre frazioni sono: a Gallignano, terza domenica di ottobre si festeggia sant'Imerio, a Isengo il 24 agosto San Bartolomeo, a Villacampagna il 4 maggio san Gottardo; va pure segnalato l'8 Settembre nella chiesetta santuario di Villavetere, data irrinunciabile per i residenti della borgata di San Gabriele e cascine circostanti.\nGeografia antropica.\nFrazioni.\nGallignano.\nLa maggiore frazione del comune di Soncino conta circa 1000 abitanti divisi tra il nucleo principale, le numerose cascine e la localit\u00e0 San Gabriele.\nLa genesi pi\u00f9 accreditata del paese dice che i primi insediamenti umani furono per la lavorazione dell'argilla in zona Bosco Vecchio, cascina esistente fino agli anni '90 del XX secolo, poi a San Gabriele, situato lungo la via romana ricordata come \"Barbaresca\". San Gabriele, ora localit\u00e0 di 15 cortili organizzati con un evidente criterio urbanistico di comunit\u00e0, non crebbe a causa della pericolosit\u00e0 della via romana: dopo la caduta dell'impero la popolazione si spost\u00f2 a fondare Gallignano, la localit\u00e0 di riferimento.\nA Gallignano \u00e8 presente il gruppo archeologico Aquaria che ha censito molte prove a suffragare la probabile cronologia appena esposta.\nIn paese sono degni di nota la chiesa parrocchiale, progettata e costruita negli anni 60 del XX secolo, in cotto a vista, con tetto a capanna, con unica luminosa navata, arricchita con pregevole organo posto dietro l'altare maggiore; in paese \u00e8 pure presente un notevole palazzo privato, dimora di campagna di nobile famiglia milanese, presente da molti secoli, tutt'ora proprietaria e che l\u00ec ospit\u00f2 Napoleone.\nAnche a San Gabriele si trova un palazzo, di genesi non documentabile e ora residenza privata, inserito in amplissimo cortile porticato che lo chiudeva su due lati, realizzati con evidenti capacit\u00e0 finanziarie e costruttive e conoscenze estetiche del XVI secolo. Nei campi d'attorno vi \u00e8 la chiesetta santuario di Villa Vetere, documentato dal 1600 ma risalente a tempi ben pi\u00f9 antichi, ricostruita nelle forme attuali a seguito del terremoto di Soncino del 1802 . Ovunque nel territorio ci sono risorgive di acque di falda, qui particolarmente vicina alla superficie e da tempo immemore scavata e condotta sui prati; questa particolarit\u00e0 d\u00e0 ragione dell'antico toponimo di Aquaria, mitica citt\u00e0 fondata dai Galli Cenomani, come ipotizzato dal conte Francesco Galantino nella sua Storia di Soncino.\nIsengo.\nFrazione di circa un centinaio di abitanti che sorge a nord-ovest del capoluogo; ha qui sede lo stadio delle Robinie, riferimento sportivo della comunit\u00e0. Nel suo territorio sono state ritrovate diverse testimonianze archeologiche: in particolare negli anni 90, in seguito a scavi per posa di tubi della Societ\u00e0 Snam, sono emerse tombe a cappuccina e pozzi per attingere acqua, retaggio certo di insediamenti, forse longobardi.\nVillacampagna.\nFrazione di circa trecento residenti, posta lungo la strada per Cremona. \u00c8 stata sede di una delle prime case dell'istituto Sacra Famiglia, fondato a Comonte (BG) da Suor Paola Elisabetta Cerioli, illustre figlia di Soncino, recentemente beatificata dalla Chiesa cattolica.\nEconomia.\nAgricoltura.\nL'economia locale \u00e8 molto legata all'agricoltura, il vasto territorio \u00e8 in gran parte occupato da aziende agricole legate all'allevamento di bovini e suini. Soncino \u00e8 il comune della provincia di Cremona con il maggior numero di allevamenti zootecnici.\nUn particolare prodotto dell'agricoltura locale \u00e8 la cosiddetta \"Radice di Soncino\", una radice dal gusto amarognolo coltivata solo nella zona. Ad ottobre si tiene una sagra dedicata a tale prodotto.\nIndustria.\nI settori pi\u00f9 presenti sono quello cartario, siderurgico, laterizio posti nella zona industriale tra le statali per Cremona e Crema.\nTurismo.\nDal 2008 il comune si \u00e8 associato ai borghi pi\u00f9 belli d'Italia.\nInfrastrutture e trasporti.\nStrade.\nIl territorio \u00e8 attraversato dalle strade provinciali ex SS 235 \"di Orzinuovi\", ex SS 498 \"Soncinese\", SP 39 Soncino-Calcio e SP 44 Soncino-Casaletto di Sopra.\nMobilit\u00e0 urbana.\nIl trasporto pubblico \u00e8 garantito da autolinee svolte dalle societ\u00e0 Autoguidovie, SAB, SIA e FNMA.\nAmministrazione.\nElenco dei sindaci dal 1985.\nSport.\nCalcio.\nLa U.S.D. Soncinese (colori sociali bianco-rosso del gonfalone cittadino), nuova denominazione della precedente \u2018\u2019San Paolo Soncino\u2019\u2019 nata dalla fusione tra la \"U.S.D. San Paolo Gallignanese\" e lo \"S.C. Soncino\", partecipa al campionato di Promozione nella stagione 20/21.\nBaskin.\nLa A.S.D. Baskin Soncino (colori sociali bianco-rosso) \u00e8 nata ufficialmente nel 2017, ha vinto la Coppa italia nel 2018 e partecipa regolarmente al campionato di Baskin della sezione Lombardia Sud.\nAltri sport.\nSono attive le seguenti societ\u00e0 sportive: \"Soncino Sporting Club\" (nuoto) \u2013 \"S.C. Imbalplast\" (ciclismo) \u2013 \"Gruppo Atletica Arvedi Soncino\" (atletica) \u2013 \"U.S. Acli Vassalli Karate Soncino\" (arti marziali) \u2013 \"Gruppo Alpinisti Anonimi\" (alpinismo) \u2013 \"Circolo Sportivo il Biliardo\" (biliardo) - \"A.S.D Rainbow center\" (fitness e arti marziali) - \"Bronx Soncino\" (calcio - livello amatoriale)."}
{"id": "224286", "revid": "1652635", "url": "https://it.wikipedia.org/wiki?curid=224286", "title": "Bath", "text": "Bath \u00e8 una citt\u00e0 del Regno Unito che si trova nella regione inglese del Sud Ovest, nella contea del Somerset, famosa come centro termale: il suo nome, infatti, prende origine dai bagni romani, in inglese \"bath\". Le sue terme sono le uniche terme naturali del Regno Unito. Ricostruita nel XVIII secolo in stile georgiano, ha molti monumenti in stile neoclassico. Nel 2021 \u00e8 stata dichiarata patrimonio dell'umanit\u00e0 dall'UNESCO nelle Grandi citt\u00e0 termali d'Europa.\nGeografia fisica.\nClima.\nNella tabella sottostante sono riportati i valori medi che si registrano a Bath.\nStoria.\nNell'antichit\u00e0 era conosciuta per le sue terme costruite dai romani intorno al 43 d.C., anche se sembra esistesse un insediamento precedente: infatti da alcuni scavi compiuti risulta che delle terme pi\u00f9 antiche fossero state costruite dai Celti e che nelle loro adiacenze fosse stato costruito un santuario dedicato al dio Sole. Pertanto \u00e8 possibile pensare che le acque sulfuree che scorrono sotto la citt\u00e0 siano utilizzate da oltre 2500 anni. Le acque di queste terme vengono chiamate Aquae Sulis.\nNel corso degli anni, la citt\u00e0 pass\u00f2 per vari conquistatori, finendo infine sotto il dominio dei Sassoni che le diedero il nome attuale.\nLe Terme di Bath Spa (altro nome della citt\u00e0) sono le pi\u00f9 importanti di tutta la Gran Bretagna. Nel 1987 viene nominata patrimonio mondiale dell'Unesco.\nIl 7 agosto del 2003 a Bath si tenne all'aperto l'ultimo concerto dei Tre Tenori Pl\u00e1cido Domingo, Jos\u00e9 Carreras e Luciano Pavarotti.\nArchitettura.\nLa citt\u00e0 \u00e8 attraversata dal fiume Avon che scorre a circa 15 metri al di sotto del livello stradale. La costruzione dell'attuale centro storico avvenne nel XVIII secolo, in stile georgiano, per soddisfare il crescente bisogno di benessere e comfort da parte dei visitatori delle terme. Alcuni importanti edifici si trovano raccolti in un breve spazio, in particolare le terme romane, l'Abbazia e la Guildhall. L'Abbazia era originariamente una cattedrale normanna che venne poi ricostruita in stile gotico nel secolo XVII. Ulteriori lavori di ristrutturazione vennero poi fatti all'interno di essa nel XIX secolo. L'Abbazia si trova sulla stessa piazza dove sono ubicate le Terme Romane e la Guildhall, ovvero il Municipio della citt\u00e0. La citt\u00e0 di Bath \u00e8 stata dichiarata dall'UNESCO patrimonio dell'umanit\u00e0.\nAltro aspetto caratteristico di Bath \u00e8 il Royal Crescent con il vicino Circus, ideati da John Wood il Vecchio e realizzati da John Wood il Giovane tra il 1754 ed il 1774. Essi rappresentano il sogno visionario del suo progettista di dare un aspetto neo-classico e palladiano alla citt\u00e0 di Bath.\nTra le altre opere di spicco figura il Recreation Ground, parco pubblico di circa metri quadrati vincolato a utilizzo gratuito da parte della cittadinanza, che ospita lo stadio della squadra di rugby cittadina, il Bath Rugby.\nEconomia.\nL'attivit\u00e0 economica principale della citt\u00e0 \u00e8 il turismo che convoglia annualmente decine di migliaia di persone. La citt\u00e0 \u00e8 dotata di circa 80 alberghi e oltre 200 Bed &amp; Breakfast oltre a centinaia di ristoranti e pub. Il maggiore afflusso si realizza nei mesi estivi ma il turismo \u00e8 presente in tutti i mesi dell'anno.\nCultura.\nIstruzione.\nL'Universit\u00e0 di Bath \u00e8 stata fondata nel 1966.\nSpecialit\u00e0 gastronomiche.\nBath \u00e8 legata ad una serie di cibi ivi nati o elaborati:\nAmministrazione.\nBath \u00e8 stata privata di una sua propria amministrazione in concomitanza con l\u2019abolizione della contea di Avon nel 1996, che ha coinciso con la creazione del pi\u00f9 ampio distretto di Bath and North East Somerset. \nPer garantire tuttavia i diritti della citt\u00e0, tra i pi\u00f9 antichi d\u2019Inghilterra, come testimoniato dall'antichissima diocesi locale che addirittura ipotizza un proprio precedente nella Britannia romana, venne disposto un \"charter trustees\", cio\u00e8 una fondazione fiduciaria, composta dai consiglieri dell\u2019attuale distretto, purch\u00e9 eletti all'interno dei confini della vecchia citt\u00e0. Questi consiglieri continuano a nominare il sindaco di Bath, i cui compiti, oltre a quelli onorifici e promozionali, consistono nella gestione delle propriet\u00e0 della citt\u00e0.\nGemellaggi.\nBath \u00e8 gemellata con le seguenti citt\u00e0:\nBath ha inoltre un accordo di partenariato con Beppu, Prefettura di \u014cita, Giappone e un legame storico con Manly, Nuovo Galles del Sud, Australia."}
{"id": "224290", "revid": "1654832", "url": "https://it.wikipedia.org/wiki?curid=224290", "title": "Coventry", "text": "Coventry (: ) \u00e8 una citt\u00e0 del Regno Unito nelle West Midlands, in Inghilterra.\nHa lo status di distretto metropolitano e storicamente era parte della contea del Warwickshire.\nSorge a a nord-ovest dal centro di Londra, a sud-est di Birmingham, a sud-ovest di Leicester e a nord di Warwick.\n\u00c8 il centro avente lo \"status\" di citt\u00e0 del Regno Unito, accordatole nel 1345, pi\u00f9 lontano dal mare.\nPer numero di abitanti ( al 2017) Coventry \u00e8 la dodicesima citt\u00e0 del Regno Unito, la nona d'Inghilterra e la seconda delle Midlands Occidentali.\nLa vicinanza di Birmingham fa s\u00ec che Coventry non sia considerata una delle citt\u00e0 facenti parte del Core Cities Group.\nCoventry \u00e8 la citt\u00e0 che vanta il primo gemellaggio al mondo, con la citt\u00e0 sovietica di Stalingrado (odierna Volgograd, in Russia), stabilito durante la seconda guerra mondiale.\nLa relazione si svilupp\u00f2 a seguito della volont\u00e0 dei cittadini di Coventry, sottoposti a bombardamento dall'aviazione nazista nell'agosto 1940 durante la seconda guerra mondiale, di mostrare il loro sostegno all'Armata Rossa durante la Battaglia di Stalingrado.\nI bombardamenti furono cos\u00ec violenti che da essi fu coniato il termine \"coventrizzare\".\nLa citt\u00e0 \u00e8 sede della omonima diocesi anglicana, che ha sede nella cattedrale di Coventry, uno dei pi\u00f9 recenti edifici del suo genere nel Regno Unito essendo stato ricostruito a opera di Basil Spence dal 1950 in avanti a seguito della distruzione occorsagli nel corso dei citati bombardamenti.\nCoventry \u00e8 sede di due universit\u00e0: quella omonima, con sede nel centro cittadino, e, nonostante il nome, quella di Warwick, con sede nella periferia meridionale della citt\u00e0.\nCoventry e i suoi dintorni, con le sue industrie automobilistiche, diede un contribuito storico allo sviluppo dell'industria metalmeccanica del Regno Unito.\nGeografia fisica.\nConfini.\nCoventry forma la pi\u00f9 ampia parte dell'area metropolitana di Coventry e Bedworth.\nLa Green belt delle Midlands Occidentali, che circonda la citt\u00e0 in tutti i suoi lati, ha prevenuto l'espansione di questa all'interno della contea amministrativa del Warwickshire e del borgo metropolitano di Solihull (diviso da Coventry tramite il cosiddetto \"Meriden Gap\"), e ha aiutato a prevenire l'amalgama della citt\u00e0 con le circostanti cittadine di Kenilworth, Nuneaton, Leamington Spa, Warwick, Rugby e Balsall Common.\nVedute panoramiche del centro della citt\u00e0 di Coventry dalla torre della Cattedrale\nClima.\nCome con il resto delle isole britanniche e i midlands, il clima di Coventry \u00e8 di tipo oceanico con estati fresche e inverni tiepidi. La stazione meteorologa del Met Office pi\u00f9 vicina \u00e8 quella di Coundon/Coventry Bablake. Le temperature registrate a Coventry variano dai del febbraio 1947 ai dell'agosto 1990. La temperatura pi\u00f9 bassa registrata dall'inizio del millennio sono i del dicembre 2010.\nQuartieri, parrocchie e codici postali.\nI quartieri della citt\u00e0 sono:\nLa citt\u00e0 ha due parrocchie civili: Allesley e Keresley.\nI codici postali da \"CV1\" a \"CV6\", inclusi, coprono la citt\u00e0 di Coventry e il suo immediato suburbio. I codici postali da \"CV7\" a \"CV47\", invece, coprono quasi interamente la vicina contea del Warwickshire, con l'eccezione delle aree attorno a Coleshill, Polesworth, Alcester e Studley nel Warwickshire occidentale, che hanno il codice postale di Birmingham (\"B\").\nComunque, Coventry \u00e8 la citt\u00e0 postale degli insediamenti che ricadono nell'area del codice \"CV7\" (come Balsall Common e Berkswell), bench\u00e9 siano nel vicino Borgo metropolitano di Solihull.\nStoria.\nOrigini, storia antica e moderna.\nCoventry \u00e8 un'antica citt\u00e0 antecedente a molte delle grandi citt\u00e0 vicine tra cui Birmingham e Leicester. \u00c8 probabile che Coventry sia nata da un insediamento dell'et\u00e0 del bronzo nei pressi del centro dell'odierna citt\u00e0 dove prende forma l'avvallamento di Coventry. All'epoca, si trattava di una zona ideale per un insediamento, grazie alla presenza di grandi fiumi e laghi: il clima era mite, vi era disponibilit\u00e0 di legna, cibo, acqua e riparo. Le persone della zona di Coventry erano probabilmente i corieltauvi, un popolo di agricoltori che aveva pochi siti ben difesi e segni di governo centralizzato.\nI romani insediatisi a Baginton fondarono un altro insediamento. Un altro insediamento si form\u00f2 nei pressi di un convento sassone, fondato nell'VIII secolo da Sant'Osburga, e raso al suolo nel 1016 dall'esercito invasore danese di Canuto I d'Inghilterra. Leofrico di Coventry e sua moglie Lady Godiva costruirono sui resti del convento e fondarono un monastero dell'ordine benedettino nel 1043 dedicato a Maria. Nel tempo, si instaur\u00f2 un mercato ai cancelli dell'abbazia e l'insediamento si svilupp\u00f2.\nNel XIV secolo Coventry era divenuto un centro importante nel commercio dei tessuti, e durante tutto il Medioevo fu una delle pi\u00f9 grandi e pi\u00f9 importanti citt\u00e0 dell'Inghilterra. I vescovi della diocesi di Lichfield erano spesso definiti vescovi di Coventry e Lichfield, o Lichfield e Coventry (dal 1102 al 1541). Coventry richiese lo status di city mediante un antico uso normativo, le fu riconosciuto un regio decreto legge nel 1345, e nel 1451 divenne contea di diritto.\nSi ritiene che gli atteggiamenti ostili dei cittadini nei confronti dei prigionieri Cavalier tenuti a Coventry durante la guerra civile inglese siano all'origine della frase \"to be sent to Coventry\", che in Gran Bretagna significa \"essere ostracizzato\"; sebbene ai Cavalier veniva dato cibo per provvedere ai loro bisogni, non gli fu letteralmente mai rivolta parola da nessuno.\nStoria contemporanea.\nNel XVIII e XIX secolo, Coventry divenne uno dei maggiori centri britannici di produzione di orologi da polso e orologi ed era classificato insieme a Prescot, vicino a Liverpool e Clerkenwell a Londra. Dato il declino di tale industria, dovuto principalmente alla concorrenza di produzioni svizzere di orologi da polso e orologi, l'abile manodopera di operai si dimostr\u00f2 fondamentale per fondare l'industria manifatturiera di biciclette ed infine di motociclette, macchine, macchine utensili e aeromobili.\nNel tardo XIX secolo, Coventry divenne uno dei centri maggiori per la produzione di biciclette. Essendo tale industria alimentata dall'invenzione da parte di James Starley e suo nipote John Kemp Starley della Rover Safety Bicycle, che era molto pi\u00f9 sicura e popolare della pioniera Penny Farthing. L'azienda divenne poi la Rover. All'iniziio del XX secolo, l'industria della bicicletta si era evoluta in industria automobilistica, e Coventry divenne uno dei centri maggiori dell'industria automobilistica britannica. La sede del design della Jaguar \u00e8 ancora in citt\u00e0 allo stabilimento di Whitley e, sebbene abbiano cessato l'assemblaggio dei veicoli nel loro stabilimento di Browns Lane nel 2004, la sede legale della compagnia \u00e8 ancora l\u00e0. Attualmente la Jaguar \u00e8 controllata dalla Tata Motors.\nNel 1902 Coventry divenne sede di uno dei primi servizi di ambulanza locale in Gran Bretagna. L'industria di divertimento locale fu supportata nel 1910 dall'apertura del primo cinema della citt\u00e0. Il trasporto pubblico fu sostenuto nel 1914 quando gli autobus motorizzati iniziarono a percorrere le strade locali.\nEssendo molte propriet\u00e0 antiche della citt\u00e0 sempre meno adatte per l'abitazione, le prime case popolari vennero affittate ai loro inquilini nel 1917. Continuando la base industriale di Coventry ad aumentare un anno dopo la fine della prima guerra mondiale, molti sviluppi di case private e popolari atti ad accogliere il grande influsso di lavoratori, ebbero luogo in tutta la citt\u00e0 negli anni 1920 e 1930, in particolare dei quartieri di Radford, Coundon, Canley, Cheylesmore e Stoke Heath. Lo sviluppo di una tangenziale a sud della citt\u00e0, iniziata negli anni 1930 e completata nel 1940, miglior\u00f2 l'urbanizzazione di alcune aree della citt\u00e0 che prima erano rurali.\nDalla seconda guerra mondiale agli anni '70.\nOltre a Londra, Hull e Plymouth, Coventry ha subito pi\u00f9 danni di qualsiasi altra citt\u00e0 britannica durante gli attacchi della Luftwaffe, durante la seconda guerra mondiale, con enormi \"tempeste di fuoco\" che hanno devastato la maggior parte del centro della citt\u00e0; infatti, a causa di questi bombardamenti Coventry ha subito gravi danni, la maggior parte dei quali avvenne durante un massiccio raid aereo della Luftwaffe conosciuto con il nome di \"Coventry Blitz\". Questo bombardamento, avvenuto il 14 novembre 1940, ha causato gravi danni ad ampie zone del centro della citt\u00e0, compresa la storica cattedrale di Coventry, lasciando solo una parte dell'edificio e la guglia. Pi\u00f9 di case sono state danneggiate o distrutte, insieme a circa tre quarti degli impianti industriali della citt\u00e0. Pi\u00f9 di 800 persone sono rimaste uccise, con migliaia di feriti e sfollati.\nI tedeschi coniarono il termine \"coventrizzare\" per descrivere la tattica di completa devastazione urbana sviluppato per il raid.\nLa citt\u00e0 fu probabilmente mirata a causa della sua alta concentrazione di fabbriche produttrici di armamenti, munizioni, aeromobili e motori aerei che hanno contribuito enormemente all'impegno bellico britannico; tuttavia secondo fonti storiche, Hitler ha lanciato l'attacco come vendetta per il bombardamento di Monaco di Baviera da parte della Royal Air Force, accaduto sei giorni prima del \"Coventry Blitz\" e ha scelto la citt\u00e0 dei midlands perch\u00e9 il suo cuore medievale era considerato come uno dei pi\u00f9 belli in Gran Bretagna. Infatti, durante un consiglio di guerra alla fine di Ottobre 1940, Churchill ordin\u00f2 al capo del Bombing command, Sir Hugh Dowding di bombardare il capoluogo della Baviera, il generale non cap\u00ec le ragioni di questa azione, dato che Monaco non era un obiettivo strategico ed era al limite del raggio di azione dei Lancaster. Questa \u00e8 chiamata la trappola di Churchill, perch\u00e9 quando il Fuhrer ebbe la notizia che la citt\u00e0 che aveva dato i natali al partito nazionalsocialista era stata bombardata, fu preso dall'ira (era un collerico, brutto difetto in un capo) e ordin\u00f2 la vendetta. In questo modo, bombardando le citt\u00e0, Churchill aveva sacrificato le citt\u00e0 per gli obiettivi strategici che furono tralasciati dalla Luftwaffe e l'aviazione inglese, che era agonizzante all'epoca, ebbe la possibilit\u00e0 di riprendersi. Dopo i bombardamenti, la maggior parte degli edifici storici di Coventry non poteva essere salvato, essendo in stato disastroso, e stati considerati non sicuri per qualsiasi utilizzo futuro: pertanto, diverse strutture sono state demolite per far posto a moderni edifici che hanno cambiato il volto della citt\u00e0 al punto da renderla quasi irriconoscibile rispetto al periodo prebellico.\nNegli anni del dopoguerra, Coventry fu in gran parte ricostruita sotto la direzione generale del Piano Gibson, che creava una nuova zona commerciale pedonale (la prima del suo genere in Europa in tale scala); inoltre, nel 1962, la tanto celebrata nuova Cattedrale di San Michele, progettata da Sir Basil Spence (che incorpora uno dei pi\u00f9 grandi arazzi del mondo), \u00e8 stata consacrata. La sua guglia in acciaio prefabbricata \u00e8 stata abbassata al proprio posto tramite elicottero.\nUlteriori sviluppi abitativi nel settore pubblico e privato hanno avuto luogo dopo la seconda guerra mondiale, tra cui un importante quartiere di edifici prefabbricati a South Canley, in parte per ospitare la crescente popolazione della citt\u00e0, in parte per sostituire quelle propriet\u00e0 bombardate e dichiarate inagibili.\nIl boom dell'industria automobilistica di Coventry durante gli anni cinquanta e sessanta, fece entrare Coventry nella cosiddetta \"golden age\" (in italiano, \"et\u00e0 dell'oro\") della citt\u00e0. Durante questo periodo il reddito disponibile delle coventriani era tra i pi\u00f9 alti del paese e sia gli sport che le arti ne hanno beneficiato: infatti, se in ambito sportivo \u00e8 stato costruito un nuovo centro sportivo, uno dei pochi nel Regno Unito ad avere impianti con standard olimpici, e il Coventry City Football Club ha raggiunto la Prima divisione di calcio inglese, in ambito artistico \u00e8 stato costruito il Belgrade Theatre e la Herbert Art Gallery; inoltre, nel centro della citt\u00e0 di Coventry, \u00e8 stata realizzata la zona pedonalizzata commerciale \"Precinct\", considerata uno dei pi\u00f9 riusciti centri di vendita al dettaglio al di fuori di Londra. Nel 1965, il nuovo campus dell'Universit\u00e0 di Warwick \u00e8 stato aperto agli studenti, e \u00e8 diventato rapidamente uno dei principali istituti di istruzione superiore del paese.\nLa grande base industriale di Coventry ha anche reso attraente la citt\u00e0 per l'ondata di immigrati asiatici e caraibici che arrivavano dalle colonie del Commonwealth dopo il 1948. Nel 1960, la prima moschea di Coventry, una delle prime dell'intera Gran Bretagna, \u00e8 stata inaugurata lungo Eagle Street al servizio della crescente comunit\u00e0 islamica cittadina.\nCon gli anni '70, tuttavia, si \u00e8 assistito a un declino dell'industria automobilistica britannica e Coventry sofferto particolarmente, soprattutto verso la fine di quel decennio. Dai primi anni '80, Coventry aveva uno dei tassi di disoccupazione pi\u00f9 alti tassi di paese e il tasso di criminalit\u00e0 \u00e8 salito ben al di sopra della media nazionale.\nAnni 2000.\nCon l'inizio del nuovo millennio, scrollandosi di dosso l'infausta fama di citt\u00e0 depressa, Coventry ha cominciato a essere considerata come una delle pi\u00f9 sicure citt\u00e0 principali del Regno Unito e si \u00e8 progressivamente recuperata economicamente con le nuove industrie localizzate in loco, bench\u00e9 l'industria automobilistica sia continua a diminuire. Infatti, entro il 2008, solamente uno stabilimento di produzione di motori era operativo, quello della LTI, che produce i famosi taxi \"TX4\", un modello di hackney carriage. Il 17 marzo 2010 LTI ha annunciato che non si sarebbero pi\u00f9 prodotti carrozzerie e telai negli stabilimenti Coventry, spostando la produzione in Cina e riducendo il compito di assemblaggio finale nella citt\u00e0 dei midlands.\nIl centro della citt\u00e0 \u00e8 stato sottoposto a importanti opere di riqualificazione urbana. L'Iniziativa \"Phoenix\", progettata da MJP Architects, ha raggiunto la rosa finale per il Premio Stirling del \n2004 e ora ha vinto un totale di 16 premi.\nUlteriori importanti sviluppi sono potenzialmente in corso, in particolare il Progetto \"Swanswell\", che mira sia ad aumentare l'intensit\u00e0 del Swanswell Pool e collegarlo al Coventry Canal Basin, sia alla creazione di un porto turistico urbano e un ampio boulevard in stile parigino. \u00c8 probabile anche un'ulteriore seconda fase dell'Iniziativa \"Phoenix\", bench\u00e9 entrambi questi progetti sono ancora in fase di realizzazione.\nIl fiume Sherbourne scorre in sotterranea presso il centro di Coventry. \u00c8 previsto, con la riqualificazione urbana del 2009, che questo fiume, tombinato durante la ricostruzione del secondo dopoguerra, venga riaperto, e che lungo le rive di questo venga ricostruito un lungofiume in alcune parti del centro cittadino. Nel mese di aprile 2012, la pedonalizzazione della centrale Broadgate Square \u00e8 stata completata.\nIn data 7 dicembre 2017 Coventry \u00e8 stata designata Citt\u00e0 della Cultura del Regno Unito 2021. Le manifestazioni si svolgeranno dal 15 maggio 2021 al maggio 2022.\nMonumenti e luoghi d'interesse.\nCattedrale di Coventry.\nLa cattedrale di San Michele \u00e8 il simbolo pi\u00f9 conosciuto di Coventry e il maggiore luogo d'attrazione per i visitatori. La chiesa del XIV secolo fu in gran parte distrutta dai bombardamenti tedeschi durante la seconda guerra mondiale, lasciando soltanto le mura esterne e la guglia. Con i suoi 92 metri di altezza, la guglia della cattedrale di San Michele \u00e8 la terza pi\u00f9 alta guglia di cattedrale in Inghilterra, dopo le cattedrali di Salisbury e di Norwich: grazie alla progettazione architettonica (nel 1940, infatti, la torre non aveva pavimenti in legno interni e una volta in pietra sotto il campanile) questa guglia \u00e8 sopravvissuta alla distruzione del resto della cattedrale.\nLa nuova cattedrale di Coventry, progettata da Sir Basil Spence, \u00e8 stata inaugurata, nel 1962, accanto alle rovine della vecchia; in occasione dell'inaugurazione della nuova cattedrale Benjamin Britten, ha composto quello che da molti viene considerato il suo capolavoro, \"War Requiem\".\nLa cattedrale contiene l'arazzo \"Cristo in gloria\" di Graham Sutherland. La statua in bronzo della \"Vittoria di San Michele sul Diavolo\" di Jacob Epstein \u00e8 montato sulla parte esterna della nuova cattedrale vicino all'ingresso. La Cattedrale \u00e8 stata descritta nel film del 2009, \"Nativity!\".\nLa guglia della vecchia cattedrale costituisce una delle \"tre guglie\" che dominano lo skyline della citt\u00e0 fin dal XIV secolo, le altre sono quelli della chiesa di Cristo (di cui solo la guglia sopravvive) e la chiesa della Santissima Trinit\u00e0 (che \u00e8 ancora in uso).\nMusei.\nL'Herbert Art Gallery and Museum \u00e8 uno delle pi\u00f9 grandi istituzioni culturali a Coventry. Un'altra grande attrazione turistica nel centro di Coventry \u00e8 il Museo dei trasporti di Coventry, che ha la pi\u00f9 grande collezione di veicoli fabbricati in Gran Bretagna nel mondo; in questa mostra sono esposti un modello di Thrust2 e uno di ThrustSSC, che sono le pi\u00f9 importanti automobili che hanno superato la velocit\u00e0 del suono. Il museo ha ricevuto un'importante ristrutturazione nel 2004, che prevedeva la creazione di un nuovo ingresso come parte del progetto di riqualificazione cittadina \"Iniziativa Phoenix\". A seguito del rinnovamento il museo ha visto superare le proiezioni del numero di visitatori a cinque anni solo entro il primo anno, ed \u00e8 stato finalista per il Premio Gulbenkian del 2005.\nA circa quattro chilometri dal centro della citt\u00e0 presso Baginton si trova il Forte Lunt, una fortezza romana ricostruita presso il suo sito originale. Il Museo aeronautico del Midland \u00e8 situato all'interno della Citt\u00e0 di Coventry, nei pressi della parrocchia civile di Baginton, sul terreno adiacente all'aeroporto di Coventry.\nCoventry fu uno dei principali centri nella produzione di orologeria nel corso dei XVIII e XIX secoli e diminuendo questo settore industriale, i lavoratori qualificati sono stati fondamentali per la creazione del ciclo commerciale. Un gruppo di appassionati locali fond\u00f2 un museo lungo Spon Street.\nLa principale stazione di polizia della citt\u00e0, lungo Little Park Street ospita anche il museo della polizia di Coventry. Il museo, in base sotterranea, \u00e8 diviso in due sezioni: una che rappresenta la storia della polizia della citt\u00e0, e l'altra che espone alcuni dei casi pi\u00f9 insoliti, interessanti e macabri della storia della forza. Il museo \u00e8 finanziato da donazioni di beneficenza.\nLa fattoria didattica di Coventry era una piccola fattoria situata in un contesto urbano. \u00c8 stata creata soprattutto per educare i bambini della citt\u00e0 che potrebbero non uscire in campagna molto spesso, ma, a causa di problemi di finanziamento, ha chiuso nel 2008.\nTeatri, arene e parchi.\nSimilmente la \"Butts Park Arena\", sede del Coventry Rugby Football Club, ospita, occasionalmente, concerti di musica.\nSociet\u00e0.\nEtnie e minoranze straniere.\nCome la maggior parte delle principali citt\u00e0 britanniche, Coventry ha una grande popolazione di una minoranza etnica, che costituiscono il 33,4% della popolazione al censimento del 2011. L'islam \u00e8 la religione con il maggior numero di adepti, dopo quella cristiana; sia le religioni sikh e ind\u00f9 sono significativamente rappresentate in modo maggiore che nel resto dei West Midlands in generale.\nNel censimento,\nLa popolazione non-bianca britannica si individua come segue:\nCoventry ha una grande popolazione studentesca, di cui circa provenienti dall'estero, che si trovano nel Regno Unito per alcuni mesi per motivi di studio.\nCultura.\nIstruzione.\nA Coventry hanno sede due universit\u00e0; l'universit\u00e0 di Coventry, che sorge in un moderno campus nel centro della citt\u00e0, e l'universit\u00e0 di Warwick si trova a poco pi\u00f9 di a sud del centro della citt\u00e0, a cavallo del confine tra Coventry e la contea del Warwickshire. L'universit\u00e0 di Warwick, ch'\u00e8 parte del Russell Group, \u00e8 una delle sole cinque universit\u00e0 a non essere mai state classificate fuori dai primi dieci in termini di eccellenza didattica e di ricerca; un team di quest'universit\u00e0 ha vinto il trofeo del programma televisivo della BBC \"University Challenge\" nell'aprile 2007.\nL'universit\u00e0 di Coventry \u00e8 uno delle poche universit\u00e0 a eseguire un corso di laurea, di fama mondiale, in design automobilistico nella facolt\u00e0 nota come \"Coventry School of Art and Design\".\nIstruzione secondaria.\nCoventry ha anche altri tre istituti di istruzione superiore entro i confini della citt\u00e0: il \"City College\", l\"Henley College\" e l\"Hereward College\".\nMolte delle scuole secondarie in e intorno a Coventry sono istituti specializzati; esempi sono la \"Finham Park School\", college specializzato in matematica e informatica, scuola di formazione degli insegnanti e l'unica scuola di Coventry a offrire ai propri studenti la possibilit\u00e0 di studiare per il Baccellierato Internazionale; la \"Coventry Blue Coat Church of England School\", recentemente diventata un collegio specializzato in musica, uno dei pochi nel paese; la \"Bishop Ullathorne RC School\" \u00e8 diventata un collegio specializzato nelle discipline umanistiche nel 2006; la \"Woodlands School\" di Coventry, col suo centro sportivo di recente costruzione, \u00e8 ora anche una scuola specializzata nelle attivit\u00e0 sportiva; il \"Pattison College\", scuola privata aperta nel 1949, specializzata nelle arti dello spettacolo; la \"Caludon Castle School\", una scuola specializzata nelle materie legate agli affari e alle impresa, ricostruita tra 2005 e il 2007; la \"Cardinal Newman Catholic School and Community College\", scuola privata cattolica, fondata nel 1969.\nLetteratura.\nNel corso del XIX secolo, Coventry era ben nota grazie all'autrice George Eliot, nata nei pressi di Nuneaton, nel Warwickshire, che usava la citt\u00e0 come setting per il suo famoso romanzo \"Middlemarch\" (del 1871).\nLegato alla citt\u00e0 \u00e8 il poeta Philip Larkin in quanto egli \u00e8 nato e cresciuto a Coventry, dove suo padre lavorava come tesoriere.\nAnche il romanziere Graham Joyce, vincitore del \"Premio O Henry\" \u00e8 originario della parrocchia civile di Keresley. Il suo romanzo \"The Facts Of Life\", vincitore del \"Premio World Fantasy\", \u00e8 ambientato a Coventry durante il bombardamento della guerra e nel periodo della ricostruzione post-bellica.\nTeatro e televisione.\n\"Coventry Carol\" prende il nome dalla citt\u00e0 di Coventry. Era un canto eseguito nel dramma intitolato \"The Pageant of the Shearmen and Tailors\", scritto nel XV secolo come una degli Spettacoli del \"Ciclo dei misteri di Coventry\"; questi spettacoli raffiguravano la storia della nativit\u00e0, e, in particolare, i testi del Coventry Carol sono riferiti all'Annunciazione della Strage degli Innocenti, che era alla base del \"The Pageant of the Shearmen and Tailors\". Questi spettacoli venivano tradizionalmente eseguiti sui gradini della (vecchia) cattedrale, e si ritiene che gli spettacoli del 1484 e del 1584 siano state eseguiti rispettivamente per Riccardo III ed Enrico VII.\nIl Belgrade Theatre ha riproposto il \"Ciclo di N-Town\" (o \"di Coventry\"), nel 2000, per celebrare le celebrazioni del millennio della citt\u00e0: il teatro produce ora i misteri ogni tre anni.\nIl Belgrade Theatre \u00e8 stato il primo teatro civile della Gran Bretagna appositamente costruito, inaugurato nel 1958. Nel 1965 la prima societ\u00e0 del mondo \"Theatre In Education\" (\"TiE\") \u00e8 stata fondata per sviluppare la forma teatrale come un modo di ispirare l'apprendimento nelle scuole. Il movimento \"TiE\" si diffuse in tutto il mondo, il Belgrade Theatre offre ancora una serie di programmi per i giovani della citt\u00e0 di Coventry.\nIl drammaturgo Alan Pollock \u00e8 cresciuto a Coventry; altri autori drammaturghi associati alla citt\u00e0 sono Nick Walker e Chris O'Connell, fondatore del Theatre Absolute della citt\u00e0.\nCinema.\nNel film \"Un colpo all'italiana\", la famosa scena delle Mini Cooper, guidate ad alta velocit\u00e0 attraverso le fogne di Torino, \u00e8 stata, in realt\u00e0, girata a Coventry, utilizzando quelle che allora erano le pi\u00f9 grandi condotte fognarie del paese.\nPi\u00f9 recentemente varie localit\u00e0 attorno a Coventry sono state utilizzate nel film candidato ai BAFTA \"The Bouncer\" interpretato da Ray Winstone, \"All in the Game\" (girato presso la Ricoh Arena), interpretato da Ray Winstone, la serie TV \"Angels (serie televisiva)\" (girata al Walsgrave Hospital), la sitcom della BBC \"Keeping Up Appearances\" (girata nei quartieri di Stoke Aldermoor e Binley Woods) e, nell'agosto del 2006, le scene de \"Il codice shakespeariano\", un episodio della terza serie di \"Doctor Who\", sono state girate nel parco del Ford's Hospital.\nNel 2013, anche la commedia drammatica di ITV, \"Love and Marriage\", \u00e8 stato girato in citt\u00e0. \nInoltre, nel gennaio dello stesso anno, ITV ha annunciato che il suo ultimo reality show televisivo sarebbe stato intitolato \"Sent to Coventry\", con l'obiettivo di essere l'\"antitesi settentrionale\" del reality \"The Only Way is Essex\".\nMusica.\nDurante la fine degli anni settanta e i primi anni ottanta, Coventry era il centro del fenomeno musicale 2 tone ska; band come i The Specials e i The Selecter, produttrici di single e album 2-tone-ska, provenivano dalla citt\u00e0; i The Specials, in particolare, hanno raggiunto, con due diversi single, la prima posizione della Official Singles Chart nel 1979, con \"Too Much Too Young\", e nel 1981, con \"Ghost Town\". Single notevoli dei The Selecter includono, invece, \"On My Radio\" e \"Three Minute Hero\".\nOggi Coventry \u00e8 conosciuta per la sua gamma di eventi musicali tra cui uno dei programmi internazionali di jazz pi\u00f9 importanti del Regno Unito, il \"Coventry Jazz Festival\", e il premiato \"Festival Godiva\". Durante il sabato annuale in cui si tiene il \"Festival Godiva\", una sfilata di carnevale inizia del centro della citt\u00e0 e si fa strada verso il War Memorial Park, dove si svolge il festival.\nEconomia.\nStoricamente Coventry era la pi\u00f9 importante sede della produzione di fettucce nel Regno Unito. In questo settore gareggiava a livello nazionale solo con Norwich e Leicester e a livello internazionale con Saint-\u00c9tienne in Francia.\nCoventry \u00e8 stata a lungo un centro di produzione automobilistico e motociclistico e, fin dal 1896, la citt\u00e0 ha contribuito in modo significativo per l'industria automobilistica britannica; in citt\u00e0 avevano, infatti sede, oltre alle note Humber, Hillman, Riley, Francis-Barnett, Daimler e Triumph, casa motociclistica le cui origini risalgono al 1902 in una fabbrica di Coventry, anche la Coventry Motette, The Great Horseless Carriage Company e la Swift Motor Company.\nLa storica azienda produttrice di macchine agricole, la Massey-Ferguson, era situata lungo Banner Lane, a Tile Hill, fino alla sua chiusura negli ultimi anni 90. Anche se l'industria automobilistica \u00e8 diminuita quasi al punto di \"estinzione\", la societ\u00e0 Jaguar ha mantenuto in citt\u00e0 la sua sede centrale (a Whitley) e un team del settore Ricerca e sviluppo (presso l'Universit\u00e0 di Warwick), e la Peugeot ha ancora un grande centro di produzione di alcune parti lungo Humber Road. I famosi taxi neri di Londra sono stati prodotti a Coventry dalla LTI fino al 2008, anno durante la quale \u00e8 stata delocalizzata la produzione delle carrozzerie e dei telai in Cina ed \u00e8 stato ridotto il compito di assemblaggio finale nella fabbrica della citt\u00e0 dei midlands.\nAnche la fabbricazione di macchine utensili \u00e8 stata storicamente una grande industria a Coventry e una delle pi\u00f9 importanti aziende del settore, la Alfred Herbert Ltd, \u00e8 diventata una delle pi\u00f9 grandi aziende di macchine utensili in tutto il mondo.\nIn anni successivi l'azienda ha affrontato una dura concorrenza da parte dei costruttori di macchine utensili stranieri e ha cessato l'attivit\u00e0 nel 1983. Altri famosi costruttori di macchine utensili di Coventry includono la A.C. Wickman e la Webster &amp; Bennett. L'ultima fabbricatrice di macchine utensili di Coventry \u00e8 stata la Matrix Churchill che \u00e8 stata costretta a chiudere, tra molte polemiche e malumori, in seguito allo scandalo del \"Supercannone iracheno\" (legato al Progetto Babilonia): la Matrix Churchill sarebbe stata di propriet\u00e0 del governo di Saddam Hussein tramite societ\u00e0 di comodo, e per questo motivo \u00e8 stata decretata la sua chiusura.\nI principali settori industriali di Coventry sono: automobilistico, di apparecchiature elettroniche, di macchine utensili, di macchine agricole, di fibre artificiali, di componenti aerospaziali e di apparecchiature di telecomunicazione. Negli ultimi anni, la citt\u00e0 si \u00e8 allontanata dal settore secondario verso quello terziario, in quanto in citt\u00e0 si sono stabilite compagnie che offrono servizi alle imprese, finanza, ricerca, progettazione e sviluppo oltre che industrie creative, logistiche e del tempo libero.\nInfrastrutture e trasporti.\nCoventry \u00e8 un nodo stradale di importanza regionale: la citt\u00e0 \u00e8 servita dalle strade A45 (Birmingham - Thrapston) e A46 (Bath - Cleethorpes) che, presso Coventry diventano strade a doppia carreggiata.\nCoventry ha una circonvallazione interna, la A4053, con caratteristiche superstradali, completata nei primi anni settanta, e la \"Phoenix Way\", una strada a doppia carreggiata in direzione nord-sud inaugurata nel 1999, che ha migliorato le condizioni del traffico della citt\u00e0.\nNelle vicinanze transitano, inoltre, le autostrade M6, M69 (a nord del centro della citt\u00e0), M45 (a est) e M40 (a sud).\nPer il trasporto ferroviario, la stazione ferroviaria di Coventry \u00e8 posta sulla West Coast Main Line, e ha servizi forniti dalle compagnie Virgin Trains, London Midland e Cross Country. Dalla stazione vi sono servizi ferroviari regolari tra Londra e Birmingham (e destinazioni pi\u00f9 settentrionali). Linee ferroviarie minori sulle quali \u00e8 posta la stazione sono quella per Nuneaton via Bedworth e quella per Leamington Spa, che si dirige verso la costa sud.\nCoventry ha anche due stazioni ferroviarie suburbane a Canley e a Tile Hill. Una nuova stazione ferroviaria che serve la parte settentrionale della citt\u00e0, vicino alla Ricoh Arena, posta lungo la linea per Nuneaton, \u00e8 stato sotto esame per molti anni.\nGli aeroporti principali pi\u00f9 vicini sono l'Aeroporto Internazionale di Birmingham, a circa ad ovest della citt\u00e0, e l'aeroporto di Coventry in Baginton, situato a a sud del centro della citt\u00e0.\nCome in molte altre citt\u00e0 del Regno Unito, gli autobus costituiscono la base per la mobilit\u00e0 urbana.\nOperatori del servizio viario a Coventry sono National Coventry Express, Travel de Courcey e Stagecoach nel Warwickshire. L'autostazione di Pool Meadow \u00e8 la principale stazione di interscambio di autobus e pullman nel centro della citt\u00e0. I parcheggi di interscambio in citt\u00e0 sono due, uno presso il War Memorial Park e uno presso Courthouse Green.\nIl Canale di Coventry termina non lontano dal centro della citt\u00e0, nel Coventry Canal Basin. Il canale \u00e8 navigabile per 61 chilometri fino al Bivio Fradley, presso Lichfield, nello Staffordshire.\nAmministrazione.\nPolitica locale.\nTradizionalmente parte del Warwickshire (bench\u00e9 sia stata una contea a s\u00e9 stante per 400 anni), Coventry divenne un distretto conteale indipendente nel 1889. Divenne, dopo l'approvazione della riforma dei governi locali del 1974, un distretto metropolitano della contea dei West Midlands, anche se Coventry confina solamente a ovest con un altro borgo della contea, ossia Solihull, mentre gli altri confini sono con il Warwickshire. Nel 1986, il Consiglio della contea dei West Midlands \u00e8 stato abolito e Coventry un'autorit\u00e0 unitaria a s\u00e9 stante.\nCoventry rimane, tuttavia, ancora fortemente associata con la sua contea tradizionale, il Warwickshire; questo pu\u00f2 essere dovuto alla sua posizione geografica, in quanto Coventry sembra \"sporgere\" innaturalmente nel Warwickshire, formando in quest'ultima una specie di grande protrusione.\nCoventry \u00e8 amministrato dal Consiglio della Citt\u00e0 di Coventry, controllata sin dal 2010 dal Partito Laburista e guidato, dal maggio 2013, da Ann Lucas. La citt\u00e0 \u00e8 divisa in 18 rioni ciascuno rappresentato da tre consiglieri. Il presidente del Consiglio \u00e8 il sindaco, che, all'interno del Consiglio, ha un voto decisivo.\nA maggio 2012, il numero di consiglieri per partito all'interno del Consiglio della Citt\u00e0 di Coventry era:\nGestione dei servizi.\nAlcuni servizi locali sono forniti da agenzie operanti a livello di contea, tra cui la West Midlands Police, i Vigili del Fuoco del West Midlands e, l'agenzia responsabile per i trasporti pubblici, la \"West Midlands Passenger Transport Executive\" (Centro).\nA partire dal 2006, invece, i servizi ambulanze hanno cominciato a operare a livello regionale, in quanto, la \"Coventry Ambulance Service\" e la \"Warwickshire Ambulance Service\" si sono fuse con la \"West Midlands Ambulance Service\", operante anche nel Herefordshire, nel Shropshire, nel Staffordshire e nel Worcestershire. I servizi dei voli sanitari del Warwickshire e del Northamptonshire hanno sede presso l'aeroporto di Baginton.\nPolitica nazionale.\nCoventry \u00e8 rappresentata in Parlamento da tre deputati, che, attualmente sono tutti laburisti. Questi sono:\nFino al 1997, Coventry era rappresentata da quattro membri del Parlamento, dopo di che le circoscrizioni \"Coventry Sud-ovest\" e \"Coventry Sud-est\" sono state fuse per formare quella di \"Coventry Sud\".\nGemellaggi.\nIl gemellaggio tra la citt\u00e0 di Coventry con la citt\u00e0 di Volgograd, nell'allora URSS fu il primo gemellaggio stipulato nella storia del mondo; la relazioni grazie alla volont\u00e0 della gente comune di Coventry che volevano mostrare il loro sostegno per l'Armata Rossa sovietica durante la battaglia di Stalingrado.\nDopo la fine della seconda guerra mondiale, Coventry fu gemellata con Dresda come un atto di pace e di riconciliazione, essendo state entrambe le citt\u00e0 pesantemente bombardate durante la guerra. A ogni paese della citt\u00e0 gemellata \u00e8 dedicato un \"giardino di pace\" in uno specifico quartiere o rione della citt\u00e0; per esempio il giardino di Sherbourne \u00e8 dedicato a Bologna, il giardino di Foleshill a Jinan, ecc.\nCoventry \u00e8 oggi gemellata con le seguenti 26 citt\u00e0 del mondo:\nSport.\nCalcio\nLa squadra di calcio cittadina \u00e8 il Coventry City Football Club, fondato nel 1883 col nome di Singers F.C. Il successo pi\u00f9 rilevante \u00e8 la vittoria della FA Cup 1986-1987, imponendosi in finale per 3-2 sul Tottenham Hotspur. La squadra milita nella Championship (seconda divisione inglese); il Coventry City disputa le proprie partite presso il St. Andrew\u2019s di Birmingham (momentaneamente in condivisione con il Birmingham City Football Club)."}
{"id": "224291", "revid": "112415097", "url": "https://it.wikipedia.org/wiki?curid=224291", "title": "Justus Dahinden", "text": "Justus Dahinden, figlio del pioniere dello sci svizzero, scrittore e cineasta Josef Dahinden, studi\u00f2 architettura presso l'Istituto Federale Svizzero di Tecnologia di Zurigo dal 1945 al 1949, come Max Frisch, Alberto Camenzind e Hans Hofmann all'epoca. Dal 1949 al 1952 fu assistente alla cattedra di William Dunkel, grazie al quale trov\u00f2 lavoro dopo aver completato gli studi. Nel 1955 Dahinden apr\u00ec il suo studio a Zurigo. Nel 1956 ricevette il dottorato per la sua posizione sull'architettura contemporanea all'ETH. Nel 1974 fu nominato professore di interior design e design presso l'Universit\u00e0 della Tecnologia di Vienna. Divenne anche membro del consiglio di amministrazione dell'Institute for Interior Design and Design dell'Universit\u00e0 di Tecnologia di Vienna.\nNel 1985 divenne professore honoris causa della Facolt\u00e0 di architettura e sviluppo urbano dell'Universit\u00e0 di Buenos Aires, la FAU - Facultad de Arquitectura y Urbanismo, Universidad de Buenos Aires. Nel 1989 ottenne invece la laurea ad honorem dalla \"Scuola de Altos Estudios del CAYC\", Centro de Arte y Comunicazione (CAYC) di Buenos Aires. Consegu\u00ec due dottorati onorari: il primo all'Universit\u00e0 tecnica georgiana di Tbilisi (1995) e l'altro all'Universit\u00e0 tecnica slovacca a Bratislava (1996)."}
{"id": "224292", "revid": "287204", "url": "https://it.wikipedia.org/wiki?curid=224292", "title": "Botallackite", "text": "La botallackite \u00e8 un minerale."}
{"id": "224294", "revid": "1149807", "url": "https://it.wikipedia.org/wiki?curid=224294", "title": "Slayers", "text": " \u00e8 una serie di light novel scritta da Hajime Kanzaka e illustrata da Rui Araizumi. La serie \u00e8 pubblicata a puntate sulla rivista \"Dragon Magazine\" di Fujimi Shob\u014d dal 1989 e segue le vicende della giovane maga Lina Inverse, del suo seguito di compagni e delle loro avventure. La storia si svolge in un mondo fantasy dove la magia occupa un ruolo fondamentale. \"Slayers\" mantiene un tono prevalentemente umoristico, che poi lentamente diventa sempre pi\u00f9 serio con il progredire della storia.\nL'opera originale ha ispirato numerose serie di light novel spin-off e prequel, cos\u00ec come anime, manga, videogiochi e giochi di ruolo. L'anime si compone di cinque serie televisive, di cui le prime tre \"Slayers\", \"Slayers Next\" e \"Slayers Try\" realizzate tra il 1995 e il 1997 da J.C.Staff che si compongono di 26 episodi ciascuna per un totale di 78 puntate, trasmesse su TV Tokyo. Infine la quarta e la quinta realizzate tra il 2008 e il 2009, \"Slayers Revolution\" e \"Slayers Evolution\", di 13 episodi ciascuna, per un totale di 104 puntate. Alle serie televisive hanno fatto seguito numerosi OAV e film, ambientati prima degli eventi televisivi e in cui Lina \u00e8 accompagnata da una maga assillante e presuntuosa di nome Naga.\nL'adattamento italiano della serie televisiva \u00e8 stato curato da Mediaset, che ne ha modificato il titolo in Un incantesimo dischiuso tra i petali del tempo per Rina per le prime tre serie, trasmettendone una versione pesantemente censurata su Italia 1 tra l'agosto 1997 e l'aprile 1998. Dal 5 ottobre 2009 \u00e8 andata in onda su Hiro la 4\u00aa stagione con il titolo originale, stesso discorso per la quinta trasmessa a partire dal 31 ottobre 2009. Nel 2004 Shin Vision edit\u00f2 nuovamente la prima serie con il titolo \"Slayers\", per la pubblicazione in DVD con i nomi originali, adattamento fedele e un cast di voci diverso. I film e gli OAV della serie sono stati pubblicati in Italia da Yamato Video nel 1999 con adattamento fedele ma mantenendo il cast di voci e i nomi dei personaggi uguali a quelli della serie TV. Questi sono stati poi trasmessi sul canale di Sky Man-ga nel settembre 2011.\nAmbientazione.\nNell'universo di \"Slayers\" esiste un essere supremo, n\u00e9 buono, n\u00e9 malvagio, chiamato Signore degli Incubi (\u00abLord of Nightmares\u00bb) o \"Mare del Caos\" (tradotto nell'adattamento italiano anche con \"Oceano del Caos\"), che ha creato l'universo. Quattro pilastri sorgono dal Mare del Caos, ognuno che regge uno dei quattro universi esistenti. In ogni mondo ci sono divinit\u00e0 (\"Shinzoku\") e demoni (\"Mazoku\"), che si combattono senza fine. Se gli dei dovessero vincere la guerra in un mondo, quel mondo sar\u00e0 in pace, se dovessero vincere i demoni il mondo sar\u00e0 distrutto e riportato al Caos.\nNel mondo di Lina il dio supremo \u00e8 Ceiphied (\"Dio Drago Oceano\"), mentre il demone supremo \u00e8 Shabranigdu (il \"Mostro dagli Occhi di Rubino\"). Circa 5000 anni fa, dopo una battaglia durata migliaia di anni, Ceipheid ha vinto la guerra e diviso il corpo di Shabranigdu in sette parti per impedirgli di tornare in vita. Comunque Ceipheid spossato dall'azione affond\u00f2 nel Mare del Caos, lasciando quattro parti di s\u00e9 stesso nel mondo.\nUn millennio prima degli eventi di \"Slayers\" una delle parti di Shabranigdu (che era sigillata nel corpo di Lei Magnus, uno dei cinque grandi saggi, tra i pi\u00f9 potenti stregoni di tutti i tempi) ritorn\u00f2 in vita ed inizi\u00f2 la Guerra di Resurrezione (o Guerra dell'avvento demoniaco) contro una delle parti di Ceiphied, il Re Drago dell'Acqua (Lagulandia o Acqua Lord). Infine il pezzo di Shabranigdu vince, ma l'Acqua Lord usando quanto gli rimaneva dei suoi poteri, lo congel\u00f2 sigillandolo nelle montagne di Kataart.\nLa magia nel mondo di \"Slayers\" si manifesta prevalentemente mediante incantesimi, suddivisi secondo l'origine dei loro poteri in \"magia nera\", \"magia del caos\", \"magia divina\", \"magia sciamanica\" e \"magia bianca\".\nPersonaggi.\nProtagonista della storia \u00e8 la giovane maga Lina Inverse (meglio nota come \"Rina Inverse\" per via del doppiaggio delle serie televisive), il cui personaggio ha portato al successo la seiyu e cantante Megumi Hayashibara, reputato il suo personaggio preferito. In quasi tutte le serie Lina \u00e8 affiancata da Gourry Gabriev, compagno ma imbranato spadaccino che \u00e8 innamorato di Lina; lo stregone Zelgadis Greywords, dapprima avversario e in seguito alleato di Lina; Amelia Wil Tesla Saillune, una principessa che si unir\u00e0 a Lina nelle sue avventure. Negli OAV e nell'amica/rivale Naga the White Serpent, prosperosa quanto arrogante maga.\nNell'edizione su DVD della Shin Vision sono stati mantenuti i nomi originali, mentre nell'adattamento Mediaset destinato alle trasmissioni televisive delle prime tre serie animate i nomi sono stati leggermente modificati.\nMedia.\nLight novel.\nLe light novel scritte da Hajime Kanzaka ed illustrate da Rui Araizumi che, grazie al loro successo, hanno dato successivamente origine al manga ed all'anime.\n\"Slayers\".\nLe light novel da cui saranno tratte le serie TV di \"Slayers\" e \"Slayers Next\".\n\"Slayers Special\".\nLe avventure di Lina all'epoca in cui viaggiava con Naga. Da questi sono riprese le storie alla base degli OAV e dei film.\n\"Slayers Delicious\".\nPrequel alla serie di \"Slayers\".\n\"Slayers VS Orphen\".\nCrossover tra \"Slayers\" e \"Lo stregone Orphen\".\nManga.\nDalla serie di romanzi sono stati tratti anche diversi manga che fungono da adattamento all'opera originale.\nLa prima serie \u00e8 intitolata semplicemente \"Slayers\", disegnata da Rui Araizumi (gi\u00e0 illustratore delle light novel omonime) e serializzata nel corso del 1995 sulla rivista \"Dragon Magazine\" edita da Kadokawa Shoten per poi essere raccolta in un volume \"tank\u014dbon\". In Italia venne pubblicata da Panini Comics sotto l'etichetta Planet Manga nella collana \"Manga Top\" nei numeri 12 e 13, usciti rispettivamente nel luglio e agosto 1999.\nUna seconda serie, omonima delle precedente, venne illustrata da Shoko Yoshinaka e serializzata dal 1995 al 2000 sempre su \"Dragon Magazine\". I capitoli sono stati poi raccolti in otto volumi \"tank\u014dbon\". In Italia venne distribuito da Panini Comics nella collana \"Manga Top\" della prima serie, tra febbraio 1998 e giugno 1999. Per poter attendere la pubblicazione degli episodi giapponesi c'\u00e8 stata una pausa di otto mesi tra il numero 9 ed il 10.\nLa terza serie, intitolata \"The Slayers - Le nuove avventure\" e che funge da adattamento dei romanzi \"Slayers Special\", \u00e8 stata disegnata da Tommy Ohtsuka e serializzata dal maggio 2000 al settembre 2001 su \"Dragon Magazine\". La storia \u00e8 stata poi raccolta in quattro volumi \"tank\u014dbon\". In Italia \u00e8 giunta sempre tramite Panini Comics sempre nella collana \"Manga Top\" dal 3 ottobre 2002 al 4 dicembre 2003.\nAltri manga ad opera di Tommy Ohtsuka e serializzati su \"Dragon Magazine\" furono \"The Slayers Premium\" (marzo 2002, adattamento del film \"Slayers Premium\" e raccolto in un volume \"tank\u014dbon\") e uscito in Italia nuovamente per conto di Panini Comics, \"Slayers: Knight of Aqua Lord\" (aprile 2003-febbraio 2005, raggruppato in sei volumi \"tank\u014dbon\"), quest'ultimo inedito in Italia.\nArrivarono anche \"Slayers Light Magic\" scritto da Yoshijiro Muramatsu e illustrato da Shin Sasaki e serializzato dal 26 luglio 2008 al 26 aprile 2009 su \"Kerokero Ace\" (raccolto in due volumi \"tank\u014dbon\") e \"Shin Slayers - Falces no Sunadokei\" disegnato da Asahi e pubblicato dal 28 luglio al 28 agosto 2008 su \"Monthly Dragon Age\", quest'ultimo distribuito in un solo volume \"tank\u014dbon\".\nLe opere pi\u00f9 recenti sono invece \"Slayers Revolution\" e \"Slayers Evolution-R\", adattamenti delle omonime serie animate a cura di Issei Hy\u014dju e serializzati rispettivamente dal dicembre 2008 e giugno 2009 su \"Monthly Dragon Age\". Entrambe le serie sono state raccolte in un volume \"tank\u014dbon\" a testa.\nAnime.\nSerie TV.\nLa serie animata \u00e8 suddivisa in cinque serie dirette da Takashi Watanabe: le prime tre composte da 26 episodi ciascuna, mentre le altre due da 13 episodi ciascuna. Le prime due serie \"Slayers\" e \" Slayers Next\" sono basate sui romanzi \"Slayers\", mentre la terza serie \u00e8 stata composta originalmente per la TV. In Italia le prime tre serie sono state accorpate in una sola.\nTrasmissione.\nLa prima serie \u00e8 stata trasmessa in Giappone da TV Tokyo per ventisei episodi dal 7 aprile al 29 settembre 1995 e in Italia su Italia 1 dal 13 agosto 1997. Le sigle originali sono rispettivamente \"Get Along\" (apertura) e \"Kujikenaikara!\" (chiusura) entrambe cantate da Megumi Hayashibara e Masami Okui.\nLa seconda serie, \u00e8 stata trasmessa in Giappone da TV Tokyo per ventisei episodi dal 5 aprile al 27 settembre 1996 e in Italia su Italia 1 dal 12 settembre 1997, subito dopo la conclusione della prima. Le sigle originali sono \"Give a Reason\" (apertura) e \"Jama wa sasenai\" (chiusura) entrambe di Megumi Hayashibara.\nLa terza serie, \u00e8 stata trasmessa in Giappone da TV Tokyo per ventisei episodi dal 4 aprile al 26 settembre 1997 e in Italia su Italia 1 fra marzo e aprile 1998. Le sigle originali sono \"Breeze\" (apertura) e \"Don't Be Discouraged\" (chiusura, ep. 1-25) di Megumi Hayashibara. Nell'episodio 26 invece \u00e8 stata impiegata \"Somewhere\" cantata da H\u014dko Kuwashima come sigla di chiusura. A differenza delle due serie precedenti questa non \u00e8 tratta dai romanzi originali di Kanzaka, ma \u00e8 stata realizzata esclusivamente per la televisione. Tuttavia, nel 1997, ha goduto di un adattamento in versione anime comic composto da 5 \"tank\u014dbon\".\nLa quarta serie, \u00e8 stata trasmessa in Giappone da TV Tokyo per tredici episodi dal 2 luglio al 24 settembre 2008 e in Italia su Hiro dal 5 al 17 ottobre 2009 e replicata in chiaro su Italia 2 dal 13 al 29 maggio 2013. Le sigle adoperate sono \"Plenty of Grit\" (apertura) e \"Revolution\" (chiusura) di Megumi Hayashibara.\nLa quinta serie, \u00e8 stata trasmessa in Giappone da TV Tokyo per tredici episodi dal 12 gennaio al 6 aprile 2009 e in Italia su Hiro dal 31 ottobre al 14 novembre dello stesso anno. In chiaro la serie \u00e8 stata trasmessa dal 30 maggio al 14 giugno 2013 su Italia 2. Le sigle sono \"Front Breaking\" (apertura), (chiusura, ep. 1-12) e \"JUST BEGUN\" (chiusura, ep. 13) tutte e tre interpretate da Megumi Hayashibara. Il titolo di questa stagione era inizialmente pensato come \"Slayers Glory\".\nTrama.\nIn \"Slayers\", Lina, una maga che pratica magia nera, incontra, dopo aver rapinato una banda di ladri come al suo solito, Gourry, uno spadaccino che si offre come guardia del corpo per la ragazza, che gli appare gracile e indifesa. Da allora i due non si separeranno pi\u00f9. Pochi giorni dopo dei misteriosi personaggi si interessano a ci\u00f2 che la ragazza aveva rubato in precedenza, e fra di essi vi \u00e8 uno sciamano di nome Zelgadis. L'essere una volta umano, ma ormai trasformato completamente in pietra, con i suoi sottoposti cercher\u00e0 in tutti i modi di ottenere un oggetto: inizialmente cercando di comprare tutta la refurtiva, poi usando la forza. Intanto Lina scopre che l'oggetto stregato \u00e8 una piccola statua di oricalco, e pi\u00f9 volte in pericolo verr\u00e0 salvata anche dal suo compagno possessore della Spada di Luce.\nNella seconda serie, \"Slayers Next\", vengono presentati nuovi personaggi fra cui Xellos, un misterioso monaco dall'eterno sorriso sulle labbra e Martina, principessa del regno di Zoana che sin dalla prima puntata cerca di vendicarsi dell'umiliazione patita. Ritroviamo i quattro protagonisti in diverse avventure che sembrano scollegate, fino a quando non si viene a conoscenza di uno strano individuo completamente avvolto in bende. Si scopre in seguito che era un demone al servizio di Garv, un potente demone interessato ai poteri di Lina. A questo punto si scopriranno le intenzioni di Xellos, che deve difendere la ragazza dai ripetuti attacchi dei demoni, tutto questo per facilitare il suo superiore Phibrizzo.\nNella terza serie, \"Slayers Try\", la storia \u00e8 incentrata su Valgarv, un drago ultimo della sua specie sterminata dai draghi dorati, accolto da Garv come suo pi\u00f9 potente allievo e trasformato in un demone. Il suo rancore diventer\u00e0 una minaccia per l'intero mondo e Xellos si unir\u00e0 a Lina e compagni per cercare di difenderlo. Inizialmente il divoratore di mondi si appresta ad entrare nella dimensione di \"Slayers\" ma poi si fonder\u00e0 proprio con Valgarv e soltanto la purezza di Filia, un altro nuovo personaggio, far\u00e0 in modo di cancellare l'odio del mezzodrago facendolo tornare cucciolo.\nNella quarta serie, \"Slayers Revolution\", Lina viene sospettata per la distruzione di alcuni carri armati immuni alla magia appartenenti al regno di Ruvingard. Viene cos\u00ec inseguita dall'Ispettore Wizer Freion. Scoprono che i carri armati vengono in realt\u00e0 distrutti da Pokota, un animaletto con grosse orecchie in grado di lasciare ogni sorta di incantesimo compreso il Dragon Slave. Pokota distrugge i carri armati perch\u00e9 vuole impedire al Regno di Ruvingard (nello specifico alla marchesa Gioconda) di usarli. Il progetto di questi carri \u00e8 stato rubato da Duclis (un uomo tigre) al regno di Taphorasia, la patria di Pokota e dello stesso Duclis. Il regno di Taphorasia \u00e8 nascosto nelle nebbie e pochi sanno come arrivarci, la sua popolazione \u00e8 stata congelata perch\u00e9 gravemente malata. Pokota \u00e8 alla ricerca di colui che l'ha congelata (Rezo il Prete Rosso) perch\u00e9 la cura \u00e8 stata trovata. Duclis per\u00f2 vuole vendicarsi dei regni che non hanno aiutato Taphorasia e risveglia la bestia Zanaffar, ingrediente base dei carri armati e dell'armatura di Gioconda. Zanaffar guidato da Duclis marcia verso Saillune ma Lina, Gourry, Zelgadis, Amelia, Sylphiel, Pokota e Philionel riusciranno a fermarli.\nNella quinta serie, \"Slayers Evolution\", dopo la distruzione di Zanaffar, Lina e i suoi compagni vanno alla ricerca del misterioso Vaso del Signore degli Inferi. Questo vaso sembra contenere l'anima di Rezo. Dopo l'apparizione fugace di un'armatura contenente l'anima di Naga (che non ricorda chi sia), Lina viene invitata a recarsi a Vezendi da Zuuma, l'assassino che da \"Revolution\" cerca di uccidere Lina. Se non si fossero presentati qualcuno sarebbe morto. A Vezendi vengono assunti come guardie del corpo di un ricco mercante, Radok. Si scopre presto che proprio Radok \u00e8 Zuuma. Al termine di uno scontro sanguinoso questo viene finito da Xellos, Lina viene in possesso del vaso contenente l'anima di Rezo. Pokota \u00e8 deciso a resuscitare il Prete Rosso e porta il vaso a Taphorasia. Rezo ha bisogno di un corpo per resuscitare e Pokota gli cede il suo. Rezo libera gli abitanti di Taphorasia dalle loro bare di cristallo ma assieme al prete \u00e8 stata resuscitata la parte di Shabranigdu, il demone dagli occhi di rubino. Il demone attacca Lina che lo aveva sconfitto nella prima serie e lei, pur avendo qualche remora decide di finirlo con un Giga Slave. Pokota immobilizza il demone liberando la sua anima dal pupazzo e rivendicando il suo corpo e Rezo, poco prima di morire, salva Pokota rispedendo la sua anima nel pupazzo.\nEdizione italiana dell'anime.\nIn Italia, le prime tre serie sono state acquistate da Mediaset, che le ha trasmesse su Italia 1 sotto forma di un unico anime dal titolo \"Un incantesimo dischiuso tra i petali del tempo per Rina\". La prima serie \u00e8 stata trasmessa in prima TV nell'agosto 1997, la seconda a settembre 1997, mentre la terza a marzo 1998. L'edizione italiana \u00e8 stata pesantemente censurata, con diverse scene tagliate ed audio edulcorato. Ad esempio, gli episodi 50, 51 e 52, per via delle numerose scene eliminate, sono stati accorpati in unico episodio. Nonostante ci\u00f2, questi episodi sono stati doppiati completamente dalla Deneb Film, e infatti sono andati in onda per la prima volta in forma integrale nelle repliche su Italia Teen Television del 2003 e successivamente riproposti su altri canali Mediaset, ovvero Hiro, Italia 2 e nuovamente Italia 1, quest'ultima in fascia notturna.\nDal 1997 fino alle trasmissioni su Hiro del 2011, per le prime tre serie \u00e8 stata utilizzata la sigla italiana \"Un incantesimo dischiuso tra i petali del tempo\": musica di Franco Fasano, testo di Alessandra Valeri Manera, cantata da Cristina D'Avena. Collaborazione per l'arrangiamento corale di Marco Mojana. Nell'edizione home video a cura della Shin Vision della prima serie furono ripristinate le sigle originali per il ridoppiaggio mentre venne impiegata quella italiana per il primo doppiaggio italiano ma con le immagini della sigla originale. Per le trasmissioni su Italia 2 nel 2013 e su Italia 1 nel 2015 sono state ripristinate le sigle originali con i titoli in giapponese non tradotti, tuttavia tutte le sigle d'apertura furono presentate in una forma tagliata nei primi secondi. La sigla Italiana \u00e8 stata ripristinata su Infinity. Per la versione italiana della quarta e quinta serie sono state mantenute le sigle originali, con i titoli in giapponese non tradotti (ad eccezione della schermata del titolo della serie) e l'aggiunta di quelli relativi al doppiaggio italiano nella sigla finale.\nI primi episodi della prima serie vennero pubblicati in VHS da Medusa Film nella collana \"Bim Bum Bam Video\", quest'ultima presenta le medesime caratteristiche della prima trasmissione su Italia 1 nel 1997. Nel 2004 la prima serie \u00e8 stata distribuita dalla Shin Vision in un'edizione home video con doppiaggio fedele all'originale, ma cast differente.\nAnche le ultime due serie, prodotte tra il 2008 e il 2009, sono state acquistate dalla Mediaset, che le ha trasmesse nel 2009 sul canale a pagamento Hiro, senza censure video e con lievi cambiamenti nell'audio, con i titoli originali e con un doppiaggio che mantiene le voci delle prime tre serie. Esse sono rimaste inedite sulle reti in chiaro fino a maggio 2013, ossia fino a quando sono state trasmesse su Italia 2. Subito dopo la prima TV in chiaro delle ultime due serie, le prime tre sono state replicate su Italia 2 a partire dal 17 giugno 2013 in versione rimasterizzata. Questa versione utilizza il titolo \"The Slayers\" per le prime due serie e \"Slayers Try\" per la terza, sostituisce la sigla italiana con quelle giapponesi (con i crediti rimasti in lingua originale) ed \u00e8 decensurata nel video, ma mantiene il doppiaggio storico del 1997.\nTutte e cinque le serie furono pubblicate anche su Infinity, con scadenza al 30 agosto 2016. Quest'ultima presenta la versione pesantemente censurata degli anni '90 delle prime tre serie con la sigla italiana, nonostante ci\u00f2 l'episodio 3 di \"Slayers\" ed i numeri 50, 51 e 52 di \"Slayers Next\" sono presenti comunque in versione integrale. Al contrario, la quarta e la quinta serie erano presenti sulla piattaforma in versione non censurata. Su Infinity venne adottata una diversa nomenclatura che presentava il nome originale giapponese seguito da quello italiano, ottenendo cos\u00ec ad esempio \"Slayers - Un incantesimo dischiuso tra i petali del tempo per Rina\" per la prima serie e cos\u00ec via. Inoltre la quinta serie torner\u00e0 ad essere nominata \"Slayers Evolution-R\", ripristinando la lettera \"R\" omessa nella versione televisiva.\nFilm.\nDalla serie sono stati tratti anche cinque film d'animazione cinematografici, i primi quattro sono ambientati prima della serie TV, mentre \"Slayers Premium\" \u00e8 ambientato durante quest'ultima.\nIn Italia sono usciti solo i primi tre film, editi da Yamato Video direttamente in home video nel corso del 1999 ed in seguito trasmessi sull'emittente televisiva Man-ga dal settembre 2011.\nIl primo film \u00e8 , noto anche come \"Slayers Perfect\", \u00e8 uscito il 5 agosto 1995 in Giappone e nel 1999 in Italia. Il secondo \u00e8 , uscito il 3 agosto 1996 in Giappone e nel 1999 in Italia.\nIl terzo \u00e8 , distribuito il 2 agosto 1997 in Giappone e nel 1999 in Italia. Il quarto \u00e8 , proiettato il 1\u00ba agosto 1998 in Giappone. Il quinto \u00e8 , uscito il 22 dicembre 2001 in Giappone.\nOAV.\nSono state prodotte anche due miniserie OAV composte da tre episodi ciascuna.\nLa prima serie \u00e8 , pubblicata in Giappone dal 25 luglio 1996 al 25 maggio 1997, mentre in Italia \u00e8 uscita edita da Yamato Video nel 1999 e trasmessa per la prima volta in televisione su Man-ga dal 24 settembre 2011. La seconda \u00e8 , pubblicata in madre patria dal 25 ottobre 1998 al 25 marzo 1999, mentre in Italia \u00e8 inedita.\nAnime comic.\nDal successo riscosso dalla serie animata, sono stati realizzati anche diversi anime comic, usciti in Giappone e inediti in Italia.\nIl primo \u00e8 \"Slayers RETURN\", composto da un volume, che narra le vicende del film \"Slayers - L'eredit\u00e0 degli elfi\", venne pubblicato nel novembre del 1996. Successivamente vennero messi in commercio anche \"Slayers Next\", serie composta di sei numeri, pubblicati tra il dicembre 1996 e il febbraio 1997, e \"Slayers Try\", che presenta cinque volumi, pubblicati tra il giugno e il novembre del 1997. Queste due serie adattano rispettivamente la seconda e la terza stagione dell'anime. Vennero creati anche degli anime comic di altri film ovvero: \"Slayers Great\", anch'esso composto da un singolo volume, e adattamento di \"Slayers - La citt\u00e0 dei Golem\", venne lanciato sul mercato nell'ottobre del 1997 e \"Slayers Gorgeous\", altro singolo volume che narra la storia di \"Slayers Gorgeous\", \u00e8 stato pubblicato nel novembre del 1998.\nTrasmissioni radio.\nNumerose furono anche i romanzi adattati come trasmissioni radio. Sono tutte inedite in Italia.\nLa prima serie \u00e8 \"Slayers Extra\", composta da quattro episodi, adatta i romanzi \"Slayers Special\", andarono in onda dal 1995 al 1996. La seconda fu \"Slayers N'extra\", che presenta sempre quattro episodi, e che adatta nuovamente i romanzi di \"Slayers Speciali\", andarono in onda nel corso del 1997. La terza serie \u00e8 \"Slayers Premium\", presenta un singolo episodio che funge da storia extra al film omonimo, and\u00f2 in onda nel 2002.\nLa quarta \u00e8 \"Slayers VS Orphen\", si compone di un solo episodio, adatta le avventure del romanzo crossover \"Slayers VS Orphen\", venne mandata in onda nel 2005. La quinta \u00e8 \"Slayers Revolution Iku REVO! Kuru EVO!\", un singolo episodio presente esclusivamente come CD speciale come regalo alla rivista \"Dragon Magazine\", usc\u00ec nel 2009. La sesta \u00e8 \"Slayers Evolution-R - Benvenuti a Traforashia?\", anche qui si tratta di una sola puntata che funga da post storia di \"Slayers Evolution\", presenta la canzone \"Just Begun\", venne trasmessa nel 2010.\nVideogiochi.\nSono stati pubblicati anche diversi videogiochi di ruolo alla giapponese basati su \"Slayers\". Sono tutti inediti al di fuori del Giappone.\nIl primo titolo \u00e8 \"Slayers\", uscito il 25 marzo 1994 per NEC PC-9801. Nel corso dello stesso anno venne seguito da \"Slayers\", pubblicato il 24 giugno 1994 per Super Nintendo. Alcuni anni dopo arriv\u00f2 \"Slayers Royal\", uscito il 25 luglio 1997 per PlayStation e il 25 giugno 1998 per Sega Saturn. Successivamente venne reso disponibile \"Slayers Royal 2\", distribuito il 3 settembre 1998 sempre per Sega Saturn e il 1\u00ba luglio 1999 per PlayStation. Sempre sulla console Sony giunse \"Slayers Wonderful\", uscito il 22 ottobre 1998 per PlayStation.\nDopo anni di assenza, Lina e il suo gruppo sono apparsi in \"Heroes Phantasia\", uscito il 19 gennaio 2012 per PlayStation Portable\nGioco di ruolo.\nLa casa editrice canadese Guardians of Order ha pubblicato nel 2004 il gioco di ruolo compatibile col d20 System dedicato a \"Slayers\" dal titolo \"The Slayers\". In seguito venne ripubblicato, suddiviso in tre volumi \"BESM Slayers\", \"BESM Slayers Next\" e \"BESM Slayers Try\" con un altro sistema di regole tratto da \"Big eyes small mouth\".\nAccoglienza.\nIncludendo le serie spin-off, i romanzi di \"Slayers\" hanno venduto 18 milioni di copie entro luglio 2015. Nel 2018, il numero \u00e8 cresciuto fino a superare i 20 milioni di copie.\nDei vari media che compongono il franchise di \"Slayers\", l'anime ha di gran lunga raggiunto il pubblico pi\u00f9 vasto ed \u00e8 considerato una delle serie pi\u00f9 popolari degli anni '90. Trattandosi di una parodia del genere high fantasy, la forza trainante della serie risiede negli scenari comici che alludono ad altri anime specifici, o pi\u00f9 in generale ai tropi e ai clich\u00e9 del genere. Per via della natura comica della serie, viene dato meno sviluppo alla trama e ai personaggi, che vengono considerati prevedibili. Tuttavia, l'attenzione della serie sull'umorismo e l'intrattenimento con l'atmosfera anime \"vecchia scuola\" ne fanno un classico nostalgico per molti.\nNel libro \"Anime Essentials: Every Thing a Fan Needs to Know\", Gilles Poitras ha scritto: \"Pi\u00f9 divertente e con un aspetto meno serio dei personaggi della serie di \"Lodoss War\", le star di \"Slayers\" offrono azione e risate\". Nell'enciclopedia \"The Anime Encyclopedia: A Guide to Japanese Animation Since 1917\", Helen McCarthy lo defin\u00ec in modo simile \"l'antidoto al mortalmente serie \"Record of Lodoss War\", con un cast cinico modellato su giocatori di ruolo polemici. (...) Ridicolizzando i propri difetti, \"Slayers\" ha mantenuto con successo un forte seguito che guarda a quella che alcuni potrebbero chiamare satira mordace, con dei cattivi lavoratori che incolpano i loro mezzi.\nJoseph Lustre di \"Otaku USA\" la defin\u00ec \"la definizione stessa di un franchise mediatica onnicomprensivo. (...) \"Slayers\" ce l'ha sicuramente nella sua memorabile formazione, e probabilmente ti lanceranno una sorta di incantesimo, indipendentemente dall'et\u00e0\". Paul Thomas Chapman della stessa testata ha affermato che si tratta di un \"franchise la cui notevole longevit\u00e0 e popolarit\u00e0 \u00e8 pari solo alla sua notevole media\", specialmente per quanto riguarda i vari aspetti della serie TV, ma che attrae ancora del pubblico e lo fa tornare ad esso quando cerca un tipo di intrattenimento leggero. Nel 2013, il portale web nipponico BIGLOBE ha classificato \"Slayers\" come il ventiseiesimo anime pi\u00f9 bello tratto da una light novel.\nIn Italia l'anime godette di un buon successo durante la prima trasmissione, tanto che vennero importati alcuni gadget e action figure dei personaggi principali. Arianna Giancola di Universo Fantasy trov\u00f2 la serie animata come un piccolo capolavoro, trovando forse il primo esempio di fantasy che ha avuto la generazione cresciuta con \"Bim bum bam\". Beatrice Villa di iCrewPlay trov\u00f2 la serie ben strutturata, la trama si rivelava avvincente ed alternava momenti di umorismo, talvolta quasi infantile ma non per questo meno simpatico, ad altri drammatici in cui la situazione precipitava e il destino del mondo intero sembra essere appeso ad un filo. Inoltre lod\u00f2 i personaggi ben disegnati, le loro emozioni e i loro sentimenti erano palpabili e trov\u00f2 difficile non provare empatia e immedesimarsi in essi. Manuel Crispo cit\u00f2 \"Slayers\" come una delle migliori serie anime tratte dalle light novel. Un recensore di Nerdevil consigli\u00f2 vivamente di guardare la serie per intero, includendo anche la quarta e la quinta stagione, perch\u00e9 alla fine dei conti ne valeva realmente la pena. Concluse trovando \"The Slayers\" un gioiellino che non andava assolutamente dimenticato, il tempo investito nella visione sarebbe stato ben speso. La doppiatrice di Lina, Emanuela Pacotto, in varie interviste, ha affermato che \"Slayers\" \u00e8 il suo cartone animato preferito e quello che le piace doppiare di pi\u00f9, oltre a quello che le ha richiesto pi\u00f9 lavoro vocale.\nInfluenza culturale.\nDal 15 gennaio al 17 febbraio 2020 sono state aperte due caffetterie nei quartieri di Akihabara a Tokyo e Nipponbashi ad Osaka dedicate all'universo di \"Slayers\" in collaborazione con Good Smile Animate Cafes."}
{"id": "224295", "revid": "74801", "url": "https://it.wikipedia.org/wiki?curid=224295", "title": "Norwich", "text": "Norwich (pronuncia , anche ) \u00e8 una citt\u00e0 situata sul fiume Wensum nell'Anglia orientale e si trova circa a nord-est di Londra. \u00c8 il centro amministrativo regionale dell'Anglia orientale ed \u00e8 la \"county town\" del Norfolk. Dal Medioevo fino alla rivoluzione industriale, Norwich era la pi\u00f9 grande citt\u00e0 dell'Inghilterra dopo Londra, ed \u00e8 una delle pi\u00f9 importanti.\nL'area urbana di Norwich possedeva una popolazione di abitanti secondo il censimento del 2011. Quest'area si estende oltre il confine cittadino, con estese aree suburbane nei versanti occidentali, settentrionali e orientali, tra cui Costessey, Taverham, Hellesdon, Bowthorpe, Old Catton, Sprowston e Thorpe St Andrew. I seggi parlamentari attraversano i distretti adiacenti del governo locale. Un totale di (censimento del 2011) persone vivono nella citt\u00e0 di Norwich e la popolazione della Norwich Travel to Work Area (ossia l'area autonoma del mercato del lavoro nei pressi di Norwich in cui la maggior parte delle persone vive e si sposta per lavoro) \u00e8 di (secondo una stima della met\u00e0 del 2009). Norwich \u00e8 il quarto \"local-government district\" pi\u00f9 esteso dell'Est dell'Inghilterra, con persone per chilometro quadrato ( per miglio quadrato).\nNel maggio 2012, Norwich \u00e8 stata la prima citt\u00e0 dell'Inghilterra ad essere designata come \"citt\u00e0 della letteratura\" da parte dell'UNESCO.\nStoria.\nFondata nella seconda met\u00e0 del VI secolo d.C. dagli angli (Nordwic) nei pressi delle rovine della grande citt\u00e0 romano-britannica Venta Icenorum (l'odierna Caistor Saint Edmund), si svilupp\u00f2 sotto la dominazione danese e soprattutto dopo la conquista normanna, allorch\u00e9 divenne sede di un ricco vescovado.\nMonumenti e luoghi d'interesse.\nNel centro della citt\u00e0, sopra una collina si trova il castello di Norwich, al cui interno si trova il Norwich Castle Museum &amp; Art Gallery, un museo che racchiude diverse sezioni, una sulla storia del castello stesso, diverse sezioni storiche incentrate sulle popolazioni presenti in epoche antiche nella regione, alcune raccolte di quadri e una raccolta biologica, zoologica e geologica. Prima di diventare un museo era una prigione.\nCultura.\nNorwich \u00e8 sede di un'universit\u00e0, l'University of East Anglia, situata appena fuori citt\u00e0 (alcuni chilometri a ovest). Nel centro cittadino sono presenti inoltre un centro culturale multimediale chiamato \"The Forum\" e un caratteristico mercato fisso.\nOgni anno si svolge inoltre il Norfolk &amp; Norwich Festival, uno dei festival artistici cittadini tra i pi\u00f9 antichi dell'Inghilterra, che si tiene fin dal 1824 e che affonda le sue radici nel lontano 1772.\nSport.\nCalcio.\nLa principale squadra di calcio locale \u00e8 il Norwich City, che nella stagione 2021/2022 milita in Premier League."}
{"id": "224296", "revid": "1776051", "url": "https://it.wikipedia.org/wiki?curid=224296", "title": "Jaun", "text": "Jaun (toponimo tedesco; in francese \"Bellegarde\") \u00e8 un comune svizzero di 659 abitanti del Canton Friburgo, nel distretto della Gruy\u00e8re.\nStoria.\nIl comune di Jaun \u00e8 stato istituito nel 1831.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nJaun \u00e8 l'unico comune del distretto nel quale la lingua ufficiale \u00e8 il tedesco.\nGeografia antropica.\nFrazioni.\nLe frazioni di Jaun sono:\nEconomia.\nJaun \u00e8 una localit\u00e0 turistica e una stazione sciistica sviluppatasi a partire dagli anni 1950.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nSport.\nJaun ha ospitato tra l'altro alcune tappe della Coppa Europa di sci alpino."}
{"id": "224297", "revid": "287204", "url": "https://it.wikipedia.org/wiki?curid=224297", "title": "Vettori", "text": ""}
{"id": "224298", "revid": "1632387", "url": "https://it.wikipedia.org/wiki?curid=224298", "title": "Colomba pasquale", "text": "Con colomba pasquale si indica comunemente il dolce inventato a Milano negli anni trenta del '900 dalla Motta e poi diventata quella commercialmente pi\u00f9 diffusa in tutta Italia.\nStoria.\nFu Dino Villani, direttore pubblicit\u00e0 della ditta milanese Motta, gi\u00e0 celebre per i suoi panettoni natalizi, che, negli anni trenta del '900, per sfruttare gli stessi macchinari e la stessa pasta, ide\u00f2 un dolce simile al panettone, ma destinato alle solennit\u00e0 della Pasqua. La ricetta poi venne ripresa da Angelo Vergani che nel 1944 fond\u00f2 la Vergani srl, azienda di Milano che ancora oggi produce colombe.\nDa allora la colomba pasquale si diffuse sulle tavole di tutti gli italiani, e anche ben oltre i confini dell'Italia. L'impasto originale, a base di farina, burro, uova, zucchero e buccia d'arancia candita, con una ricca glassatura alle mandorle, ha successivamente assunto varie forme e varianti.\nLeggende sul dolce in Lombardia.\nVi sono leggende che vorrebbero far risalire questo dolce pasquale in epoca longobarda, addirittura al re longobardo Alboino che durante l'assedio di Pavia (met\u00e0 VI secolo) si vide offrire, in segno di pace, un pan dolce a forma di colomba. Un'altra leggenda vuole la colomba pasquale legata alla regina longobarda Teodolinda ed il santo abate irlandese San Colombano. La leggenda vuole che San Colombano al suo arrivo in citt\u00e0, attorno al 612 venisse ricevuto dai sovrani longobardi e invitato con i suoi monaci ad un sontuoso pranzo. Gli furono servite numerose vivande con molta selvaggina rosolata, ma Colombano ed i suoi, bench\u00e9 non fosse di venerd\u00ec, rifiutarono quelle carni troppo ricche servite in un periodo di penitenza quale quello quaresimale. La regina Teodolinda si offese non capendo, ma l'abate super\u00f2 con diplomazia l'incresciosa situazione affermando che essi avrebbero consumato le carni solo dopo averle benedette. Colombano alz\u00f2 la mano destra in segno di croce e le pietanze si trasformarono in candide colombe di pane, bianche come le loro tuniche monastiche. Il prodigio colp\u00ec molto la regina che comprese la santit\u00e0 dell'abate e decise di donare il territorio di Bobbio dove nacque l'Abbazia di San Colombano. La colomba bianca \u00e8 anche il simbolo iconografico del Santo ed \u00e8 sempre raffigurata sulla sua spalla."}
{"id": "224301", "revid": "104265", "url": "https://it.wikipedia.org/wiki?curid=224301", "title": "Leeds", "text": "Leeds \u00e8 una citt\u00e0 e distretto metropolitano del Regno Unito, capoluogo della contea metropolitana del West Yorkshire.\nNota come \"Loidis\" fin dalla fine dell'VII secolo e.v., e successivamente come \"Ledes\", si svilupp\u00f2 da piccolo villaggio a importante cittadina sulla via di transito di numerosi commerci nell'isola di Gran Bretagna, in special modo tra le due opposte zone costiere.\nCon il tempo divenne un importante centro di manifattura laniera e, in seguito, siderurgica, dello Yorkshire.\nNel 1893 ricevette lo \"status\" di citt\u00e0 del Regno Unito.\nL'unit\u00e0 amministrativa attuale esiste dal quando la preesistente citt\u00e0 di Leeds fu unita ai distretti urbani di Aireborough, Horsforth, Morley, Otley, Pudsey, Rothwell, i distretti rurali di Wetherby e Wharfedale e parte di quello di Tadcaster; contemporaneamente, con la separazione dello Yorkshire in quattro contee autonome, Leeds divenne capoluogo del West Yorkshire.\nNel 2005 il consiglio cittadino istitu\u00ec un'apposita agenzia di cooperazione con i distretti confinanti, la Leeds City Region.\nCon quasi abitanti, si tratta della citt\u00e0 pi\u00f9 popolosa della contea e pi\u00f9 in generale di tutta l'area un tempo facente capo allo Yorkshire.\nGeografia fisica.\nLeeds \u00e8 situata nella fascia pedemontana orientale dei Pennini sul fiume Aire la cui valle, l'Aire Gap, fornisce un corridoio naturale per le vie di comunicazione verso le citt\u00e0 situate a ovest dei Pennini. Il punto pi\u00f9 elevato della citt\u00e0, a , si trova nella sua estremit\u00e0 nord-occidentale, alle pendici orientali del Rombalds Moor, meglio conosciuto come Ilkley Moor, al confine con Bradford.\nI punti pi\u00f9 bassi, a circa , si trovano a est della citt\u00e0: il punto in cui il fiume Wharfe attraversa il confine con il North Yorkshire a sud della zona del Thorp Arch Trading Estate e dove l'Aire incontra il confine del North Yorkshire vicino all'area protetta di Fairburn Ings.\nA nord e a est Leeds confina con il North Yorkshire: distretto di Harrogate a nord e di Selby a est. I rimanenti confini sono con distretti del West Yorkshire: Wakefield a sud, Kirklees e Bradford a ovest.\nStoria.\nIl primo riferimento storico al nome Leeds si trova nel libro \"Historia ecclesiastica gentis Anglorum\" scritto nel 731 dallo storico e teologo Beda il Venerabile che scrive: \u00ab\u2026regione quae vocatur Loidis\u00bb, ovvero \u00ab\u2026regione chiamata Loidis\u00bb.\nQuesta radice, riferita alla zona in cui sorge la citt\u00e0, sopravvive anche nei nomi delle vicine localit\u00e0 di Ledston e Ledsham. L'insediamento viene menzionato con il nome di \"Ledes\" nel Domesday Book del 1086, successivamente il nome evolver\u00e0 in \"Leedes\" e infine \"Leeds\".\nPiccolo villaggio ai tempi di Guglielmo il Conquistatore, Leeds crebbe lentamente ma in modo costante, favorita dalla posizione geografica che la pone in facile e rapida comunicazione con le coste orientali e occidentali inglesi e dall'industria laniera sviluppatasi a partire dal secolo XIV, ma con sviluppo particolare nei secoli XVI e XVII. Nel 1893 le fu accordato il titolo di citt\u00e0. La sua prima universit\u00e0 fu fondata nel 1904.\nInfrastrutture e trasporti.\nLeeds ha una stazione ferroviaria principale, la Stazione di Leeds, che collega la citt\u00e0 e le periferie con diverse citt\u00e0 dello Yorkshire oltre che con Londra, Manchester, Birmingham, Liverpool, Newcastle upon Tyne, Kingston upon Hull, Edimburgo e Glasgow.\nL'Aeroporto di Leeds-Bradford serve la citt\u00e0 ed \u00e8 situato a nord-ovest rispetto a essa. L'aeroporto serve la maggior parte del Regno Unito e le destinazioni europee, nonch\u00e9 le citt\u00e0 del Pakistan e gli Stati Uniti. L'aeroporto \u00e8 facilmente raggiungibile dal centro della citt\u00e0 tramite un servizio di autobus.\nLeeds possiede anche un sistema di autobus urbani ed extraurbani, i quali collegano la citt\u00e0 con i paesi limitrofi. Gli autobus extraurbani servono Harrogate, Bradford, Wakefield, Ripon e York, nonch\u00e9 alcune cittadine costiere del North Yorkshire e East Riding of Yorkshire.\nIstruzione.\nLeeds \u00e8 sede di tre universit\u00e0: l'Universit\u00e0 di Leeds e l'Universit\u00e0 metropolitana sono due delle maggiori universit\u00e0 britanniche per numero di studenti iscritti, l'altra universit\u00e0 presente a Leeds \u00e8 la Leeds Trinity University.\nManifestazioni.\nVerso la fine di agosto, ogni anno, nelle campagne immediatamente circostanti si svolge l'omonimo \"Leeds Festival\", uno dei maggiori eventi di carattere musicale del Regno Unito, che ospita anche artisti di spessore internazionale.\nAmministrazione.\nLocalit\u00e0 e parrocchie.\nLe aree del distretto sono:\nLe parrocchie sono:\nSport.\nA Leeds ha sede il Leeds United, una delle squadre pi\u00f9 riconosciute del calcio inglese.\nMilita in Premier League, equivalente della massima serie.\nPrima dello United, a Leeds aveva sede il Leeds City, scioltosi poco dopo la Prima guerra mondiale.\nAltre squadre di altri sport a Leeds sono:"}
{"id": "224304", "revid": "14894", "url": "https://it.wikipedia.org/wiki?curid=224304", "title": "Luca Fapresto", "text": ""}
{"id": "224305", "revid": "287204", "url": "https://it.wikipedia.org/wiki?curid=224305", "title": "Dronabinol", "text": "Il Dronabinol \u00e8 il termine registrato INN della variante sterochimica del delta-9-THC, denominato (-)-trans-delta-9-tetraidrocannabinolo, il principale principio psicoattivo della Cannabis.\n\u00c8 un prodotto della Unimed Pharmaceuticals, Inc. ed \u00e8 commercializzato negli USA come \"Marinol\", ma \u00e8 disponibile anche nell'Unione europea come farmaco generico (\"Dronabinol\").\nIl farmaco \u00e8 registrato, a partire dal 1985, per il trattamento della nausea e del vomito nei pazienti in chemioterapia antitumorale e per la stimolazione dell'appetito nei pazienti con sindrome da deperimento da AIDS.\nIl Marinol \u00e8 commercializzato come compresse e il suo effetto si manifesta circa un'ora dopo l'assunzione.\nIl farmaco non \u00e8 in commercio in Italia ma pu\u00f2 essere importato dall'estero in base alla procedura prevista dal D.M. 11-2-1997 (Importazione di specialit\u00e0 medicinali registrate all'estero)."}
{"id": "224306", "revid": "123414089", "url": "https://it.wikipedia.org/wiki?curid=224306", "title": "Pastorale (liturgia)", "text": "Il pastorale (o vincastro) \u00e8 un bastone simbolico, dall'estremit\u00e0 ricurva e spesso riccamente decorata, usato dal vescovo nei pontificali e nelle cerimonie pi\u00f9 solenni.\n\u00c8 in uso presso varie chiese cristiane a ordinamento episcopale, tra cui la Chiesa cattolica, l'ortodossa, l'anglicana e la luterana.\nCon la punta ricurva e superando in altezza la persona, il suo uso \u00e8 prerogativa dei vescovi, insegna della dignit\u00e0 ed autorit\u00e0 episcopale.\nOrigine e significato.\nIl vero bastone dei pastori, in uso fin dalle prime civilt\u00e0, ha un'estremit\u00e0 arcuata con cui essi possono spingere gli animali ed eventualmente afferrarli per il collo senza ferirli; all'occorrenza difenderli da aggressori. Tale oggetto venne caricato di simboli fin dalla primissima antichit\u00e0, infatti lo si trova ad esempio tra gli attributi che reggono in mano in faraoni, assieme al flagello (altro strumento per il governo del bestiame, che \u00e8 assimilabile al moderno frustino). Presso gli Etruschi e nell'antica Roma in vari culti religiosi era utilizzato un bastone ricurvo in cima: il lituo.\nTale simbolo a Roma fu riutilizzato nel nascente mondo cristiano, basandosi anche su riferimenti evangelici come quello in cui Ges\u00f9 che si autodefinisce \"Buon Pastore\". Come simbolo quindi della funzione di cura della fede e della morale sulla porzione di popolo cristiano affidata a un vescovo, il bastone veniva consegnato al momento dell'investitura, nel rito di ordinazione. Oltre al vescovo poteva essere emblema anche di altri prelati, come gli abati e le badesse.\nSecondo sant'Ambrogio, il bastone pastorale deve essere al fondo appuntito per spronare i pigri, nel mezzo diritto per condurre i deboli, in alto ricurvo per radunare gli smarriti.\nDal punto di vista artistico il bastone cristiano assunse forme pi\u00f9 elaborate almeno dal periodo dell'arte ottoniana, quando l'estremit\u00e0 ricurva divenne una spirale (\"riccio\"), e gradualmente sempre pi\u00f9 ornata. A seconda del materiale (legno, osso, avorio o metallo, spesso prezioso) il decoro poteva consistere in intagli, intarsi, incisioni, sbalzi, decori a smalto, inserti di pietre, perle o cristallo, pitture e apposizione di figurette.\nUna classe a parte \u00e8 costituita dai bastoni pastorali a tau, cio\u00e8 cruciformi, in uso dall'et\u00e0 preromanica e romanica.\nUtilizzo.\nData questa simbologia, che richiama il legame forte tra il pastore e il suo popolo, il Vescovo pu\u00f2 usare il pastorale solo all'interno dei confini della propria diocesi, mentre non potrebbe usarlo qualora presiedesse delle liturgie in un altro territorio. Il pastorale, cio\u00e8, \u00e8 legato alla missione del Vescovo nei confronti dei suoi fedeli, e non all'episcopato in genere (come \u00e8, invece, il caso delle altre insegne episcopali, anello, croce pettorale, mitria, che si portano sempre). Per questa ragione esiste una particolare tradizione iconografica legata alla rappresentazione del pastorale nell'arte, ad esempio nel caso di santi vescovi: il bastone ha la curva rivolta in avanti o verso il centro solo quando \u00e8 impugnato da titolare della chiesa o della diocesi, mentre \u00e8 rivolto indietro in tutti gli altri casi. Ad esempio nel \"Trittico di San Giovenale\" di Masaccio san Giovenale vescovo, a cui era dedicata la chiesa in cui si trovava originariamente la pala, ha il bastone rivolto in avanti, mentre san Biagio lo tiene all'indietro.\nOltre ai vescovi, il privilegio del pastorale \u00e8 riservato agli abati, in quanto responsabili della cura delle anime di quella realt\u00e0 extraterritoriale al mondo che \u00e8 il tradizionale monastero benedettino.\nLe parti della Messa in cui il vescovo porta il pastorale sono:\nPaolo VI introdusse nelle processioni solenni, l'uso di un particolare crocifisso con le quattro estremit\u00e0 della croce incurvate in avanti.\nLa ferula.\nDa notare il particolare pastorale del Papa, detto \"ferula\": invece di essere ricurvo, all'estremit\u00e0 superiore \u00e8 dotato di una croce. \nAl pontefice spetterebbe in realt\u00e0, come pastorale, la croce papale tripla, ossia un bastone con all'estremo una croce a tre braccia, usata l'ultima volta da Giovanni Paolo II nel Giubileo del 1983."}
{"id": "224307", "revid": "984922", "url": "https://it.wikipedia.org/wiki?curid=224307", "title": "Paratacamite", "text": "La paratacamite \u00e8 un minerale. Il nome deriva dal greco, e significa \"somigliante all'atacamite\".\nAbito cristallino.\nIl minerale si presenta in masse granulari verdi o incrostazioni. I cristalli sono rari, di colore verde scuro.\nOrigine e giacitura.\nUguale all'atacamite.\nForma in cui si presenta in natura.\nIn masse, in icrostazioni e cristalli verdi.\nPropriet\u00e0 chimiche e fisiche.\nFacilmente solubile negli acidi.\nMiniere principali e luoghi di ritrovamento.\nOltre in Cile si trova anche nelle miniere di Botallack (Cornovaglia), a Broken Hill (Australia). In italia si trova a Capo Calamita nell'isola d'Elba.\nIl problema di distinguere la paratacamite dall'atacamite.\nPer distinguere i due tipi di minerali bisogna studiare lo spettro di diffrazione dei vari campioni, tuttavia pochi campioni sono stati esaminati in questa maniera."}
{"id": "224308", "revid": "110157", "url": "https://it.wikipedia.org/wiki?curid=224308", "title": "Il vagabondo delle stelle", "text": "Il vagabondo delle stelle (titolo originale: \"The Star Rover\") \u00e8 un romanzo di Jack London pubblicato nel 1915.\nInerente all'ambientazione carceraria, il romanzo \u00e8 stato influenzato sia dall'incontro con alcuni ex detenuti, conoscenti di London, sia dalle cronache, pubblicate su alcuni giornali, che descrivevano le cattive condizioni carcerarie della California, oltre che dalla vicenda di Jake Oppenheimer ed Ed Morrell. Uno dei temi del romanzo \u00e8 la metempsicosi, ma l'assoluta novit\u00e0 rappresentata nel 1915 da questo romanzo fu l'idea di affidare la storia a un manoscritto fatto uscire clandestinamente dal carcere, scritto dal condannato a morte Darrell Standing in prima persona sino ai minuti precedenti l'impiccagione. Ma il romanzo, come scrive Jay Williams (edizione 2015 del romanzo), \u00e8 una serie di racconti: \"London, nove giorni prima di finire il romanzo e molto probabilmente mentre stava scrivendo (...) il capitolo 21 (un genere di storia che riassume tutte le altre), a un editor disse: \u201c\"potrei dire che il racconto \u00e8 del tutto diverso da qualsiasi altro che sia mai stato scritto prima al mondo, in qualsiasi lingua...Naturalmente fa parte di una serie di racconti inclusi nel romanzo\"\u201d (13 marzo 1914). Secondo Jack London la struttura di \"Il vagabondo delle stelle\" \u00e8 dunque quella di una serie di racconti.\"\nPer London la teoria dell'evoluzione di Charles Darwin e quella della volont\u00e0 di potenza di Friedrich Nietzsche hanno sempre avuto una certa influenza, che per\u00f2 qui viene portata oltre (Il Vagabondo delle Stelle \u00e8 l'ultimo grande romanzo pubblicato in vita dallo scrittore californiano). Vengono citati molti scrittori e filosofi coevi e non: William Wordsworth, Samuel Taylor Coleridge, Henri Bergson, Confucio, Filippo Tommaso Marinetti, Auguste Comte, Alfred Tennyson, Ernst Haeckel, Dante e Blaise Pascal.\nTrama.\nIl romanzo narra in prima persona le vicende di un professore universitario, Darrell Standing, detenuto nel carcere di San Quentin (a nord di San Francisco) per l'omicidio del professor Haskel. Darrell Standing, pi\u00f9 tardi condannato a morte per l'aggressione di un secondino e non per l'omicidio del professore, scrive negli ultimi tre giorni della sua vita le sue memorie. Pi\u00f9 che memorie sono racconti di \"viaggi\" che fa durante il periodo di permanenza in carcere, soprattutto quando rinchiuso in cella di isolamento.\nStanding \u00e8 sempre stato un detenuto ritenuto \"incorreggibile\", ossia \"un essere temuto da tutti\", e fortemente odiato da Atherton, direttore del carcere. Dopo alcune vicende, che coinvolgono un altro detenuto, Cecil Winwood, e una presunta dinamite nascosta all'interno del carcere, in realt\u00e0 mai esistita, Standing viene rinchiuso in isolamento. Qui subisce anni di torture e di camicia di forza, come punizione da parte del direttore, per non voler rivelare dove si trova la dinamite, della cui esistenza egli non \u00e8 a conoscenza e che in realt\u00e0 non \u00e8 mai entrata all'interno del carcere.\nIn cella di isolamento fa amicizia con altri due detenuti, Ed Morrell e Jake Openheimer, con i quali comunica attraverso un codice segreto, battendo le nocche delle dita sui muri. Da qui, si alternano capitoli di vicende accadute in carcere, ossia vicende di tortura, e capitoli di storie di reincarnazioni, dove Standing, attraverso la piccola morte, esce dal carcere e si ritrova in epoche \"sconosciute\". Attraverso la piccola morte, tecnica insegnatagli da Ed Morrell, riesce a far morire il corpo e uscire da esso, e quindi sopportare giorni e giorni di camicia di forza. Uscendo dal corpo, Standing riesce ad uscire dalla cella e quindi dalle mura del carcere, per ritrovarsi in epoche e luoghi a lui sconosciuti, ma che fanno parte di una lunga catena di reincarnazioni che hanno poi portato a lui. Inizia cos\u00ec un viaggio che secondo lui dovrebbe \"chiarire il mistero della vita\". Passa attraverso la vita del conte Guillaume De Sainte-Maure, gentiluomo francese, poi attraverso quella di Jesse Fancher, bambino di 8 o 9 anni il cui padre era a capo di una carovana di pionieri attaccata da un gruppo di milizie formate da mormoni e indiani, attraverso quella di un sacerdote del Nilo, attraverso quella di Adam Strang, un inglese vissuto tra il 1550 e il 1650, di Ragnar Lodbrog, schiavo che in seguito diventa soldato e amico di Pilato, e per finire quella di Daniel Foss, naufrago su un'isola deserta.\nAlla fine del romanzo Darrell Standing, prima di venire impiccato per l'aggressione del secondino Thurston, descrive l'assurdit\u00e0 della pena di morte, il disagio sperimentato dai suoi esecutori e la sua assoluta serenit\u00e0, alimentata dalla curiosit\u00e0 di vivere la sua prossima vita."}
{"id": "224309", "revid": "1442080", "url": "https://it.wikipedia.org/wiki?curid=224309", "title": "Herbertsmithite", "text": "La herbertsmithite \u00e8 un minerale."}
{"id": "224311", "revid": "49364071", "url": "https://it.wikipedia.org/wiki?curid=224311", "title": "Rubens", "text": ""}
{"id": "224312", "revid": "1543377", "url": "https://it.wikipedia.org/wiki?curid=224312", "title": "Melanothallite", "text": "La melanothallite \u00e8 un minerale."}
{"id": "224314", "revid": "1442080", "url": "https://it.wikipedia.org/wiki?curid=224314", "title": "Bobkingite", "text": "La bobkingite \u00e8 un minerale.\nEtimologia.\nIl nome \u00e8 in onore del docente di mineralogia inglese Robert King (1923- )."}
{"id": "224315", "revid": "1442080", "url": "https://it.wikipedia.org/wiki?curid=224315", "title": "Calumetite", "text": "La calumetite \u00e8 un minerale."}
{"id": "224317", "revid": "1442080", "url": "https://it.wikipedia.org/wiki?curid=224317", "title": "Anthonyite", "text": "La anthonyite \u00e8 un minerale."}
{"id": "224319", "revid": "767487", "url": "https://it.wikipedia.org/wiki?curid=224319", "title": "Ponomarevite", "text": "La ponomarevite \u00e8 un minerale."}
{"id": "224321", "revid": "1442080", "url": "https://it.wikipedia.org/wiki?curid=224321", "title": "Claringbullite", "text": "La claringbullite \u00e8 un minerale."}
{"id": "224322", "revid": "767487", "url": "https://it.wikipedia.org/wiki?curid=224322", "title": "Simonkolleite", "text": "La simonkolleite \u00e8 un minerale."}
{"id": "224326", "revid": "287204", "url": "https://it.wikipedia.org/wiki?curid=224326", "title": "Agnizione", "text": "L'agnizione (dal latino \"agnitio\" = riconoscimento) \u00e8 un topos delle opere narrative o drammatiche. Consiste nell'improvviso e inaspettato riconoscimento dell'identit\u00e0 di un personaggio, che determina una svolta decisiva nella vicenda.\n\u00c8 stata descritta da Aristotele nella sua \"Poetica\".\nDefinizione.\nIl caso classico \u00e8 quello del personaggio che, al termine di una serie pi\u00f9 o meno complessa di vicende, viene riconosciuto da altri o si autoriconosce nella sua vera identit\u00e0; il riconoscimento pu\u00f2 riguardare anche i modi e i tempi con cui il lettore scopre la verit\u00e0, abilmente celata dallo scrittore. Il procedimento \u00e8 tipico del romanzo giallo o avventuroso (cfr. il \"colpo di scena\", la \"scena madre\"); ma anche in racconti psicologici lo scrittore pu\u00f2 adottare un punto di vista che strutturalmente mette in ombra o tralascia alcuni fatti relativi a un personaggio e la cui conoscenza \u00e8 ritardata ad arte.\nLa vicenda di Edipo pu\u00f2 costituire l'emblema del riconoscimento nel senso pi\u00f9 profondo del termine: l'eroe prende coscienza del suo vero essere al termine di una inquietante inchiesta, che si conclude con la catastrofe. \nL'identificazione dell'eroe \u00e8 peraltro una delle funzioni della fiaba di magia studiate da Vladimir Propp, a riprova del carattere topico e assai generalizzato di questo procedimento narrativo.\nEsempi.\nL'agnizione (in greco antico: ) \u00e8 un elemento della drammatizzazione teatrale della Grecia classica, quale espediente narrativo adottato dalla tragedia greca e, in seguito, dalla commedia nuova.\nDal teatro greco conflu\u00ec, per imitazione di forme, nel teatro latino, venendo usata, soprattutto, nelle commedie palliate dell'antica Roma dai commediografi che volevano colpire positivamente il pubblico con un finale a sorpresa o per dirimere situazioni difficili o scabrose: per esempio Terenzio (in particolare nell'Heautontimorumenos, Andria, Phormio e Eunuchus) e Plauto (vedi Aulularia, Captivi, Casina, Cistellaria e Curculio) utilizzarono spesso questo espediente nelle loro produzioni letterarie.\nVenne molto usata nei romanzi ottocenteschi, come il \"Conte di Montecristo\" di Alessandro Dumas. \nUn significativo esempio di agnizione si pu\u00f2 trovare nel VI Canto del Purgatorio di Dante Alighieri, nella scena carica di pathos dell'abbraccio tra Virgilio e Sordello, entrambi mantovani."}
{"id": "224328", "revid": "1358851", "url": "https://it.wikipedia.org/wiki?curid=224328", "title": "Curva di Peano", "text": "In geometria, la curva di Peano \u00e8 una curva che \"ricopre\" interamente un quadrato. \u00c8 stata la prima curva con questa propriet\u00e0 ad essere scoperta da Giuseppe Peano nel 1890.\nLimite di curve.\nUna curva di Peano \u00e8 una curva parametrizzata da una funzione continua dall'intervallo [0,\u00a01] al quadrato \"Q.\" \nLa curva piana viene intuitivamente vista come un oggetto monodimensionale su un piano bidimensionale, incapace quindi di riempirlo.\nLa curva di Peano, in maniera controintuitiva, \u00e8 altres\u00ec capace di riempire uno spazio delimitato quale \u00e8 un quadrato.\nIn altri termini la funzione \"f\" che la definisce \u00e8 suriettiva.\nUna curva di Peano \u00e8 costruita generalmente come limite di una successione di curve. L'esempio qui a destra, costruito dal matematico David Hilbert, \nmostra i primi sei passi di questa costruzione: la curva di Peano \u00e8 la curva che si ottiene all'\"infinitesimo passo\". Si pu\u00f2 dimostrare che una tale \"curva limite\" esiste come funzione, \u00e8 effettivamente continua e ricopre l'intero quadrato.\nCon questi esempi si possono costruire facilmente curve che riempiono spazi ancora pi\u00f9 grandi, come ad esempio il cubo, oppure curve definite sull'intervallo aperto (0,\u00a01) che riempiono interamente un qualsiasi spazio euclideo di dimensione arbitraria.\nCostruzione esplicita.\nUna costruzione esplicita della curva di Peano utilizza un sottoinsieme molto particolare dell'intervallo [0,\u00a01]: l'insieme di Cantor \"C\". Questo insieme ha molte propriet\u00e0 sorprendenti, tra i quali la seguente: \"C\" e \"C\" x \"C\" sono omeomorfi.\nQuindi esiste una funzione \"g: C\" \u2192 \"Q\" = [0,\u00a01] x [0,\u00a01] la cui immagine \u00e8 il sottoinsieme \"C\" x \"C\" del quadrato. \nEsiste una funzione \"f:C\" \u2192 [0,\u00a01] continua e suriettiva, detta funzione di Cantor. Quindi la mappa \"F(x,y) = (f(x), f(y))\" \u00e8 suriettiva da \"C\" x \"C\" sul quadrato [0,\u00a01] x [0,\u00a01]. La sua composizione con la \"g\" di sopra \u00e8 una funzione suriettiva da \"C\" sul quadrato. Infine, questa si estende ad una funzione continua dall'intervallo [0,\u00a01] sul quadrato: infatti il complementare di \"C\" in [0,\u00a01] \u00e8 fatto di tanti intervalli aperti, e la funzione pu\u00f2 essere estesa linearmente su ciascuno di questi (mandando ogni intervallo \"U\" nel segmento del quadrato avente come estremi le immagini degli estremi di \"U\")."}
{"id": "224331", "revid": "14691", "url": "https://it.wikipedia.org/wiki?curid=224331", "title": "Name server", "text": ""}
{"id": "224332", "revid": "767487", "url": "https://it.wikipedia.org/wiki?curid=224332", "title": "Dinamica strutturale", "text": "La dinamica strutturale \u00e8 una branca della scienza delle costruzioni per la trattazione generale dello studio delle strutture in movimento nel senso pi\u00f9 generale, escludendo cio\u00e8 i movimenti di tipo rigido che sono oggetto di studio della meccanica razionale. La trattazione costituisce anche un sottoinsieme dell'Analisi strutturale, nel caso in cui le azioni coinvolte nell'equilibrio di una struttura siano anche le forze di inerzia degli elementi strutturali, che risentono di movimenti e deformazioni non trascurabili.\nAlla base della teoria infatti vi \u00e8 la formulazione delle equazioni di equilibrio con aggiunti dei termini inerziali.\nDi particolare interesse nell'Ingegneria per lo studio delle vibrazioni e dei conseguenti comportamenti a fatica delle strutture.\nAnalisi discreta delle strutture.\nNel caso di un sistema fisico che sia descritto da un numero discreto (pari ad n) di variabili di stato di tipo meccanico, si pu\u00f2 esprimere lo stato del sistema in forma vettoriale\ndove ogni componente del vettore di stato \u00e8 eguale ad ognuna delle variabili, stesso dicasi per le forze (e momenti) in gioco. Applicando il principio dei lavori virtuali o direttamente le equazioni di equilibrio generiche (Quelle comprendenti le forze di inerzia) si pu\u00f2 scrivere il sistema di equazioni che governa il movimento del sistema come:\nformula_1\nDove si \u00e8 indicato con M, C e K rispettivamente le matrici di massa, attrito viscoso e di elasticit\u00e0 del sistema.\nScrivendo la generica soluzione come:\nformula_2\nL'equazione matriciale diventa:\nformula_3\nDa questa si ricavano le soluzioni omogenee del sistema imponendo che siano identicamente nulli, nel tempo, i due membri e giungendo alla:\nformula_4\nChe si riconduce alla ricerca di Autovalori dell'Equazione caratteristica:\nformula_5\nE quindi alla determinazione degli n Autovettori del sistema che sono chiamati anche \"Modi Fondamentali di Vibrazione\".\nformula_6\nDinamica Strutturale Monodimensionale.\nNel caso di un corpo\nDinamica Strutturale del Continuo.\nformula_7\nA questa pu\u00f2 essere associata una relazione costitutiva che lega gli sforzi alle deformazioni e che nel caso di materiale omogeneo e isotropo assume la forma:\nformula_8"}
{"id": "224333", "revid": "1543377", "url": "https://it.wikipedia.org/wiki?curid=224333", "title": "Gordaite", "text": "La gordaite \u00e8 un minerale.\nEtimologia.\nPrende il nome dalla localit\u00e0 di rinvenimento, Sierra Gorda, nella regione di Antofagasta, Cile settentrionale."}
{"id": "224334", "revid": "247222", "url": "https://it.wikipedia.org/wiki?curid=224334", "title": "Buttgenbachite", "text": "La buttgenbachite \u00e8 un minerale, chimicamente un cloronitrato di rame, ed \u00e8 isomorfa con la Connellite dalla quale \u00e8 difficilmente distinguibile.\nForma in cui si presenta in natura.\nCristallini aciculari azzurri.\nLocalit\u00e0 di rinvenimento.\nVenne trovata nella Cuprite a Likasi (Katanga), associata ad Argento nativo."}
{"id": "224335", "revid": "92723", "url": "https://it.wikipedia.org/wiki?curid=224335", "title": "Transustanziazione", "text": "In teologia, transustanziazione, o transubstanziazione (lat. \"trans-substantiatio\"), \u00e8 il termine che indica la conversione\ne\nA seconda delle sensibilit\u00e0 teologiche (soprattutto nel dibattito tra Chiesa latina e Chiese ortodosse), si diede e si d\u00e0 tuttora una divergenza circa il momento preciso in cui avverrebbe questa trasformazione: secondo le chiese orientali, essa avverrebbe quando il vescovo o il presbitero, durante la preghiera eucaristica, invoca Dio Padre affinch\u00e9 mandi lo Spirito Santo (epiclesi sulle oblate) che trasformi il pane ed il vino in corpo e sangue di Cristo; secondo la Chiesa cattolica, la conversione sarebbe operata nel momento in cui vengono ripetute (\"in persona Christi\") le parole di Ges\u00f9 durante l'Ultima cena (anzi, la teologia scolastica identifica il momento preciso della transustanziazione nell'istante in cui \u00e8 pronunciata la parola \"est\" nella frase \"Hoc est enim corpus meum\").\nContesto evangelico e origini della dottrina.\nSecondo il racconto contenuto nel Vangelo secondo Giovanni, al capitolo 6, Ges\u00f9, durante un dibattito nella sinagoga di Cafarnao, pronuncia le seguenti frasi:\nL'ebraismo - come la stragrande maggioranza delle culture - vede di cattivo occhio il cannibalismo (antropofagia) (anzi, chi tocca un cadavere \u00e8 impuro), e le parole di Ges\u00f9 suscitavano scompiglio nell'uditorio, sia tra seguaci che tra gli opponenti.\nIl punto di questo discorso \u00e8 la sostituzione di Ges\u00f9 al tradizionale agnello e pane azzimo della Pasqua.\nOrigini e posizione della Chiesa cattolica.\nSecondo il \"Compendio\" al \"catechismo della Chiesa cattolica\", con la consacrazione si opera \nIl primo autore ad utilizzare il termine \"transubstantiatio\" fu Rolando Bandinelli, futuro papa Alessandro III. Successivamente fu ripreso da Tommaso d'Aquino -in particolare nel \"De venerabili sacramentu altaris\"-, e dalla scolastica che ne delinearono con precisione il significato.\nSotto il regno di Carlo il Calvo fu oggetto di una polemica tra i teologi Ratramno di Corbie e Pascasio Radberto, circa la presenza simbolica o reale del Cristo nell'ostia. Nei documenti pontifici compare la prima volta con il Concilio Lateranense IV (1215); in seguito, con il Concilio di Trento (1545-1563) riceve la sua formulazione definitiva. Questa dottrina ricevette la sua pi\u00f9 coerente formulazione in seno alla filosofia scolastica, che interpretava efficacemente la transustanziazione attraverso la ripresa della teoria dell'ilemorfismo aristotelico (ovvero l'unione inscindibile di \"forma sostanziale\" e di \"materia prima\"), facendo s\u00ec che ogni cosa riceva la sua propria determinazione grazie al principio formale (che crea, che fa s\u00ec che ciascuna cosa sia quello che \u00e8) \"concreto\" contenuto in ciascuna sostanza. L'uso delle categorie filosofiche proprie della scolastica non limita la possibilit\u00e0 ad altre scuole di pensiero di ridire il medesimo concetto dogmatico attraverso categorie diverse. Dunque \u00e8 possibile che la transustanziazione venga altrimenti spiegata con diversa terminologia che si poggia su altre griglie di pensiero razionale.\nLa \"Fisica\" di Aristotele descrive i tre elementi necessari per qualsiasi mutamento o trasformazione: uno stato iniziale di privazione in cui una categoria \u00e8 in potenza di mutare in un altro elemento della medesima categoria, uno stato finale nel quale la potenza \u00e8 divenuta atto, un sostrato che non muta durante la transizione da uno stato all'altro. Le specie eucaristiche del pane e del vino sono il necessario sostrato che non muta e che \u00e8 precondizione di qualsiasi trasformazione. La transustanziazione \u00e8 la trasformazione secondo la categoria della sostanza prima, che \u00e8 la prima delle quattro tipologie di trasmissione descritte da Aristotele. Le altre sono le trasformazioni secondo la quantit\u00e0, la qualit\u00e0 e il luogo. Le specie eucaristiche sono sia il sostrato \"visibilmente\" percepito come immutabile che la sostanza transustanziata da Dio nel Corpo di Cristo.\nIl Concilio Lateranense IV del 1215 parlava del pane e del vino come \"transustanziati\" nel corpo e nel sangue di Cristo: \nIl suo corpo e il suo sangue sono veramente contenuti nel sacramento dell'altare sotto le forme del pane e del vino, il pane e il vino essendo stati transustanziati, per la potenza di Dio, nel suo corpo e nel suo sangue. \nIl Concilio di Trento nella definizione dogmatica della XIII sessione dell'11 ottobre 1551, al capitolo IV dichiara:\nSecondo questa dottrina, il pane ed il vino consacrati conservano dunque solo gli accidenti, ovvero le apparenze, della materia precedente alla preghiera eucaristica, perch\u00e9 nel loro intimo la forma sostanziale o principio costitutivo \u00e8 cambiato perch\u00e9 esso \u00e8 diventato, per opera della Trinit\u00e0, realmente il \"Corpo ed il Sangue del Signore\".\nIn questa luce, la definizione dogmatica del Concilio di Trento sancisce la conversione eucaristica e propone la \"transustanziazione\" come valido (\"modo conveniente e appropriato\") modello di interpretazione del mistero, senza impegnare la propria autorit\u00e0 in un riconoscimento dogmatico delle implicazioni filosofiche della transustanziazione.\nIl Concilio di Trento per reazione punt\u00f2 tutta la sua energia nel rilancio dell'eucaristia come vera presenza reale di Cristo ed anche le chiese vennero concepite in modo che fosse chiaro che il centro della vita liturgica e religiosa dei fedeli fosse il Tabernacolo (nel contesto della Controriforma).\nPosizioni nel protestantesimo.\nDurante la Riforma la transustanziazione venne aspramente criticata:\nNelle Chiese riformate il modo di concepire il sacramento eucaristico varia a seconda degli autori e delle chiese. Per Lutero vi \u00e8 la cosiddetta \"unione sacramentale\", in quanto nel sacramento vi \u00e8 la presenza reale, cio\u00e8 il vero Corpo ed il vero Sangue di Cristo, ma allo stesso tempo il pane e il vino mantengono la loro natura. Per Calvino invece la presenza \u00e8 solo spirituale, memoriale \"sufficiente\" dell'unico e perfetto sacrificio fatto una volta per tutte dal Cristo sulla croce. Perci\u00f2 il cosiddetto carattere sacrificale della messa \u00e8 negato, specialmente da Calvino ed i suoi seguaci. Ci\u00f2 dette origine a numerose dispute intorno alla natura del sacramento fra le varie chiese riformate."}
{"id": "224336", "revid": "1547726", "url": "https://it.wikipedia.org/wiki?curid=224336", "title": "Connellite", "text": "La connellite \u00e8 un minerale, chimicamente un clorosolfato di rame.\nPrende il nome dal mineralogista inglese Arthur Connell, chinmico scozzese.\nDi colore azzurro, pu\u00f2 essere confuso con la Linarite e con l'Azzurrite ed \u00e8 difficilmente distinguibile dalla Buttgenbachite con la quale \u00e8 isomorfa.\nAbito cristallino.\nAciculare, fibroso, radiale.\nOrigine e giacitura.\nIn alcune miniere di rame.\nForma in cui si presenta in natura.\nRaro ma diffuso in piccolissime quantit\u00e0 in alcune miniere di rame in associazione a cuprite e spangolite.\nSi presenta in cristalli aciculari prismatici, talvolta in aggregati raggiati.\nLocalit\u00e0 di rinvenimento.\nLa localit\u00e0 classica \u00e8 la Cornovaglia dove venne scoperta, anche se \u00e8 frequente in Corsica a Fontana Rossa, in Sardegna ad Arenas dove \u00e8 associata a spangolite e brochantite, a Catanzaro (rinvenuta assieme alla Linarite nella stessa miniera di Barite, in cui precedentemente era stata scoperta la Wulfenite) , negli USA a Bisbee (Arizona)."}
{"id": "224337", "revid": "1543377", "url": "https://it.wikipedia.org/wiki?curid=224337", "title": "Khaidarkanite", "text": "La khaidarkanite \u00e8 un minerale.\nEtimologia.\nPrende il nome dalla localit\u00e0 di scoperta: il giacimento di antimonio-mercurio di Khaidarkan, nel Kirghizistan."}
{"id": "224338", "revid": "767487", "url": "https://it.wikipedia.org/wiki?curid=224338", "title": "Zharchikhite", "text": "La zharchikhite \u00e8 un minerale."}
{"id": "224339", "revid": "45951", "url": "https://it.wikipedia.org/wiki?curid=224339", "title": "Emmuska Orczy", "text": ""}
{"id": "224340", "revid": "767487", "url": "https://it.wikipedia.org/wiki?curid=224340", "title": "Zirklerite", "text": "La zirklerite \u00e8 un minerale."}
{"id": "224341", "revid": "287204", "url": "https://it.wikipedia.org/wiki?curid=224341", "title": "Abhurite", "text": "La abhurite \u00e8 un minerale che prende il nome da Sharm Abhur, una baia sul Mar Rosso."}
{"id": "224342", "revid": "1442080", "url": "https://it.wikipedia.org/wiki?curid=224342", "title": "Terlinguaite", "text": "La terlinguaite \u00e8 un minerale."}
{"id": "224344", "revid": "1516566", "url": "https://it.wikipedia.org/wiki?curid=224344", "title": "Aurivilliusite", "text": "La aurivilliusite \u00e8 un minerale. Fu cos\u00ec chiamato in onore della cristallografa svedese Karin Aurivillius."}
{"id": "224345", "revid": "767487", "url": "https://it.wikipedia.org/wiki?curid=224345", "title": "Hanawaltite", "text": "La hanawaltite \u00e8 un minerale."}
{"id": "224347", "revid": "1442080", "url": "https://it.wikipedia.org/wiki?curid=224347", "title": "Poyarkovite", "text": "La poyarkovite \u00e8 un minerale."}
{"id": "224348", "revid": "1442080", "url": "https://it.wikipedia.org/wiki?curid=224348", "title": "Tedhadleyite", "text": "La tedhadleyite \u00e8 un minerale."}
{"id": "224349", "revid": "1442080", "url": "https://it.wikipedia.org/wiki?curid=224349", "title": "Kadyrelite", "text": "La kadyrelite \u00e8 un minerale."}
{"id": "224350", "revid": "31886", "url": "https://it.wikipedia.org/wiki?curid=224350", "title": "Eglestonite", "text": "L'eglestonite \u00e8 un minerale della classe degli alogenuri. Prende il suo nome da Thomas E. Egleston, cofondatore della Columbia School of Mines e professore di mineralogia e metallurgia all'Universit\u00e0 della Columbia. Il minerale forma una serie isomorfa con la kadyrelite."}
{"id": "224351", "revid": "1442080", "url": "https://it.wikipedia.org/wiki?curid=224351", "title": "Vasilyevite", "text": "La vasilyevite \u00e8 un minerale."}
{"id": "224352", "revid": "1442080", "url": "https://it.wikipedia.org/wiki?curid=224352", "title": "Mosesite", "text": "La mosesite \u00e8 un minerale."}
{"id": "224353", "revid": "1442080", "url": "https://it.wikipedia.org/wiki?curid=224353", "title": "Gianellaite", "text": "La gianellaite \u00e8 un minerale."}
{"id": "224354", "revid": "984922", "url": "https://it.wikipedia.org/wiki?curid=224354", "title": "Kleinite", "text": "La kleinite \u00e8 un minerale.\nDeve il suo nome a Carl Klein (1832-1907), un geologo tedesco dell'Universit\u00e0 di Berlino.\nAbito cristallino.\nPrismatico, esagonale.\nOrigine e giacitura.\nIl minerale si trova al cappello in alcuni giacimenti mercuriferi o nelle zone di ossidazione dello stesso elemento.\nForma in cui si presenta in natura.\nIn cristalli tozzi, spesso riuniti in croste.\nLocalit\u00e0 di ritrovamento.\nOriginariamente l'unica localit\u00e0 conosciuta era Terlingua nel Texas, ma negli ultimi decenni del XX secolo il minerale \u00e8 stato trovato anche in una miniera del Nevada."}
{"id": "224355", "revid": "1442080", "url": "https://it.wikipedia.org/wiki?curid=224355", "title": "Pinchite", "text": "La pinchite \u00e8 un minerale."}
{"id": "224356", "revid": "1543377", "url": "https://it.wikipedia.org/wiki?curid=224356", "title": "Comancheite", "text": "La comancheite \u00e8 un minerale."}
{"id": "224357", "revid": "1442080", "url": "https://it.wikipedia.org/wiki?curid=224357", "title": "Kelyanite", "text": "La kelyanite \u00e8 un minerale."}
{"id": "224358", "revid": "1442080", "url": "https://it.wikipedia.org/wiki?curid=224358", "title": "Fiedlerite", "text": "La fiedlerite \u00e8 un minerale."}
{"id": "224359", "revid": "287204", "url": "https://it.wikipedia.org/wiki?curid=224359", "title": "Paralaurionite", "text": "La paralaurionite \u00e8 un minerale consistente in un cloruro basico di piombo"}
{"id": "224360", "revid": "1442080", "url": "https://it.wikipedia.org/wiki?curid=224360", "title": "Laurionite", "text": "La laurionite \u00e8 un minerale."}
{"id": "224362", "revid": "287204", "url": "https://it.wikipedia.org/wiki?curid=224362", "title": "Cotunnite", "text": "La cotunnite \u00e8 un minerale (cloruro di piombo).\nIl minerale prende il nome da Domenico Cotugno\nAbito cristallino.\nAciculare, massivo, granulare.\nOrigine e giacitura.\nNelle fumarole dei vulcani e al cappello di qualche giacimento di piombo come prodotto di ossidazione.\nForma in cui si presenta in natura.\nIn gruppi cristallini molto lucenti.\nPropriet\u00e0 fisico-chimiche.\nIl minerale \u00e8 solubile in acqua calda.\nIl minerale di origine vulcanica \u00e8 fortemente radioattivo.\nComposizione chimica:\nPeso molecolare 278,11 grammomolecole\nIndice bosoni: 0,84\nIndice fermioni: 0,16\nIndici di fotoelettricit\u00e0:\nLocalit\u00e0 di ritrovamento.\nNelle fumarole del Vesuvio in notevoli cristalli, anche se ora non si rinvengono i bei cristalli di un tempo.\nIl minerale si trova anche nella miniera Pampa nella provincia di Pallasca (Per\u00f9), nelle miniere di Sierra Gorda presso Caracoles e Cerro Challocolla nel Tarapac\u00e0 (Cile), e nelle miniere di Bentley e di Mohave Co. nell'Arizona (Usa)."}
{"id": "224363", "revid": "110157", "url": "https://it.wikipedia.org/wiki?curid=224363", "title": "Pseudocotunnite", "text": "La pseudocotunnite \u00e8 un minerale."}
{"id": "224364", "revid": "124431427", "url": "https://it.wikipedia.org/wiki?curid=224364", "title": "Crescendo e cercando", "text": "Crescendo e cercando \u00e8 un album live di Claudio Baglioni pubblicato nel 2005, con una selezione di brani registrati durante l'omonima tourn\u00e9e."}
{"id": "224365", "revid": "1699816", "url": "https://it.wikipedia.org/wiki?curid=224365", "title": "Dolcetto o scherzetto?", "text": ""}
{"id": "224366", "revid": "729019", "url": "https://it.wikipedia.org/wiki?curid=224366", "title": "Matlockite", "text": "La matlockite \u00e8 un minerale raro che prende il nome dalla citt\u00e0 di Matlock nel Derbyshire, in Inghilterra, dove \u00e8 stato scoperto per la prima volta in una miniera vicina. La matlockite (formula chimica: PbFCl) d\u00e0 il nome al gruppo delle matlockiti, un insieme di minerali rari con una struttura simile.\nIl minerale \u00e8 stato scoperto intorno ai primi anni dell'Ottocento a Bage Mine a Bolehill presso Matlock, assieme ad esempi di fosgenite e anglesite. Anche se la fosgenite era gi\u00e0 conosciuta in quel periodo, sembra probabile che non si sia capito che la matlockite fosse un nuovo minerale per una cinquantina d'anni. Il nome le venne dato da Greg nel 1851. La prima menzione della matlockite potrebbe essere nella \"Mineralogia del Derbyshire\" di John Mawe nel 1802 in cui egli d\u00e0 una descrizione dettagliata della fosgenite, che viene poi seguita dalla menzione di un minerale paragonabile al vetro piombato - una descrizione che fa pensare alla matlockite.\nUn grosso pezzo di circa 10\u00a0cm si trova nella collezione dell'American Museum of Natural History. Un pezzo un po' pi\u00f9 piccolo \u00e8 quello del Derby Museum and Art Gallery."}
{"id": "224367", "revid": "1442080", "url": "https://it.wikipedia.org/wiki?curid=224367", "title": "Rorisite", "text": "La rorisite \u00e8 un minerale appartenente al gruppo della matlockite."}
{"id": "224368", "revid": "110157", "url": "https://it.wikipedia.org/wiki?curid=224368", "title": "Zavaritskite", "text": "La zavaritskite \u00e8 un minerale appartenente al gruppo della matlockite."}
{"id": "224369", "revid": "1442080", "url": "https://it.wikipedia.org/wiki?curid=224369", "title": "Bismoclite", "text": "La bismoclite \u00e8 un minerale appartenente al gruppo della matlockite."}
{"id": "224375", "revid": "2225", "url": "https://it.wikipedia.org/wiki?curid=224375", "title": "Jack-o'-Lantern", "text": ""}
{"id": "224379", "revid": "984922", "url": "https://it.wikipedia.org/wiki?curid=224379", "title": "Symesite", "text": "La symesite \u00e8 un minerale scoperto nella cava di Merehead nel Somerset in Inghilterra. Il nome \u00e8 stato attribuito in onore del professore Robert Symes del dipartimento di mineralogia del Museo di storia naturale di Londra.\nMorfologia.\nLa symesite si presenta in piccoli cristalli o in aggregati policristallini concresciuti con la mendipite.\nOrigine e giacitura.\nLa symesite dell'olotipo e degli altri ossicloruri di piombo della cava di Merehead si \u00e8 formata con l'interazione fra la galena primaria con brine metallifere a bassa temperatura lungo le fratture della massa originaria di Mn-Fe-Pb-Cu. La symesite \u00e8 associata con cerussite, idrocerussite, paralaurionite, blixite, chloroxiphite, pirolusite, coronadite, ematite, parkinsonite e mereheadite."}
{"id": "224380", "revid": "1442080", "url": "https://it.wikipedia.org/wiki?curid=224380", "title": "Daubr\u00e9eite", "text": "La daubr\u00e9eite \u00e8 un minerale appartenente al gruppo della matlockite."}
{"id": "224382", "revid": "1442080", "url": "https://it.wikipedia.org/wiki?curid=224382", "title": "Mendipite", "text": "La mendipite \u00e8 un minerale scoperto nelle Mendip Hills in Inghilterra, da cui prende il nome"}
{"id": "224383", "revid": "110157", "url": "https://it.wikipedia.org/wiki?curid=224383", "title": "Damaraite", "text": "La damaraite \u00e8 un minerale."}
{"id": "224384", "revid": "23", "url": "https://it.wikipedia.org/wiki?curid=224384", "title": "Chubutite", "text": ""}
{"id": "224385", "revid": "287204", "url": "https://it.wikipedia.org/wiki?curid=224385", "title": "Penfieldite", "text": "La penfieldite \u00e8 un minerale."}
{"id": "224386", "revid": "1442080", "url": "https://it.wikipedia.org/wiki?curid=224386", "title": "Blixite", "text": "La blixite \u00e8 un minerale."}
{"id": "224387", "revid": "984922", "url": "https://it.wikipedia.org/wiki?curid=224387", "title": "Mereheadite", "text": "La mereheadite \u00e8 un minerale scoperto nel 1998 nella cava di Merehead, Somerset, Inghilterra dalla quale ha preso il nome. Ha una struttura simile a quella della symesite.\nMorfologia.\nLa mereheadite si presenta in aggregati policristallini costituiti da grani anedrali di dimensione fino a 2mm.\nOrigine e giacitura.\nLa mereheadite \u00e8 stata trovata nelle vene di ossidi di manganese e ferro che tagliano il calcare dolomitico associato con mendipite, blixite, cerussite, idrocerussite e calcite."}
{"id": "224389", "revid": "1442080", "url": "https://it.wikipedia.org/wiki?curid=224389", "title": "Sundiusite", "text": "La sundiusite \u00e8 un minerale."}
{"id": "224390", "revid": "287204", "url": "https://it.wikipedia.org/wiki?curid=224390", "title": "Asisite", "text": "La asisite \u00e8 un minerale."}
{"id": "224391", "revid": "1442080", "url": "https://it.wikipedia.org/wiki?curid=224391", "title": "Parkinsonite", "text": "La parkinsonite \u00e8 un minerale."}
{"id": "224392", "revid": "767487", "url": "https://it.wikipedia.org/wiki?curid=224392", "title": "Thorikosite", "text": "La thorikosite \u00e8 un minerale."}
{"id": "224393", "revid": "1543377", "url": "https://it.wikipedia.org/wiki?curid=224393", "title": "Philolithite", "text": "La philolithite \u00e8 un minerale.\nEtimologia.\nIl nome deriva dal greco \u03c6\u1f76\u03bb\u03bf\u03c2, \"ph\u00eclos\", cio\u00e8 \"amico\" e \u03bb\u03af\u03b8\u03bf\u03c2, \"l\u00ecthos\", cio\u00e8 \"pietra, minerale\", in onore dell'associazione di collezionisti ed amatori di mineralogia statunitense \"Friends of Mineralogy\" (amici della mineralogia)."}
{"id": "224394", "revid": "438678", "url": "https://it.wikipedia.org/wiki?curid=224394", "title": "Aescwine dell'Essex", "text": "Poche sono le informazioni sulla sua vita e sul suo regno. Gli succedette il figlio Sledda. Il suo nome compare per la prima volta in una genealogia del Wessex conservata nel London, BL, Add. MS 23211, risalente, pare, al tardo IX secolo. Essa afferma che era padre di re Sledd e a sua volta figlio di Offa, che era figlio di Bedca, figlio di Sigefugl, figlio di Sw\u00e6ppa, figlio di Antsecg, figlio di Gesecg, figlio di Seaxnet (leggendario capostipite dei Sassoni)."}
{"id": "224395", "revid": "1442080", "url": "https://it.wikipedia.org/wiki?curid=224395", "title": "Pinalite", "text": "La pinalite \u00e8 un minerale."}
{"id": "224396", "revid": "72396", "url": "https://it.wikipedia.org/wiki?curid=224396", "title": "Nadorite", "text": "La nadorite \u00e8 un minerale appartenente alle cosiddette fasi di Sillen descritte nel 1941 da Sillen. La prima identificazione del minerale \u00e8 del 1870 nella localit\u00e0 del Djebel Nador in Algeria, da cui ha preso il nome. Successivamente \u00e8 stato scoperto in altre localit\u00e0. Chimicamente \u00e8 un ossicloruro e la struttura cristallina \u00e8 stata rivelata non prima del 1973 da G. Giuseppetti.\nOrigine e giacitura.\nLa prima descrizione appare nel 1870 e la localit\u00e0 del Djebel Nador dar\u00e0 il nome al minerale. Se ne trovano anche nella localit\u00e0 limitrofa del Djebel Debar. Successivamente sono stati descritti altri ritrovamenti in Inghilterra, Svezia, Australia, Stati Uniti nord-occidentali, Namibia.\nSintesi e reattivit\u00e0.\n\u00c8 stato sintetizzato in laboratorio partendo da PbCl2, PbO e Sb2O3 , secondo la procedura: 0,169 g, 0,1\u00a0mmol PbO, 0.211 g, 0,1\u00a0mmol PbCl2, 0,243 g, 0,11\u00a0mmol Sb2O3 posti all'interno di un tubo di quarzo successivamente il tutto portato a 500\u00a0\u00b0C per 24 h quindi raffreddato rapidamente (2\u00a0\u00b0C al minuto). Si ottiene sotto forma di polvere policristallina giallo-verde.\nTra 500-700\u00a0\u00b0C perde cloro secondo la reazione:\n O2(g) + 2PbSbO2Cl --&gt; PbSb2O6 + Cl2(g)"}
{"id": "224397", "revid": "256896", "url": "https://it.wikipedia.org/wiki?curid=224397", "title": "Perite", "text": "La perite \u00e8 un minerale appartenente al gruppo della nadorite; venne scoperto nel 1960 dallo svedese Per Adolf Geijer, geologo economico dello Sveriges geologiska unders\u00f6kning (in italiano: Istituto di ricerca geologica svedese), nei pressi di L\u00e5ngban, in Svezia.\nLa perite \u00e8 isostrutturale con la nadorite e la telluroperite, la prima si ottiene sostituendo i due atomi di Bi3+ con due atomi di Sb3+ mentre la seconda si ottiene sostituendoli con un atomo di Pb2+ ed un atomo di Te4+.\nHa una struttura cristallina ortorombica e appartiene al gruppo spaziale Cmcm. \u00c8 anisotropica.\nMorfologia.\nLa perite \u00e8 stata scoperta sotto forma di piccole scaglie.\nOrigine e giacitura.\nLa perite \u00e8 stata individuata nelle fessure dello skarn di calcite, hausmannite e minerali analoghi alla ludwigite.\nLuoghi di ritrovamento.\nLa perite si reperisce principalmente vicino rocce effusive in Nord America, Australia, in Europa e in Asia occidentale."}
{"id": "224399", "revid": "287204", "url": "https://it.wikipedia.org/wiki?curid=224399", "title": "Heliophyllite", "text": "L'heliophyllite \u00e8 un minerale."}
{"id": "224400", "revid": "436907", "url": "https://it.wikipedia.org/wiki?curid=224400", "title": "Down (Sentenced)", "text": "Down \u00e8 il quarto album in studio del gruppo musicale finlandese Sentenced, pubblicato nel 1996 dalla Century Media Records."}
{"id": "224401", "revid": "1442080", "url": "https://it.wikipedia.org/wiki?curid=224401", "title": "Ecdemite", "text": "La ecdemite \u00e8 un minerale."}
{"id": "224402", "revid": "767487", "url": "https://it.wikipedia.org/wiki?curid=224402", "title": "James Augustus Grant", "text": "Nel 1846 entr\u00f2 a far parte dell'esercito indiano. Partecip\u00f2 alla guerra dei Sikh (1848-49), serv\u00ec durante la ribellione indiana del 1857, e fu ferito durante l'operazione di liberazione della citt\u00e0 di Lucknow.\nRitorn\u00f2 in Inghilterra nel 1858, e nel 1860 si un\u00ec a John Hanning Speke nella spedizione che risolse il mistero della sorgente del Nilo. La spedizione lasci\u00f2 Zanzibar nell'ottobre del 1860 e raggiunse Gondokoro nel febbraio del 1863. Speke era il capo spedizione, ma Grant port\u00f2 avanti numerose ricerche indipendenti, anche nel campo della botanica. Nel 1864 pubblic\u00f2, come compendio alla pubblicazione di Speke sul loro viaggio, \"A Walk across Africa\", nel quale affrontava i temi della vita ordinaria, le abitudini e i sentimenti delle popolazioni indigene dei paesi visitati.\nNel 1865 Grant si spos\u00f2 e torn\u00f2 a vivere nella citt\u00e0 di Nairn, dove mor\u00ec nel 1892."}
{"id": "224403", "revid": "123991915", "url": "https://it.wikipedia.org/wiki?curid=224403", "title": "Onoratoite", "text": "La onoratoite \u00e9 un minerale."}
{"id": "224404", "revid": "84604", "url": "https://it.wikipedia.org/wiki?curid=224404", "title": "Boleite", "text": "La boleite \u00e8 un complesso minerale alogeno con formula KPb26Ag9Cu24Cl62(OH)48. Fu descritto per la prima volta nel 1891 come un minerale d'ossicloruro. Cristallizza in modo isometrico, creando cubi di colore blu scuro. Sono numerosi i minerali correlati alla boleite, come la pseudoboleite, la cumengite e la diaboleite; tutti possiedono la stessa struttura cristallina complessa. Tutti danno origine a cristalli blu di forma cubica e si formano nelle zone di alterazione superficiale (cappellacci) di depositi di minerali cupriferi e piombiferi originati dalla reazione di soluzioni di cloruri e minerali sulfurei primari.\nIl minerale prende il nome dalla miniera di Boleo nella Bassa California del Sud, nel Messico.\nPropriet\u00e0 fisiche.\nLe propriet\u00e0 macroscopiche dei cristalli di boleite sono indicative della sua struttura cristallina cubica, esso \u00e8 infatti classificato all'interno del sistema cubico. La bollente presenta sfaldatura perfetta, secondo l'asse {001}. Si presenta si un brillante colore blu scuro, con leggere striature blu-verdastre. I geminati in questo cristallo si mostrano come tacche lungo gli angoli compenetranti, che danno luogo ad un abito cristallino di geminati compenetranti pseudocubici lungo i tre assi perpendicolari. La boleite forma cubi che misurano pi\u00f9 di 1,5 cm per lato, che consistono in strutture di piramidali tetragonali pseudo-octaedriche.\nOrigine e giacitura.\nLa boleite fu inizialmente classificata come uno dei minerali minori di argento, rame e piombo a Boleo, in Messico. La boleite fu cos\u00ec chiamata dal nome del sito in cui fu scoperta, la miniera di El Boleo, nella Baja Peninsula, vicino a Santa Rosalia, Messico.\nIl minerale si trova al cappello di alcuni miniere di rame.\nNella zona ossidata dei depositi di piombo e rame; in scorie di fonderia immerse e lisciviate dall'acqua di mare.\nI minerali associati alla boleite includono la pseudoboleite, la cumengite, l'atacamite, l'anglesite, la cerussite, la fosgenite, e il gesso, nella localit\u00e0 tipo di El Boleo, in Messico. Nella miniera di Mammoth-St. Anthony, in Arizona, i minerali associati includono pseudoboleite, anglesite, atacamite, paratacamite, leidhillite, paralaurionite, caledonite, fosfogenite, matlockite e bideauxite.\nOltre che alle su citate localit\u00e0 di El Boleo e nell'Arizona, il minerale \u00e8 stato trovato nel Montana (Philipsburg) in cristalli cubici celesti, in Australia (Broken Hill) e nel Cile (Huantajaya e Tarapac\u00e0).\nForma in cui si presenta in natura.\nIn cristalli generalmente cubici."}
{"id": "224406", "revid": "348618", "url": "https://it.wikipedia.org/wiki?curid=224406", "title": "Pseudoboleite", "text": "La pseudoboleite \u00e8 un minerale."}
{"id": "224408", "revid": "110157", "url": "https://it.wikipedia.org/wiki?curid=224408", "title": "Cumengeite", "text": "La cumengeite \u00e8 un minerale scoperto nel 1893 il cui nome \u00e8 stato attribuito in onore dell'ingegnere minerario francese \u00c9douard Cumenge (1828-1902), \u00e8 conosciuto anche come cumengite e cumeng\u00e9ite. Il minerale \u00e8 solubile in acido nitrico.\nMorfologia.\nLa cumengeite si rinviene in cristalli ottaedrici o cubo-ottaedrici, spesso cresciuti sulle facce della boleite o della pseudoboleite.\nOrigine e giacitura.\nLa cumengeite si forma come minerale secondario nei giacimenti di piombo o dalle scorie di fonderia immerse in acqua di mare."}
{"id": "224410", "revid": "547034", "url": "https://it.wikipedia.org/wiki?curid=224410", "title": "Diaboleite", "text": "La diaboleite \u00e8 un minerale, un cloruro di rame e piombo.\nIl nome deriva dal greco \u03b4\u03b9\u03ac = diversamente e dal minerale boleite, perch\u00e9 i cristalli sono tabulari e non cubici.\nDescritta per la prima volta da Leonard James Spencer (7 luglio 1870 - 14 aprile 1959), geologo britannico, nel 1923.\nAbito cristallino.\nL'abito \u00e8 tabulare a differenza della boleite che ha abito pseudocubico.\nOrigine e giacitura.\nL'origine del minerale \u00e8 secondaria. La paragenesi \u00e8 con boleite, cerussite e wulfenite.\nIn alcuni miniere di piombo e rame, associata a cerussite, idrocerussite ed altri cloruri di rame.\nForma in cui si presenta in natura.\nIn cristalli tabulari secondo {001}, con un contorno quadrato. I cristalli sono emimorfici; la base larga \u00e8 negativa; la pedion positiva manca o \u00e8 molto piccola con una superficie alquanto curva. Gruppi subparalleli di lastre sottili. Raramente prismi tetragonali. o anche tozzi, nettamente diversi alle due estremit\u00e0, granuli e spalmature.\nLocalit\u00e0 di ritrovamento.\nLa localit\u00e0 originale per questo minerale si trova a Somerset, nelle Mendip Hills, in Inghilterra, ove si presenta sporadicamente in un curioso giacimento di ferro e manganese, insieme a idrocerussite e mendipite.\nI migliori campioni provengono dalla miniera Mammoth, presso Tiger, in Arizona, dove si presenta in cristalli veramente splendidi, associati a boleite, cerussite, paralaurionite e dioptasio.\nIl minerale \u00e8 stato trovato nelle scorie di piombo del Laurion in Grecia."}
{"id": "224411", "revid": "1442080", "url": "https://it.wikipedia.org/wiki?curid=224411", "title": "Chloroxiphite", "text": "La chloroxiphite \u00e8 un minerale."}
{"id": "224412", "revid": "1442080", "url": "https://it.wikipedia.org/wiki?curid=224412", "title": "Hematophanite", "text": "L'hematophanite \u00e8 un minerale."}
{"id": "224415", "revid": "1776051", "url": "https://it.wikipedia.org/wiki?curid=224415", "title": "Bideauxite", "text": "La bideauxite \u00e8 un minerale."}
{"id": "224416", "revid": "767487", "url": "https://it.wikipedia.org/wiki?curid=224416", "title": "Yedlinite", "text": "La yedlinite \u00e8 un minerale."}
{"id": "224417", "revid": "1442080", "url": "https://it.wikipedia.org/wiki?curid=224417", "title": "Embolite", "text": "L'embolite \u00e8 una variet\u00e0 di clorargirite contenente bromo con densit\u00e0 5,8 g/cm\u00b3 di colore giallo-verde e fotosensibilit\u00e0 maggiore."}
{"id": "224419", "revid": "767487", "url": "https://it.wikipedia.org/wiki?curid=224419", "title": "Terlinguacreekite", "text": "La terlinguacreekite \u00e8 un minerale."}
{"id": "224420", "revid": "1442080", "url": "https://it.wikipedia.org/wiki?curid=224420", "title": "Challacolloite", "text": "La challacolloite \u00e8 un minerale."}
{"id": "224421", "revid": "1442080", "url": "https://it.wikipedia.org/wiki?curid=224421", "title": "Ittrocerite", "text": "L'ittrocerite \u00e8 una variet\u00e0 di fluorite ricca di ittrio e cerio."}
{"id": "224423", "revid": "180559", "url": "https://it.wikipedia.org/wiki?curid=224423", "title": "Lorettoite", "text": "La lorettoite \u00e8 un minerale discreditato dall'IMA nel 1979 perch\u00e9 \u00e8 di origine artificiale. Il minerale chubutite si \u00e8 scoperto, in un secondo tempo, essere identico alla lorettoite."}
{"id": "224429", "revid": "33689", "url": "https://it.wikipedia.org/wiki?curid=224429", "title": "Didattica della matematica", "text": "In Italia, il termine didattica della matematica \u00e8 stato introdotto alla fine dell'800 da Federigo Enriques e dai curatori dell\"Enciclopedia delle Matematiche elementari e complementi\" (a cura di Luigi Berzolari, editore Hoepli). Tra le iniziative avviate in quel periodo in Italia si possono ricordare la fondazione della Mathesis (1895) e la pubblicazione de \"Il Bollettino di Matematica\" (1902-1948) di Alberto Conti.\nA partire dal 1980 viene introdotto in Francia un settore di ricerca che ha come obiettivo quello di studiare teoria, metodi dell'insegnamento/apprendimento delle matematiche. In tutto il mondo esistono dagli anni ottanta numerose comunit\u00e0 scientifiche sulla \"Didattica delle Matematiche\". Guy Brousseau ha contribuito a definire sia gli aspetti teorici che sperimentali di questa disciplina. Inizialmente il suo nome avrebbe dovuto essere \"Epistemologia Sperimentale delle Matematiche\", ma la comunit\u00e0 francese ha poi optato per \"Didattica delle Matematiche\" anche se il senso \u00e8 quello dell'Epistemologia Sperimentale.\nBibliografia.\n\"Enciclopedia delle Matematiche Elementari\", Hoepli:"}
{"id": "224430", "revid": "1483161", "url": "https://it.wikipedia.org/wiki?curid=224430", "title": "Lingua bielorussa", "text": "La lingua bielorussa (in bielorusso: \u0431\u0435\u043b\u0430\u0440\u0443\u0441\u043a\u0430\u044f \u043c\u043e\u0432\u0430 - \"bielaruskaja mova\", ) \u00e8 una lingua slava orientale parlata in Bielorussia e nelle zone limitrofe. Pu\u00f2 essere nominata \"bielorusso\", con una trascrizione precisa della lettera \"e\". Il nome \u00e8 composto dall'aggettivo \"russkaja\" (in cirillico \"\u0440\u0443\u0441\u0441\u043a\u0430\u044f\") = \"russa\", e dal prefisso \"biela-\" (in cirillico \"\u0431\u0435\u043b\u0430\") = \"bianca\".\nDistribuzione geografica.\nSecondo \"Ethnologue\" il bielorusso \u00e8 parlato complessivamente da quasi 8 milioni di persone, la maggior parte delle quali vive in Bielorussia, dove nel 2001 si contavano 6,72 milioni di locutori. Fuori dalla Bielorussia le comunit\u00e0 linguistiche pi\u00f9 numerose si trovano in Ucraina (276.000 locutori nel censimento 2001) e in Polonia (220.000 nel 2001). La lingua \u00e8 attestata anche in altri Stati ex-sovietici.\nLingua ufficiale.\nIl bielorusso \u00e8 lingua ufficiale in Bielorussia.\nClassificazione.\nLa lingua bielorussa appartiene al sottogruppo orientale delle lingue slave ed \u00e8 imparentata con il russo e l'ucraino.\nFonologia.\nLe caratteristiche fonetiche pi\u00f9 importanti del bielorusso sono:\nGrammatica.\nSostantivi.\nCi sono sei casi:\nPer i sostantivi esistono le seguenti declinazioni:\nI sostantivi irregolari (\u0432\u043e\u043a\u0430 \"occhio\", \u0432\u0443\u0445\u0430 \"orecchio\") subiscono mutamenti specifici nel corso della declinazione.\nPronomi.\nIn bielorusso ci sono otto tipi di pronomi:\nSistema di scrittura.\nIl principale sistema di scrittura del bielorusso \u00e8 l'alfabeto cirillico locale (che si distingue per la presenza della lettera \u040e), ufficiale in Bielorussia; tra gli altri sistemi di scrittura, si usa spesso la \u0142acinka, una variante autoctona dell'alfabeto latino con forti influenze polacco-lituane (qui l'originale lettera \u040e \u00e8 traslitterata \u016c).\nCome curiosit\u00e0 storico-linguistica, pu\u00f2 essere menzionato l'uso in passato, da parte di qualche comunit\u00e0 tartara risalente ai tempi delle invasioni mongolo-tartare, di una versione dell'alfabeto arabo nota come alfabeto arabo bielorusso.\nSi possono trovare pi\u00f9 informazioni sugli alfabeti bielorussi qui. \nOrtografia classica.\nLa prima variante dell'ortografia del bielorusso moderno fu elaborata da Branisla\u016d Tara\u0161kievi\u010d all'inizio del XX secolo, ma fu nel 1933 sostituita dall'attuale versione fortemente influenzata dal russo. La standardizzazione di Tara\u0161kievi\u010d sopravvive ancora oggi, tra intellettuali e membri della diaspora, con il nome di \"ortografia classica\" o (informalmente ma pi\u00f9 comunemente) \"tara\u0161kievica\".\nAlfabeto cirillico bielorusso.\nInoltre si usa l'apostrofo tra una consonante e la seguente vocale debole (iotizzata) (\u0435, \u0451, \u044e, \u044f) per indicare che la consonante precedente non viene palatalizzata e che la vocale viene pronunciata allo stesso modo che in inizio di parola. Nella \u0142acinka questa funzione viene svolta dalla lettera 'j'. Si compari: \"\u0421\u044f\u043c'\u044f\" vs \"Siamja\" (Da notare: due modi differenti di esprimere la lettera '\u044f').\nPrima del 1933, oltre alla \"\u0413, \u0433\", l'alfabeto cirillico bielorusso possedeva la lettera \"\u0490, \u0491\". Alcuni studiosi bielorussi sostengono l'opinione di restaurare l'uso della lettera, ma la questione non \u00e8 ancora stata affrontata ufficialmente in Bielorussia.\nAlfabeto latino bielorusso.\nAa Bb Cc \u0106\u0107 \u010c\u010d Dd (D\u017dd\u017e DZdz) Ee Ff Gg Hh Ii Jj Kk Ll \u0141\u0142 Mm Nn \u0143\u0144 Oo Pp Rr Ss \u015a\u015b \u0160\u0161 Tt Uu \u016c\u016d Vv Yy Zz \u0179\u017a \u017d\u017e\nTraslitterazione.\nNel 2000 sono state fissate in Bielorussia le regole di traslitterazione nell'alfabeto latino.\nPeculiarit\u00e0 principali:\nQuesta traslitterazione si avvicina all'alfabeto \u0142acinka ma differisce abbastanza da esso. Si compari: \u041c\u0430\u0433\u0456\u043b\u0451\u045e (cirillico), Mahil\u00eb\u016d (traslitterazione scientifica), Mahilo\u016d (\u0142acinka), Mahilio\u016d (traslitterazione ufficiale).\nEsempi.\nAlcuni esempi:\nMesi dell'anno"}
{"id": "224433", "revid": "9", "url": "https://it.wikipedia.org/wiki?curid=224433", "title": "Jack della Lanterna", "text": ""}
{"id": "224434", "revid": "124826010", "url": "https://it.wikipedia.org/wiki?curid=224434", "title": "Plaffeien", "text": "Plaffeien (toponimo tedesco; in francese \"Planfayon\") \u00e8 un comune svizzero di 3\u00a0601 abitanti del Canton Friburgo, nel distretto della Sense.\nStoria.\nIl comune di Plaffeien \u00e8 stato istituito nel 1833; il 1\u00ba gennaio 2017 ha inglobato i comuni soppressi di Oberschrot e Zumholz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Plaffeien sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "224442", "revid": "77358", "url": "https://it.wikipedia.org/wiki?curid=224442", "title": "Cardinal Scipione Borghese", "text": ""}
{"id": "224443", "revid": "77358", "url": "https://it.wikipedia.org/wiki?curid=224443", "title": "Cardinale Scipione Borghese", "text": ""}
{"id": "224447", "revid": "339392", "url": "https://it.wikipedia.org/wiki?curid=224447", "title": "Gran Premio Eurovisione della Canzone", "text": ""}
{"id": "224448", "revid": "1634343", "url": "https://it.wikipedia.org/wiki?curid=224448", "title": "Ford Madox Ford", "text": "A lui si deve una vastissima produzione letteraria, costituita da un'ottantina di opere, che spaziano dal romanzo, al saggio, alla biografia.\nBiografia.\nJoseph Leopold Ford Hermann Madox Hueffer (in seguito Ford Madox Hueffer e poi Ford Madox Ford) nacque da una prospera famiglia cattolica: il nonno paterno aveva ereditato l'impresa editoriale di famiglia mentre il padre, Francis Hueffer, era un noto scrittore e critico musicale. Il nonno materno era il famoso pittore preraffaellita Ford Madox Brown. Ford diviene scrittore nell'ottobre del 1891 con \"The Brown Owl\", una \"fairy-tale\" (in italiano, fiaba) scritta per intrattenere la sorella Juliet, e con un altro scritto dello stesso genere, \"The Feather\". La sorellastra della madre era Lucy Madox Brown, moglie di William Michael Rossetti e madre di Olivia Rossetti Agresti. \nA questi fece seguito il romanzo \"The Shifting of the Fire\", che gli valse l'apprezzamento di Joseph Conrad. Nel 1893 inizi\u00f2 una relazione con la giovane Elsie Martindale che Ford conosceva poich\u00e9 avevano frequentato la stessa scuola, la \"Praetorious School\". I coniugi Martindale non volevano acconsentire ad un fidanzamento ufficiale di Ford con Elsie e cercavano di ostacolare la loro relazione. Sicuramente non deponeva a favore di Ford la sua non stabile situazione economica, ma pi\u00f9 probabilmente a preoccupare i coniugi Martindale erano le sue frequentazioni di anarchici e socialisti.\nLa situazione lo spinge alternativamente verso l'impazienza e la depressione, in particolare medita spesso sull'idea del suicidio, come traspare dalle lettere che scrive ad Elsie e dal suo primo volume di poesie, \"The Question at the Well\", pubblicato nel 1893 sotto lo pseudonimo di \"Fenil Haig\". Elsie cerca varie volte di forzare i suoi genitori ad accettare Ford, ma senza risultati. Tenta il tutto per tutto fuggendo di casa e trovando rifugio a casa di amici di famiglia di Ford, decisa a non tornare dai suoi genitori se non accettano un accordo.\nIl padre si dimostra tutt'altro che accomodante e si rivolge ai tribunali: obbligher\u00e0 Elsie, che \u00e8 ancora minorenne, a tornare a casa per mezzo di un'ordinanza legale. Ford ed Elsie, per evitare l'ordinanza della corte, decidono di sposarsi il 17 maggio 1894. Una volta sposati infatti l'autorit\u00e0 paterna non ha pi\u00f9 valore. Il giorno dell'udienza i due annunciano il loro matrimonio che la corte convalida, nonostante siano minorenni. Trasferitosi in campagna per riprendersi da un forte esaurimento nervoso, l'amico Edward Garnett gli fa conoscere, nell'autunno del 1898, il romanziere polacco Joseph Conrad.\nFord aveva gi\u00e0 avuto modo di conoscere l'opera di Conrad gi\u00e0 nel 1894 quando Garnett gli aveva sottoposto il manoscritto di \"Almayer's Folly\", il primo romanzo di Conrad. I due erano destinati a intraprendere una collaborazione che, tra alti e bassi, sarebbe durata quasi dieci anni. Le opere che scaturirono da questa collaborazione (\"The Inheritors\", 1901; \"Romance\", 1903 e l'incompleto \"The Nature of a Crime\", 1906) sono alla base degli sviluppi futuri della carriera letteraria dei due autori: \u00e8 infatti nel corso della loro stesura che i due collaboratori mettono a punto quelle tecniche che consentono alle loro opere di distaccarsi dai canoni logori del romanzo vittoriano.\nPer Ford il romanzo si configura come strumento atto alla conoscenza della vita reale. Viene utilizzato per indagare l'umanit\u00e0 ed \u00e8 il mezzo perfetto per la conoscenza del mondo. Secondo Ford quindi al romanziere \u00e8 necessaria la conoscenza critica dei suoi tempi unita ad una perfetta padronanza dei mezzi espressivi e delle tecniche compositive. Il romanziere deve diventare storico dei suoi tempi e far muovere i suoi personaggi secondo i modi che questo ruolo comporta. Il romanziere inteso come storico, secondo la lezione di Ford, deve tuttavia mirare a rendere in modo particolare l'atmosfera del tempo che analizza, lasciando al di fuori i fatti realmente accaduti e storicamente provati ed anzi provando per questi ultimi estremo fastidio.\nIn questo Ford si riallaccia alla lezione del realismo francese e, in particolare, a Flaubert al quale Ford \u00e8 debitore anche per altri aspetti che interessano la sua poetica e la sua volont\u00e0 di riformare il romanzo inglese staccandolo dai canoni ritenuti logori e inadatti del romanzo inglese ottocentesco. Dallo scrittore francese Ford deriva l'eliminazione della figura intrusiva del narratore che distrugge l'illusione del lettore di trovarsi di fronte a vicende reali. Per Flaubert lo scrittore deve essere \u201ccome Dio nella creazione: invisibile e onnipotente\u201d (Gustave Flaubert, \"Correspondence\", Parigi, Canard, 1954, p.\u00a0164); non deve n\u00e9 parteggiare n\u00e9 mettersi contro i suoi personaggi e, soprattutto, restare sempre al di fuori dei suoi libri.\nI commenti moraleggianti e filosofici propri del romanzo vittoriano snaturano\u00a0\u2013 secondo la nuova concezione del romanzo verista (o naturalista) \u2013 l'illusione della vita. E Ford \u00e8 critico in questo senso soprattutto contro i romanzieri a lui anteriori come Fielding e Thackeray, ai quali contesta il loro modo di fornire sistematicamente una visione compiacente della vita e il loro ricorso a formule e caratteri stereotipati nella composizione delle loro opere. La letteratura per Ford cessa quindi di essere un passatempo per il lettore e diventa un momento impegnato e su cui riflettere, dal momento che attinge alla vita reale.\nSe il romanzo vittoriano, anche alla luce del periodo storico che gli fa da cornice, \u00e8 spiegabile come \"rifugio\" dalla meschinit\u00e0 della vita quotidiana, il nuovo romanzo realista costringe il lettore ad affrontare la realt\u00e0, ad accettarla per quello che \u00e8 anche nei suoi aspetti peggiori e degradanti. E questi sono i caratteri del romanzo moderno secondo Ford di cui egli, nel mondo letterario inglese, assegna la paternit\u00e0 (dettata pi\u00f9 da simpatia personale che da reale attitudine critica) a Samuel Richardson; e che vede i suoi massimi esponenti nei grandi romanzieri francesi.\nDistaccandosi ulteriormente dai modelli ritenuti superati del romanzo vittoriano e dalle correnti tardo-ottocentesche estetizzanti e preraffaellite Ford propone una figura di autore consapevole della sua missione, la quale \u00e8 cos\u00ec complessa da seguire da doverci dedicare tutte le proprie energie. Tale forma di dedizione assoluta alla letteratura \u00e8 da Ford definita col termine \"craft\", intendendo con questo che il lavoro dell'artista deve essere come quello di un artigiano: preciso, meticoloso e derivante dalla perfetta padronanza dei mezzi per portarlo a compimento.\nPer Ford dunque l'arte narrativa si configura come la commistione dei due aspetti analizzati: l'aderenza alla realt\u00e0 dell'opera, ovvero la corrispondenza con fatti di vita vissuta, unita alla rigorosa perfezione formale. Ford, fra i romanzieri a lui contemporanei, riconosce queste caratteristiche soprattutto nell'arte di Joseph Conrad che definisce un passionale uomo d'azione diventato consapevole uomo di lettere. \"\" pubblicato in volume nel 1910 dopo essere stato pubblicato a puntate su \"The English Review\" \u00e8 uno dei suoi primi romanzi e gi\u00e0 mostra i segni del suo genio.\nFord rielabora la tecnica messa a punto da Henry James del \"punto di vista circoscritto\", in cui tutta la vicenda viene vista dalla coscienza di un personaggio che narra i fatti in prima persona. L'applicazione di questa tecnica porta al disfacimento dell'intreccio lineare del romanzo: gli eventi non seguono pi\u00f9, infatti, una linea cronologica rigida, ma sono riportati dal narratore secondo il processo logico-associativo di una mente che ricorda ordinando i fatti in modo arbitrario. Questa tecnica, definita da Ford \"time-shift\", assieme ad altre e sviluppate negli anni del sodalizio con Conrad, raggiunse la massima efficacia nel romanzo da molti considerato il capolavoro di Ford, \"The Good Soldier\" (1915).\nIn apparenza una storia melodrammatica di adulteri, suicidi e seduzioni, \"The Good Soldier\" \u00e8 in realt\u00e0 una ricerca della verit\u00e0 su determinati eventi da parte di un personaggio. La visione del reale \u00e8 soggettiva e dunque risulta inadeguata a fornire una conoscenza esauriente: da qui la necessit\u00e0 di adottare molteplici punti di vista che permettano di fare chiarezza su altri aspetti della vicenda. Questa molteplicit\u00e0 di punti di vista si traduce in violenti e repentini cambi di scena e in deformazioni della struttura temporale.\nLa visione soggettiva deformante e il superamento delle apparenze fanno di \"The Good Soldier\" un magnifico esempio di come l'intellettuale si poneva di fronte alla crisi della societ\u00e0 nei primi decenni del Novecento. A seguito delle tragiche esperienze vissute in guerra (fu infatti ricoverato per uno shock derivatogli dall'esplosione di una bomba e per curarsi dagli effetti dell'inalazione di gas asfissianti) l'opera successiva di Ford \u00e8 dominata dalla coscienza della morte. La tetralogia \"Parade's End\" (\"Some Do Not\u2026\", 1924; \"No More Parades\", 1925; \"A Man Could Stand Up\", 1926; \"Last Post\", 1928) \u00e8 un grande affresco della societ\u00e0 negli anni intorno alla guerra, dove il romanziere assume il ruolo di \"storico del suo tempo\".\nIl protagonista, Christopher Tietjens, \u00e8 un gentiluomo inglese i cui ideali sono esattamente l'opposto della sete di denaro, dell'arrivismo, dell'ipocrisia che dominano la Londra georgiana. In Ford permane il mito del medioevo, ma molto lontano da quello sensuale preraffaellita. \u00c8 un medioevo cristiano e morale tipico degli ordini cavallereschi. Tietjens \u00e8 consapevole del suo non appartenere alla societ\u00e0 contemporanea ed \u00e8 per questo destinato a morire, dimenticato, mentre la societ\u00e0 che ha abbandonato si dissolve. Oltre che importante romanziere Ford fu autore di una lunga serie di saggi teorici e critici tra cui \u00e8 opportuno ricordare gli studi su Henry James (1913) e Joseph Conrad (1924).\nInoltre le sue reminiscenze autobiografiche hanno fornito materiale indispensabile (anche se non sempre attendibile) per la ricostruzione dei cambiamenti della societ\u00e0 e degli sviluppi culturali che interessarono l'Inghilterra. Nelle riviste da lui dirette (\"The English Review\" e \"The Transatlantic Review\") trovarono spazio le opere di autori che avrebbero segnato la stagione letteraria novecentesca come D.H. Lawrence, Hemingway, Ezra Pound, T.S. Eliot e Joyce. Fu un intellettuale che per vastit\u00e0 di interessi e partecipazione ai fermenti sociali e culturali dell'epoca pu\u00f2 essere considerato una figura di primissimo piano nel transito dalla tradizione vittoriana all'esperienza modernista."}
{"id": "224449", "revid": "339392", "url": "https://it.wikipedia.org/wiki?curid=224449", "title": "Concorso Eurovisione della Canzone", "text": ""}
{"id": "224451", "revid": "14894", "url": "https://it.wikipedia.org/wiki?curid=224451", "title": "Dionisio Fiammingo", "text": ""}
{"id": "224453", "revid": "14894", "url": "https://it.wikipedia.org/wiki?curid=224453", "title": "Denijs Calvart", "text": ""}
{"id": "224454", "revid": "413500", "url": "https://it.wikipedia.org/wiki?curid=224454", "title": "Pickelhaube", "text": "Pickelhaube (in italiano noto come elmo chiodato, anche nella rara variante univerbata elmochiodato o elmo prussiano) \u00e8 la denominazione popolare del caratteristico elmo a punta che aveva il nome ufficiale di \"Helm mit Spitze\".\nStoria.\nSembra che questo copricapo sia stato adottato dalle truppe prussiane attorno al 1842, essenzialmente per i reparti di fanteria di linea, artiglieri, dragoni, corazzieri e cacciatori a cavallo in sostituzione dei numerosi modelli allora in uso, risalenti al periodo napoleonico.\nIl \"Pickelhaube\", nella prima versione, era un alto casco di cuoio bollito, con visiera e coprinuca, munito di rinforzi in ottone e culminante in un puntale conico, sempre in ottone. Questo puntale aveva funzione decorativa e per parare le sciabolate. Leggende denigratorie diffuse presso i soldati dell'Intesa volevano ch'esso svolgesse diverse funzioni: si sarebbe potuto con esso caricare il nemico a testa bassa oppure sarebbe stato utile come parafulmine in caso di tempesta. L'uso di un elemento decorativo cos\u00ec appariscente risultava incomprensibile agli inizi del Novecento quando l'equipaggiamento militare cominci\u00f2 ad affinarsi in funzione della praticit\u00e0 e nacque anche la leggenda (modellata in base alla funzione del crestino - anch'esso decorativo - dell'elmetto francese \"adrian\" che occultava anche dei buchi per il ricambio d'aria) che esso fosse usato come sfiatatoio. Il modello destinato all'arma d'artiglieria, al posto dell'alta cuspide sommitale portava una palla di cannone a forma di sfera.\nNel corso degli anni sub\u00ec diversi perfezionamenti, venendo alleggerito e diminuito in altezza. Nonostante tutto l'elmetto offriva al soldato una protezione scarsissima, in quanto non era molto resistente e non proteggeva le tempie. L'ultimo modello proposto durante la Grande Guerra disponeva di un chiodo svitabile, del quale liberarsi durante i combattimenti. Sul disegno generale di questo elmo vennero realizzati i copricapi dei reparti di corazzieri, completamente in metallo, quelli degli ulani, sormontati dal caratteristico cimiero a losanga, e dei cacciatori, che richiamavano anche il disegno dello \"shako\" napoleonico.\nAltre nazioni nell'Ottocento si ispirarono al modello prussiano, equipaggiando le proprie truppe con alti elmi che richiamavano quelli in uso ai militari dello stato germanico. Le pi\u00f9 importanti furono la Russia, almeno sino alla guerra di Crimea, e gli Stati Uniti, fino alle soglie della prima guerra mondiale.\nFu usato dall'esercito prussiano ed imperiale tedesco dalla met\u00e0 del XIX secolo alla Battaglia della Marna, nel 1914, durante la prima guerra mondiale. Nel 1916, durante la Battaglia di Verdun e l'inizio dei combattimenti in trincea, venne sostituito dallo Stahlhelm, o elmetto d'acciaio.\nLa Pickelhaube veniva spesso indossata nelle cerimonie pubbliche importanti anche da personaggi di autorit\u00e0, come il Kaiser Guglielmo II, il cancelliere Otto von Bismarck. Persino dopo la Grande Guerra Hindenburg continuava a portarlo, anche in veste di presidente della Repubblica di Weimar; tuttavia, in questo periodo il copricapo aveva assunto un valore oramai meramente simbolico.\nIn tempi recenti.\nCon l'avvento del nazismo, la decorazione era stata accantonata del tutto, mentre l'iconografia della memoria collettiva tedesca e straniera avrebbe continuato ad associarla al militarismo prussiano. Nella Svezia e nel Regno Unito alcuni reparti militari continuano a indossare copricapi analoghi nelle cerimonie pubbliche. Nel programma televisivo di Heidi, l'elmetto chiodato venne utilizzato come elemento tipico per rappresentare, in una scena, la Francoforte di fine Ottocento in cui viveva la protagonista."}
{"id": "224456", "revid": "123212114", "url": "https://it.wikipedia.org/wiki?curid=224456", "title": "Per un pugno di libri", "text": "Per un pugno di libri \u00e8 stato un programma televisivo di Rai 3, ideato da Paolo Taggi e Chicco Agnese, trasmesso dal 1998, nella seconda serata del marted\u00ec e poi del gioved\u00ec nella prima edizione, nel pomeriggio della domenica per 14 edizioni e, dal 2014, nel pomeriggio del sabato. Dal 2014 \u00e8 condotto Geppi Cucciari con Piero Dorfles; in passato \u00e8 stato condotto da Patrizio Roversi (1998-2001), da Neri Marcor\u00e8 (2001-2011) e da Veronica Pivetti (2012-2013), sempre affiancati da Dorfles. Il programma \u00e8 scritto da Maria Vittoria Fenu, Andrea Salerno, Paolo Taggi, Marta Mand\u00f2, Gabriella Oberti e Alessandro Rossi, per la regia di Igor Skofic . L'edizione del programma \u00e8 a cura di Michele Ventrone.\nNato come appuntamento di seconda serata, \u00e8 stato in seguito collocato per anni nella fascia pomeridiana domenicale, in concorrenza con talk-show generalisti e trasmissioni sportive di largo ascolto. Il programma, in base a quanto dichiarato dalla RAI, viene seguito da un pubblico di oltre un milione di spettatori.\n\"Per un pugno di libri\", nella programmazione delle reti RAI e Mediaset, \u00e8 uno dei pochi spazi televisivi espressamente dedicati ai libri e alla lettura. Nonostante i buoni risultati di ascolto, era stato cancellato dopo l'edizione 2009-2010. Tuttavia, grazie alle proteste degli spettatori, il 17 ottobre dello stesso anno \u00e8 tornato in onda nella sua storica fascia oraria. L'edizione 2020 termina anticipatamente il 14 marzo a causa delle misure restrittive anti-Covid-19 , assegnando la vittoria alla classe che fino a quel momento aveva realizzato il punteggio pi\u00f9 alto.\nPanoramica.\nIl programma pu\u00f2 essere assimilato a un quiz a premi, in cui il premio \u00e8 costituito dall'oggetto stesso del programma, i libri. Vi concorrono due classi scolastiche antagoniste, provenienti da scuole secondarie di secondo grado di diverse regioni italiane: la classe che accumula pi\u00f9 libri, li vince. Fino all'edizione 2006 al fianco dei concorrenti giocava un personaggio televisivo celebre che, insieme al portavoce della classe, era abilitato a rispondere ai quesiti.\nRisulta tuttavia riduttivo derubricare \"Per un pugno di libri\" a semplice quiz televisivo, dal momento che uno dei fini del programma \u00e8 proporre nuove letture al pubblico che segue da casa. Inoltre, ciascuna puntata si identifica con un libro particolare, generalmente un classico della letteratura internazionale, che i concorrenti sono tenuti ad aver letto e su cui si incentrano la maggior parte delle sfide. Nell'edizione 2006/2007, per\u00f2, le puntate si erano basate su due libri, uno per ogni squadra. \nCast televisivo.\nPer dieci anni il programma \u00e8 stato condotto da Neri Marcor\u00e8 affiancato da Piero Dorfles, noto giornalista e responsabile della programmazione culturale di RadioRAI. Quest'ultimo aveva il compito di correggere gli errori commessi nelle sfide dai concorrenti e soprattutto di proporre nuove letture di recente uscita, offrendo un'ampia prospettiva sulla trama del libro stesso, con tanto di commento ed apprezzamento personale. Nelle edizioni 2009-2010 e 2010-2011 ha fatto parte del cast anche l'attore Giancarlo Ratti. Precedentemente a Marcor\u00e8, Patrizio Roversi era stato il primo conduttore della trasmissione, per le prime tre edizioni, con modalit\u00e0 molto simili. Dall'edizione 2012 la conduzione \u00e8 stata affidata a Veronica Pivetti. Nel 2014 subentra alla conduzione Geppi Cucciari.\nStruttura.\nIl gioco inizia con la presentazione del libro di cui si occupava la puntata, delle classi concorrenti e delle celebrit\u00e0 che le accompagnavano.\nIn seguito iniziano le sfide, che nell'edizione 2020 erano state, nell'ordine:\nNelle edizioni precedenti, le sfide erano:\nDurante la trasmissione venivano mandati in onda due o tre filmati in cui personaggi autorevoli commentavano il libro preso a icona della puntata.\nEdizioni.\nIl programma \u00e8 nato nel maggio del 1998 nell'ambito della \"Festa del Libro\", una serie di iniziative per promuovere la lettura patrocinate dal dipartimento dell'editoria della Presidenza del Consiglio. In quella occasione va in onda quotidianamente per una settimana, per poi proseguire con cadenza settimanale per il resto della stagione televisiva.\nPartecipazione del pubblico.\nIl pubblico da casa \u00e8 invitato a partecipare ad un gioco in cui bisogna indovinare il titolo di un libro partendo da una definizione citata dai conduttori nel corso del programma, ad esempio la definizione \"La paura del fantino\" nasconde in realt\u00e0 \"Il buio oltre la siepe\" di Harper Lee.\nIl premio consiste in cinque libri, incrementato di ulteriori cinque libri ad ogni risposta errata.\nAccoglienza.\nIl programma aveva ricevuto l'apprezzamento della moglie dell'allora presidente della Repubblica Carlo Azeglio Ciampi che, nella sua invettiva contro la televisione, aveva salvato alcuni programmi da lei considerati educativi ed intelligenti: tra questi, aveva citato anche \"Per un pugno di libri\".\nDurante una seduta della Commissione parlamentare di vigilanza televisiva, il programma era stato definito \"\u00abd'indubbio profilo educativo e di promozione culturale\u00bb\".\nMusiche.\nNelle precedenti edizioni, durante i cambi di gioco, la musica di sottofondo era uno spezzone della canzone \"Because We Can\" di Fatboy Slim, tratta dal musical \"Moulin Rouge!\".\nDall'edizione 2005-2006, facevano parte della colonna sonora la \"Marcia funebre per una marionetta\" di Charles Gounod e il tema musicale principale della serie \"Missione Impossibile\" di Lalo Schifrin."}
{"id": "224459", "revid": "599013", "url": "https://it.wikipedia.org/wiki?curid=224459", "title": "Giuramento di sangue", "text": ""}
{"id": "224460", "revid": "599013", "url": "https://it.wikipedia.org/wiki?curid=224460", "title": "I tre furfanti", "text": ""}
{"id": "224461", "revid": "93436", "url": "https://it.wikipedia.org/wiki?curid=224461", "title": "Tre donne", "text": ""}
{"id": "224463", "revid": "109995384", "url": "https://it.wikipedia.org/wiki?curid=224463", "title": "Betty Blue", "text": ""}
{"id": "224465", "revid": "38120", "url": "https://it.wikipedia.org/wiki?curid=224465", "title": "L'assalto", "text": ""}
{"id": "224466", "revid": "1983214", "url": "https://it.wikipedia.org/wiki?curid=224466", "title": "L'attrice", "text": "\"L'attrice\" pu\u00f2 riferirsi a:"}
{"id": "224467", "revid": "599013", "url": "https://it.wikipedia.org/wiki?curid=224467", "title": "Le avventure di Huck Finn", "text": ""}
{"id": "224468", "revid": "124923014", "url": "https://it.wikipedia.org/wiki?curid=224468", "title": "La grande avventura", "text": ""}
{"id": "224469", "revid": "599013", "url": "https://it.wikipedia.org/wiki?curid=224469", "title": "Gli amori di Susanna", "text": ""}
{"id": "224470", "revid": "599013", "url": "https://it.wikipedia.org/wiki?curid=224470", "title": "Fiori d'equinozio", "text": ""}
{"id": "224471", "revid": "88740", "url": "https://it.wikipedia.org/wiki?curid=224471", "title": "Il ribelle", "text": ""}
{"id": "224472", "revid": "1494169", "url": "https://it.wikipedia.org/wiki?curid=224472", "title": "Al di l\u00e0 della vita", "text": ""}
{"id": "224474", "revid": "1305772", "url": "https://it.wikipedia.org/wiki?curid=224474", "title": "Lo sparviero", "text": ""}
{"id": "224475", "revid": "1305772", "url": "https://it.wikipedia.org/wiki?curid=224475", "title": "La mandragora", "text": ""}
{"id": "224477", "revid": "599013", "url": "https://it.wikipedia.org/wiki?curid=224477", "title": "Sempre nel mio cuore", "text": ""}
{"id": "224479", "revid": "212348", "url": "https://it.wikipedia.org/wiki?curid=224479", "title": "L'imboscata", "text": ""}
{"id": "224480", "revid": "599013", "url": "https://it.wikipedia.org/wiki?curid=224480", "title": "Terra di conquista", "text": ""}
{"id": "224481", "revid": "384917", "url": "https://it.wikipedia.org/wiki?curid=224481", "title": "L'angelo nero", "text": ""}
{"id": "224482", "revid": "599013", "url": "https://it.wikipedia.org/wiki?curid=224482", "title": "La figlia di nessuno", "text": ""}
{"id": "224483", "revid": "1305772", "url": "https://it.wikipedia.org/wiki?curid=224483", "title": "L'anniversario", "text": ""}
{"id": "224485", "revid": "1875018", "url": "https://it.wikipedia.org/wiki?curid=224485", "title": "Cautha", "text": "Cautha nella mitologia etrusca era una divinit\u00e0 solare, ed era lei stessa sorella del Sole. Era anche la divinit\u00e0 dell'alba e degli inizi, e veniva spesso rappresentata mentre sorgeva dall'oceano."}
{"id": "224486", "revid": "599013", "url": "https://it.wikipedia.org/wiki?curid=224486", "title": "Tutto pu\u00f2 accadere", "text": ""}
{"id": "224487", "revid": "114674529", "url": "https://it.wikipedia.org/wiki?curid=224487", "title": "Appuntamento con la morte", "text": ""}
{"id": "224488", "revid": "287204", "url": "https://it.wikipedia.org/wiki?curid=224488", "title": "Le mille e una notte (disambigua)", "text": ""}
{"id": "224489", "revid": "384917", "url": "https://it.wikipedia.org/wiki?curid=224489", "title": "I soldi degli altri", "text": ""}
{"id": "224490", "revid": "436907", "url": "https://it.wikipedia.org/wiki?curid=224490", "title": "In the Court of the Crimson King", "text": "In the Court of the Crimson King (sottotitolato \"An Observation by King Crimson\") \u00e8 il primo album in studio del gruppo musicale britannico King Crimson, pubblicato il 10 ottobre 1969 dalla Island Records.\n\u00c8 generalmente considerato uno dei pi\u00f9 grandi album del rock progressivo: la musica in esso contenuta travalica, secondo i critici, i confini del rock e attinge dal jazz e dalla musica classica, costituendo comunque un ponte tra generi diversi. Nel suo libro \"Rocking the Classic\", il critico Edward Macan afferma che l'album \u00abpotrebbe essere l'album di rock progressivo pi\u00f9 influente mai pubblicato\u00bb, mentre Pete Townshend, il leader degli Who, lo defin\u00ec \u00abun capolavoro sbalorditivo\u00bb.\nNel Regno Unito l'album ha scalato le classifiche fino ad arrivare al quinto posto della Official Albums Chart, mentre negli Stati Uniti d'America ha raggiunto il ventisettesimo posto nella Billboard 200 e in Giappone la prima posizione. Nel giugno del 2015 la rivista \"Rolling Stone\" ha collocato l'album al secondo posto tra i 50 migliori album progressive di tutti i tempi, dietro soltanto a \"The Dark Side of the Moon\" dei Pink Floyd.\nStoria.\nPreludio.\nNel 1967 il chitarrista Robert Fripp rispose a un annuncio dei fratelli Giles, Mike e Peter, rispettivamente batterista e bassista: i due, infatti, erano alla ricerca di un cantante e organista. Nel 1968 il gruppo Giles, Giles &amp; Fripp ottenne un contratto con la Deram, etichetta sussidiaria della Decca, e con essa pubblic\u00f2 un album nel mese di settembre, \"The Cheerful Insanity of Giles, Giles &amp; Fripp\", del quale vennero vendute solamente 600 copie. Al trio si unisce Judy Dyble, gi\u00e0 cantante dei Fairport Convention, e il suo ragazzo Ian McDonald, dotato di un'ottima padronanza di sassofono, clarinetto, flauti, chitarra e tastiera.\nMcDonald si inser\u00ec presto nel gruppo, ma la sua relazione con Judy Dyble fin\u00ec presto e la cantante abbandon\u00f2 i membri restanti; successivamente anche Peter Giles lasci\u00f2 il progetto, a causa degli scarsi risultati e della direzione pi\u00f9 sperimentale che la band stava prendendo; Fripp, non riuscendo a convincere Peter Giles a restare, contatt\u00f2 Greg Lake, cantante e bassista conosciuto a Bournemouth. Il gruppo quindi si compose di quattro elementi (Fripp, Michael Giles, Lake e McDonald), con la collaborazione del poeta Peter Sinfield. Proprio quest'ultimo, insieme a McDonald, scrisse il brano \"The Court of the Crimson King\" (letteralmente \"La corte del Re Cremisi\", con riferimento a Beelzebub) che diede il nome al gruppo.\nI King Crimson esordirono ufficialmente nella scena britannica il 9 aprile 1969, dopo tre mesi di prove quotidiane, allo Speakeasy Club di Londra. Il gruppo ebbe un impatto molto forte e subito acquis\u00ec una certa notoriet\u00e0. La BBC invit\u00f2 il gruppo a registrare quattro brani, tra maggio e agosto, per trasmetterli al programma radiofonico \"Top Gear\", mentre il proprietario del Marquee Club, dove per la prima volta si esibirono il 16 maggio 1969 come band di supporto degli Steppenwolf, propose un concerto settimanale, e molti artisti famosi come Jimi Hendrix e Pete Townshend assistettero all'esibizione. In primavera il gruppo riusc\u00ec a firmare con l'etichetta Island, in contemporanea con i Mott the Hoople; molto importante risult\u00f2, il 5 luglio 1969, l'apparizione ad un concerto gratuito all'Hyde Park come gruppo spalla dei Rolling Stones e dei Family, davanti a pi\u00f9 di persone; grazie a questa esibizione il quotidiano britannico \"The Guardian\" l\u00ec defin\u00ec \u00abun gruppo sensazionale\u00bb, mentre il magazine \"Rock &amp; Folk\" afferm\u00f2 che si trattava di \u00abun eccellente nuovo gruppo\u00bb. I King Crimson presero anche parte al Palm Beach Pop Festival (il loro esordio negli USA), esibendosi con artisti come Janis Joplin, Johnny Winter, Iron Butterfly e, nuovamente, Rolling Stones.\nRegistrazione.\nGi\u00e0 nel 1969 i King Crimson avevano tentato due volte in due studi di registrazione diversi di registrare il loro materiale, con il produttore Tony Clarke, famoso per il suo lavoro con i Moody Blues, che aveva tentato di far firmare la band per la loro etichetta, la Threshold Records, ma i King Crimson non furono soddisfatti delle registrazioni, che rimasero incompiute e andarono perdute; perci\u00f2 il gruppo decise di impegnarsi in un'autoproduzione. Le registrazioni richiesero solamente otto giorni e vennero effettuate con un registratore Ampex a 8 tracce nei Wessex Sound Studios di Londra, con la supervisione di Robin Thompson. L'inizio delle registrazioni dell'album, che per la loro durata vennero definite da McDonald \u00abtranquille\u00bb, segu\u00ec di poche ore il primo sbarco dell'uomo sulla Luna e la notizia di quello storico avvenimento era stata annunciata, la notte precedente, dal bassista e cantante del gruppo Greg Lake al pubblico del Marquee Club di Londra, subito prima del concerto. Poco dopo le sessioni di registrazione, per\u00f2, i componenti del gruppo si accorsero che alcuni nastri erano disallineati, e che ci\u00f2 aveva portato a una perdita delle alte frequenze e a dei crepitii che colpiscono alcune parti del disco; per questo la batteria, secondo alcuni critici, \u00e8 il punto debole delle registrazioni.\nEpilogo.\nIl successo riscosso dall'album porta i King Crimson ad effettuare un tour negli Stati Uniti. Di ritorno dagli States, Ian McDonald e Michael Giles annunciarono di voler lasciare la band. Di l\u00ec a poco se ne and\u00f2 anche Greg Lake, che proprio durante il suddetto tour americano aveva ricevuto l'offerta di Keith Emerson dei Nice di unirsi a lui in quello che poi sarebbe divenuto il celebre trio Emerson, Lake &amp; Palmer, e al contempo non riteneva onesto che il gruppo mantenesse il nome \"King Crimson\" senza due elementi cruciali come McDonald e Giles, ma prima di abbandonare il gruppo partecip\u00f2 alle registrazione del secondo album della band, \"In the Wake of Poseidon\", ma esclusivamente come cantante. Nel 1971 McDonald e Giles realizzarono l'album \"McDonald and Giles\", che sar\u00e0 l'unico prodotto della loro collaborazione. Infine il gruppo britannico degli Yes, visto l'abbandono del chitarrista Peter Banks, propose a Robert Fripp di unirsi alla band, ma Fripp rifiut\u00f2 l'offerta. Destabilizzati dalle crisi interne al gruppo, i King Crimson rimasero con solamente due dei membri originali, Robert Fripp e Peter Sinfield, e passarono diciotto mesi prima del loro ritorno sul palco.\nCaratteristiche artistiche.\nNessuno dei brani ha una durata equivalente o comparabile con quelli pop tipici degli anni sessanta: tutti e cinque superano infatti i sei minuti. Tuttavia lo stile musicale non \u00e8 del tutto estraneo al gusto dell'epoca, ad eccezione di \"21st Century Schizoid Man\", che si muove chiaramente fuori dagli schemi musicali abituali; i testi dei brani si riferiscono alla guerra del Vietnam all'indomani della \"Summer of Love\" del 1967, durante la quale la controcultura hippie si \u00e8 manifestata al grande pubblico, e alla temerariet\u00e0 di Woodstock, parlandone per\u00f2 in termini pessimistici. Diversi autori denotano la natura concettuale dell'album. Fra questi Piero Negri Scaglione, secondo il quale esso sarebbe una \u00abriflessione sull'uomo contemporaneo\u00bb, mentre, similmente, Cesare Rizzi dichiara: \nBrani.\n\"21st Century Schizoid Man\".\n\"21st Century Schizoid Man\" \u00e8 il brano pi\u00f9 conosciuto dei King Crimson e dura pi\u00f9 di sette minuti; la parte centrale, interamente strumentale, \u00e8 sottotitolata \"Mirrors\"; fu l'ultima in ordine di tempo ad essere incisa e fu registrata in diretta in una sola \"take\", ad eccezione della voce (alla quale Greg Lake applic\u00f2 un effetto che la rende urlata e molto distorta) e di due linee, rispettivamente di chitarra e sax. Il testo, scritto da Peter Sinfield, contiene una successione di metafore: si nota una forte critica agli Stati Uniti, rappresentati dall'uomo schizoide del ventunesimo secolo, e alla guerra del Vietnam, con le frasi \u00ab\"Innocents raped with napalm fire\"\u00bb (\"Innocenti violentati con il fuoco del napalm\") o \u00ab\"Politicians\"' \"funeral pyre\"\u00bb (\"Pira funeraria dei politicanti\").\nDopo circa trenta secondi di silenzio, al momento dell'introduzione, la musica, misto tra jazz e hard rock, \u00e8 selvaggia ma controllata, tra \"break\" e \"riff\" di chitarra. Gli strappi e le distorsioni ritraggono in modo compiutamente apocalittico gli orrori della guerra del Vietnam, proiettandola in un futuro senza speranze, con un finale cacofonico.\n\"I Talk to the Wind\".\n\"I Talk to the Wind\" \u00e8 una ballata dolce e tranquilla, a tratti cantata a due voci, e punteggiata dagli interventi del flauto di Ian McDonald, il quale resta in primo piano anche lungo tutta la coda strumentale. Sulla dissolvenza di quest'ultima s'innestano, senza soluzione di continuit\u00e0, i timpani che introducono il terzo e ultimo brano del lato A. Le parole probabilmente, considerando l'epoca, sono il discorso di un giovane hippie alla societ\u00e0: \u00ab\"you don't possess me\"\u00bb, \u00ab\"can't instruct me\"\u00bb (\"voi non mi possedete\", \"non potete istruirmi\"). Prima dei King Crimson, era stato registrato gi\u00e0 due volte da Giles, Giles &amp; Fripp: una volta cantato da Judy Dyble e l'altra da Peter Giles e Ian McDonald. Entrambe le versioni sono state inserite nel 2001 nell'album \"The Brondesbury Tapes\". Inoltre, fu re-interpretato dal gruppo techno Opus III, che lo inser\u00ec nell'album del 1991 \"Mind Fruit\", da Klaus Waldeck, per il suo \"The Night Garden\" del 2001, da Judy Dyble, pubblicandolo nel 2006 nel suo lavoro \"The Whorl\" e da Jordan Rudess, mettendolo in \"The Road Home\" del 2007.\n\"Epitaph\".\n\"Epitaph\" si distingue per un maggior utilizzo del mellotron e per i testi, che prendono un accento profetico e distopico: \u00ab\"The fate of all mankind I see\"/\"Is in the hands of fools\"\u00bb (\"Il destino di tutta l'umanit\u00e0 che vedo/\u00e8 nelle mani di idioti\"). Venne distribuito come singolo nel 1976, con \"21st Century Schizoid Man\" sul lato B, e fu accennato da Greg Lake degli Emerson, Lake &amp; Palmer nel loro disco dal vivo \"Welcome Back My Friends,\" durante la sezione \"Battlefield\" di \"Tarkus\". La canzone \u00e8 un preludio a una guerra atomica tra nazioni e descrive la paura innescata nelle popolazioni durante la guerra fredda.\n\"Moonchild\".\n\"Moonchild \u00e8\" la composizione pi\u00f9 lunga dell'album, la cui prima parte (che dura circa due minuti e mezzo) \u00e8 intitolata \"The Dream\"; si tratta di una ballata eseguita con chitarra e mellotron, al termine della quale viene lasciato spazio alla chitarra, al vibrafono e alle percussioni di Robert Fripp, Ian McDonald e Michael Giles, nella seconda parte intitolata \"The Illusion\". Da alcuni \u00e8 considerata eccessiva e noiosa a causa di una corposa serie di suoni e segnali acustici che non seguono un ritmo o una melodia.\nIl brano fa da sottofondo sonoro ai titoli di coda del 1990 del film di culto \"Buffalo '66\" di Vincent Gallo. Fu inoltre interpretato dal gruppo italiano Twenty Four Hours per l'album \"The Smell of The Rainy Air\" del 1991, mentre la melodia fu ripresa sia dal gruppo indie rock Doves, nella canzone \"M62 Song\" presente in \"The Last Broadcast\" del 2002, sia dal rapper Mims come vero e proprio sample in \"Doctor Doctor,\" dal disco del 2007 \"Music Is My Savior\".\n\"The Court of the Crimson King\".\nL'album si conclude con \"The Court of the Crimson King\", la cui melodia fu scritta da Ian McDonald; il testo \u00e8 composto da quattro strofe, separate da una sezione interamente strumentale intitolata \"The Return of the Fire Witch\", che descrivono la corte del Re Cremisi, in cui, in un'atmosfera medievale, si susseguono vari personaggi, come la \"Regina Nera\" (\u00ab\"the Black Queen\"\u00bb) o la \"Strega di fuoco\" (\u00ab\"the Fire Witch\"\u00bb). Il brano dopo circa sette minuti sembra interrompersi, ma poi continua attraverso una ripresa chiamata \"The Dance of the Puppets\", prima di terminare con una brusca chiusura.\n\"The Court of the Crimson King\" fu l'unico singolo estratto dall'album, e raggiunse l'80\u00aa posizione in America nella Billboard Hot 100 nel gennaio del 1970; in seguito il brano \u00e8 stato interpretato dal gruppo heavy metal Saxon nell'album del 2001 \"Killing Ground\" col nome di \"Court of the Crimson King\" in una versione leggermente pi\u00f9 breve, dal gruppo degli Asia in un tour del 2006, da Ian McDonald e John Wetton con Steve Hackett nell'album dal vivo \"The Tokyo Tapes\", e inoltre fece parte della colonna sonora del film \"I figli degli uomini\", di Alfonso Cuar\u00f3n.\nCopertina.\nLa copertina di \"In the Court of the Crimson King\" fu disegnata da Barry Godber, un giovane programmatore di 23 anni, scomparso prematuramente l'anno successivo per attacco cardiaco; i due dipinti, che quindi rimangono le uniche opere di Godber, sono conservati attualmente da Robert Fripp. Il dipinto utilizzato per l'esterno della copertina rappresenta il volto di un uomo spaventato, con gli occhi spalancati, mentre urla; l'uomo, con il volto sfigurato e l'orecchio sproporzionato, rappresenta l'uomo schizoide del ventunesimo secolo di cui parla il primo brano. All'interno, invece, \u00e8 presente un volto apparentemente calmo e sorridente, che mostra anche le mani, in posa ieratica: rappresenta il Re Cremisi, eponimo sia dell'album che del gruppo; in entrambi i dipinti il colore predominante \u00e8 il rosso cremisi, accompagnato dal blu.\nA causa della sua originalit\u00e0, della mostruosit\u00e0 del volto, e dell'assenza di informazioni sia sul davanti che sul retro, questa illustrazione \u00e8 stata considerata da alcuni una delle pi\u00f9 significative della storia del rock, insieme al prisma di \"The Dark Side of the Moon\" o alla copertina bianca di \"The Beatles\".\nAccoglienza.\nSuccesso critico e commerciale.\n\"In the Court of the Crimson King\" fu un successo immediato; la copertina gioc\u00f2 un ruolo importante nelle vendite: infatti le persone, prese alla sprovvista, compravano il disco senza sapere nemmeno il contenuto o l'autore. L'album arriv\u00f2 al quinto posto nella classifica britannica, al diciassettesimo in Italia, al ventottesimo negli Stati Uniti, al ventisettesimo in Canada e al primo in Giappone. Il 29 marzo 1977 fu certificato disco d'oro negli Stati Uniti d'America e il 1\u00ba settembre 1981 disco di platino in Canada.\nLa stampa musicale concord\u00f2 sul fatto che l'album fosse un capolavoro; nel suo libro \"Rocking the Classic\", il critico Edward Macan afferm\u00f2 che l'album \u00abpotrebbe essere l'album di rock progressivo pi\u00f9 influente mai pubblicato\u00bb; nell'edizione speciale \"Pink Floyd &amp; the Story of Prog Rock\" di \"Q\" e \"Mojo\", l'album viene inserito al quarto posto nella classifica \u00ab40 album di rock cosmico\u00bb, e nella lista \u00ab50 album su cui si basa il rock progressivo\u00bb del magazine \"Classick Rock\". Pete Townshend lo defin\u00ec \u00abun capolavoro sbalorditivo\u00bb, e anche il parere della rivista \"Rolling Stone\" fu molto positivo.\nTuttavia, alcuni critici furono pi\u00f9 duri giudicando l'album: \u00e8 il caso di Robert Christgau, che lo valut\u00f2 con un D+, definendolo un \u00absurrogato di merda\u00bb, e specificando che il \"pi\u00f9\" era solo perch\u00e9 piaceva a Pete Townshend.\nInfluenza.\nAlbum profondamente innovativo, \"In the Court of the Crimson King\" attinge sia dal jazz che dalla musica classica; ha rapidamente acquisito lo status di disco cult agli occhi di intere generazioni di musicisti; l\"'International Times\", giornale metropolitano di Londra, parla di \u00abultimo album\u00bb che \u00abva a sfidare il tempo\u00bb. I componenti dei Genesis appesero la copertina dell'album sul muro della casa dove elaborarono \"Trespass\"; Kurt Cobain, frontman dei Nirvana, dichiar\u00f2 che il disco aveva esercitato una grande influenza sulla sua musica. L'influsso del gruppo ricadde anche sugli Yes, sugli Ange, su alcuni musicisti scandinavi e italiani, e naturalmente su tutto lo scenario progressive in generale.\nRistampe.\nL'album \u00e8 stato rimasterizzato e ristampato su vinile e CD varie volte nel corso degli anni ottanta e novanta; queste versioni sono basate su copie dei nastri rimossi dal disco originale. L'edizione del 40\u00ba anniversario, per il quale Robert Fripp e Steven Wilson (Porcupine Tree) hanno trovato e utilizzato l'originale 8 tracce usato per la prima registrazione dell'album, fu pubblicato il 12 ottobre 2009. \u00c8 disponibile in tre versioni: uno comprendente un CD e un DVD, una comprendente due CD, e l'ultima comprendente cinque CD e un DVD."}
{"id": "224491", "revid": "481666", "url": "https://it.wikipedia.org/wiki?curid=224491", "title": "Artisti e modelle", "text": ""}
{"id": "224492", "revid": "696787", "url": "https://it.wikipedia.org/wiki?curid=224492", "title": "Lo sconosciuto", "text": ""}
{"id": "224493", "revid": "481666", "url": "https://it.wikipedia.org/wiki?curid=224493", "title": "Ciao America", "text": ""}
{"id": "224494", "revid": "599013", "url": "https://it.wikipedia.org/wiki?curid=224494", "title": "Arrivederci Francesca", "text": ""}
{"id": "224495", "revid": "129019", "url": "https://it.wikipedia.org/wiki?curid=224495", "title": "Dal Negro (azienda)", "text": "La Teodomiro Dal Negro S.r.l. \u00e8 un'azienda italiana che produce carte da gioco, tarocchi, carte da divinazione, scacchi, scacchiere, backgammon, roulette, tappeti e giochi per ragazzi.\nStoria.\nLe sue origini risalgono al 1756: era una fabbrica di carte da gioco, di propriet\u00e0 austriaca situata nella citt\u00e0 di Treviso. Fu rilevata nel 1928 da Teodomiro Dal Negro. Per decenni ebbe diverse sedi nel comune di Treviso, prima di arrivare nel 2002 nella nuova sede di Carbonera, nel trevigiano.\nLa Dal Negro d\u00e0 oggi lavoro a 57 dipendenti, affida parte del lavoro a laboratori esterni e si avvale di agenti di vendita.\nNel terzo millennio l'azienda ha moltiplicato la produzione di Tarocchi d'Arte, che includono anche un mazzo realizzato dal Premio Nobel per la letteratura Dario Fo.\nLa produzione comprende giochi classici di carte (ad esempio mercante in fiera, tombola), giochi in legno (scacchi, domino, dama...) e giochi legati ad un marchio (ad esempio, per la Disney, \"La Grande Corsa\").\nNel 2009 l'azienda ha ampliato l'attivit\u00e0 avviando la produzione di giochi in legno per bambini, ottenendo anche l'esclusiva per l'importazione dei mattoncini compatibili con i Lego prodotti dall'azienda polacca Cobi, e importando da Cipro i giochi Engino, dotati di pannelli solari, ingranaggi e leve ad alto contenuto tecnologico."}
{"id": "224496", "revid": "33888", "url": "https://it.wikipedia.org/wiki?curid=224496", "title": "Lo specchio", "text": ""}
{"id": "224497", "revid": "486946", "url": "https://it.wikipedia.org/wiki?curid=224497", "title": "Atunis", "text": ""}
{"id": "224498", "revid": "599013", "url": "https://it.wikipedia.org/wiki?curid=224498", "title": "Vento di primavera", "text": ""}
{"id": "224499", "revid": "38120", "url": "https://it.wikipedia.org/wiki?curid=224499", "title": "Retroscena (disambigua)", "text": ""}
{"id": "224501", "revid": "1494169", "url": "https://it.wikipedia.org/wiki?curid=224501", "title": "A porte chiuse", "text": ""}
{"id": "224502", "revid": "1494169", "url": "https://it.wikipedia.org/wiki?curid=224502", "title": "A rischio della vita", "text": ""}
{"id": "224503", "revid": "1346043", "url": "https://it.wikipedia.org/wiki?curid=224503", "title": "A sangue freddo", "text": ""}
{"id": "224504", "revid": "599013", "url": "https://it.wikipedia.org/wiki?curid=224504", "title": "A viso aperto", "text": ""}
{"id": "224505", "revid": "404338", "url": "https://it.wikipedia.org/wiki?curid=224505", "title": "Abuso di potere", "text": ""}
{"id": "224506", "revid": "344503", "url": "https://it.wikipedia.org/wiki?curid=224506", "title": "Acque profonde", "text": ""}
{"id": "224507", "revid": "599013", "url": "https://it.wikipedia.org/wiki?curid=224507", "title": "Addio alle armi (disambigua)", "text": ""}
{"id": "224508", "revid": "1654832", "url": "https://it.wikipedia.org/wiki?curid=224508", "title": "Adriana Lecouvreur", "text": ""}
{"id": "224510", "revid": "287204", "url": "https://it.wikipedia.org/wiki?curid=224510", "title": "Agrippina", "text": ""}
{"id": "224512", "revid": "599013", "url": "https://it.wikipedia.org/wiki?curid=224512", "title": "Al\u00ec Bab\u00e0", "text": "Al\u00ec Bab\u00e0 \u00e8 il personaggio protagonista della fiaba \"Al\u00ec Bab\u00e0 e i quaranta ladroni\" contenuta ne \"Le mille e una notte\""}
{"id": "224513", "revid": "260676", "url": "https://it.wikipedia.org/wiki?curid=224513", "title": "Alta marea", "text": ""}
{"id": "224515", "revid": "307923", "url": "https://it.wikipedia.org/wiki?curid=224515", "title": "Amore di zingara", "text": ""}
{"id": "224516", "revid": "697352", "url": "https://it.wikipedia.org/wiki?curid=224516", "title": "Amori", "text": ""}
{"id": "224517", "revid": "436907", "url": "https://it.wikipedia.org/wiki?curid=224517", "title": "Ancora insieme", "text": ""}
{"id": "224518", "revid": "610351", "url": "https://it.wikipedia.org/wiki?curid=224518", "title": "Angeli senza paradiso", "text": ""}
{"id": "224519", "revid": "481666", "url": "https://it.wikipedia.org/wiki?curid=224519", "title": "Anima e corpo", "text": ""}
{"id": "224520", "revid": "307923", "url": "https://it.wikipedia.org/wiki?curid=224520", "title": "Appassionatamente", "text": ""}
{"id": "224521", "revid": "406204", "url": "https://it.wikipedia.org/wiki?curid=224521", "title": "Appuntamento al buio", "text": ""}
{"id": "224523", "revid": "287204", "url": "https://it.wikipedia.org/wiki?curid=224523", "title": "Aquila nera", "text": ""}
{"id": "224524", "revid": "1833487", "url": "https://it.wikipedia.org/wiki?curid=224524", "title": "Arrivederci Roma", "text": ""}
{"id": "224525", "revid": "481666", "url": "https://it.wikipedia.org/wiki?curid=224525", "title": "Atterraggio forzato", "text": ""}
{"id": "224526", "revid": "1494169", "url": "https://it.wikipedia.org/wiki?curid=224526", "title": "Bambola di carne", "text": ""}
{"id": "224527", "revid": "1868855", "url": "https://it.wikipedia.org/wiki?curid=224527", "title": "Bandiera gialla", "text": "Il termine bandiera gialla (tradizionale segnale di pericolo a bordo di una nave) pu\u00f2 significare: "}
{"id": "224528", "revid": "466539", "url": "https://it.wikipedia.org/wiki?curid=224528", "title": "Barbabl\u00f9 (disambigua)", "text": ""}
{"id": "224530", "revid": "599013", "url": "https://it.wikipedia.org/wiki?curid=224530", "title": "Bella di notte", "text": ""}
{"id": "224531", "revid": "599013", "url": "https://it.wikipedia.org/wiki?curid=224531", "title": "Belle da morire", "text": ""}
{"id": "224532", "revid": "481666", "url": "https://it.wikipedia.org/wiki?curid=224532", "title": "Bersaglio umano", "text": ""}
{"id": "224533", "revid": "305248", "url": "https://it.wikipedia.org/wiki?curid=224533", "title": "Binari", "text": ""}
{"id": "224534", "revid": "481666", "url": "https://it.wikipedia.org/wiki?curid=224534", "title": "Bionda fragola", "text": ""}
{"id": "224535", "revid": "767487", "url": "https://it.wikipedia.org/wiki?curid=224535", "title": "Briganti", "text": ""}
{"id": "224536", "revid": "37401", "url": "https://it.wikipedia.org/wiki?curid=224536", "title": "Bufera", "text": ""}
{"id": "224537", "revid": "1699816", "url": "https://it.wikipedia.org/wiki?curid=224537", "title": "Caccia alla volpe (disambigua)", "text": ""}
{"id": "224538", "revid": "599013", "url": "https://it.wikipedia.org/wiki?curid=224538", "title": "Caccia alle mosche", "text": ""}
{"id": "224539", "revid": "599013", "url": "https://it.wikipedia.org/wiki?curid=224539", "title": "Campane a martello", "text": ""}
{"id": "224540", "revid": "212348", "url": "https://it.wikipedia.org/wiki?curid=224540", "title": "Canto d'amore", "text": ""}
{"id": "224541", "revid": "1305772", "url": "https://it.wikipedia.org/wiki?curid=224541", "title": "Canto per te", "text": ""}
{"id": "224542", "revid": "1718925", "url": "https://it.wikipedia.org/wiki?curid=224542", "title": "Carcerato", "text": ""}
{"id": "224543", "revid": "481666", "url": "https://it.wikipedia.org/wiki?curid=224543", "title": "Carmencita", "text": ""}
{"id": "224544", "revid": "1305772", "url": "https://it.wikipedia.org/wiki?curid=224544", "title": "Casta Diva (disambigua)", "text": "Casta Diva \u00e8 la cavatina della protagonista nella \"Norma\" di Vincenzo Bellini. L'incipit \u00e8 stato successivamente utilizzato come titolo delle seguenti opere:"}
{"id": "224545", "revid": "599013", "url": "https://it.wikipedia.org/wiki?curid=224545", "title": "Cattive compagnie", "text": ""}
{"id": "224546", "revid": "599013", "url": "https://it.wikipedia.org/wiki?curid=224546", "title": "C'\u00e8 posto per tutti", "text": ""}
{"id": "224547", "revid": "228587", "url": "https://it.wikipedia.org/wiki?curid=224547", "title": "Celebrazione", "text": ""}
{"id": "224549", "revid": "228587", "url": "https://it.wikipedia.org/wiki?curid=224549", "title": "C'era una volta", "text": ""}
{"id": "224550", "revid": "709565", "url": "https://it.wikipedia.org/wiki?curid=224550", "title": "Chiaro di luna", "text": ""}
{"id": "224551", "revid": "287204", "url": "https://it.wikipedia.org/wiki?curid=224551", "title": "Christine", "text": ""}
{"id": "224553", "revid": "228587", "url": "https://it.wikipedia.org/wiki?curid=224553", "title": "Cime tempestose (disambigua)", "text": ""}
{"id": "224554", "revid": "307923", "url": "https://it.wikipedia.org/wiki?curid=224554", "title": "Citt\u00e0 dolente", "text": ""}
{"id": "224556", "revid": "81572237", "url": "https://it.wikipedia.org/wiki?curid=224556", "title": "Come le foglie", "text": ""}
{"id": "224558", "revid": "33689", "url": "https://it.wikipedia.org/wiki?curid=224558", "title": "Commandos", "text": ""}
{"id": "224559", "revid": "810736", "url": "https://it.wikipedia.org/wiki?curid=224559", "title": "Contronatura", "text": ""}
{"id": "224560", "revid": "484362", "url": "https://it.wikipedia.org/wiki?curid=224560", "title": "Corte marziale (disambigua)", "text": ""}
{"id": "224561", "revid": "1494169", "url": "https://it.wikipedia.org/wiki?curid=224561", "title": "Cortile (disambigua)", "text": ""}
{"id": "224562", "revid": "785863", "url": "https://it.wikipedia.org/wiki?curid=224562", "title": "Cose da pazzi", "text": ""}
{"id": "224563", "revid": "599013", "url": "https://it.wikipedia.org/wiki?curid=224563", "title": "Crepuscolo di gloria", "text": ""}
{"id": "224565", "revid": "1605525", "url": "https://it.wikipedia.org/wiki?curid=224565", "title": "Cuore di mamma", "text": ""}
{"id": "224566", "revid": "481666", "url": "https://it.wikipedia.org/wiki?curid=224566", "title": "Debito d'odio", "text": ""}
{"id": "224567", "revid": "663182", "url": "https://it.wikipedia.org/wiki?curid=224567", "title": "Delirio d'amore", "text": ""}
{"id": "224568", "revid": "481666", "url": "https://it.wikipedia.org/wiki?curid=224568", "title": "Delitto sull'autostrada", "text": ""}
{"id": "224569", "revid": "554814", "url": "https://it.wikipedia.org/wiki?curid=224569", "title": "Dietro la maschera", "text": ""}
{"id": "224571", "revid": "1305772", "url": "https://it.wikipedia.org/wiki?curid=224571", "title": "Dietro lo specchio", "text": ""}
{"id": "224572", "revid": "228587", "url": "https://it.wikipedia.org/wiki?curid=224572", "title": "Difendo il mio amore", "text": ""}
{"id": "224573", "revid": "1305772", "url": "https://it.wikipedia.org/wiki?curid=224573", "title": "Discesa all'inferno", "text": ""}
{"id": "224574", "revid": "599013", "url": "https://it.wikipedia.org/wiki?curid=224574", "title": "Disonorata", "text": ""}
{"id": "224576", "revid": "1226", "url": "https://it.wikipedia.org/wiki?curid=224576", "title": "Doppia personalit\u00e0", "text": ""}
{"id": "224577", "revid": "599013", "url": "https://it.wikipedia.org/wiki?curid=224577", "title": "Due volte nella vita", "text": ""}
{"id": "224578", "revid": "599013", "url": "https://it.wikipedia.org/wiki?curid=224578", "title": "Edizione straordinaria (disambigua)", "text": ""}
{"id": "224580", "revid": "1971044", "url": "https://it.wikipedia.org/wiki?curid=224580", "title": "Ettore Fieramosca (disambigua)", "text": "Ettore Fieramosca era un capitano di ventura del XVI secolo, protagonista della Disfida di Barletta. A lui sono stati dedicati, tra gli altri:"}
{"id": "224582", "revid": "599013", "url": "https://it.wikipedia.org/wiki?curid=224582", "title": "Eugenia Grandet (disambigua)", "text": "Eugenia Grandet \u00e8 un romanzo di Honor\u00e9 de Balzac da cui sono state tratte numerose trasposizioni cinematografiche o televisive:"}
{"id": "224583", "revid": "363629", "url": "https://it.wikipedia.org/wiki?curid=224583", "title": "Evasione", "text": ""}
{"id": "224584", "revid": "599013", "url": "https://it.wikipedia.org/wiki?curid=224584", "title": "Experiences", "text": ""}
{"id": "224585", "revid": "247222", "url": "https://it.wikipedia.org/wiki?curid=224585", "title": "Farfalle", "text": ""}
{"id": "224586", "revid": "200568", "url": "https://it.wikipedia.org/wiki?curid=224586", "title": "Fascino", "text": ""}
{"id": "224587", "revid": "599013", "url": "https://it.wikipedia.org/wiki?curid=224587", "title": "Febbre di vivere", "text": ""}
{"id": "224588", "revid": "599013", "url": "https://it.wikipedia.org/wiki?curid=224588", "title": "Felicit\u00e0 perduta", "text": ""}
{"id": "224589", "revid": "1305772", "url": "https://it.wikipedia.org/wiki?curid=224589", "title": "Femmina (disambigua)", "text": "La femmina \u00e8 uno dei due generi di una specie caratterizzata da una riproduzione di tipo sessuale.\nLa femmina fornisce i gameti femminili, che prendono nomi diversi nei diversi organismi.\nCon questo termine ci si pu\u00f2 riferire anche pi\u00f9 specificamente alla donna."}
{"id": "224593", "revid": "1305772", "url": "https://it.wikipedia.org/wiki?curid=224593", "title": "Hardcore", "text": "Hardcore \u00e8 un termine inglese usato in senso generico, per descrivere qualcosa di spinto o talvolta estremizzato oltre i limiti. Riferito a musica, cinema, fotografia o letteratura \u00e8 generalmente usato come sinonimo di pornografia."}
{"id": "224596", "revid": "697352", "url": "https://it.wikipedia.org/wiki?curid=224596", "title": "San Bernardo", "text": ""}
{"id": "224598", "revid": "117430759", "url": "https://it.wikipedia.org/wiki?curid=224598", "title": "Felice Bisleri", "text": "Biografia.\nNato il 30 novembre 1851 a Gerolanuova (Pompiano), in provincia di Brescia. Nel 1866, con lo scoppio della terza guerra di indipendenza, all'et\u00e0 di soli 14 anni, fugg\u00ec di casa per arruolarsi nel Corpo Volontari Italiani di Giuseppe Garibaldi impegnato nell'invasione del Trentino.\nFu decorato della medaglia d'argento al Valor Militare per essersi distinto nella battaglia di Bezzecca del 21 luglio 1866, dove continu\u00f2 a combattere pur essendo ferito a una spalla.\nVisse a lungo a Milano dove tent\u00f2 vari mestieri, prima di intraprendere la professione di chimico autodidatta e industriale nel settore idrominerale e termale.\nDeve la propria fama e fortuna, oltre che alla vita avventurosa, all'invenzione del liquore ricostituente \"Ferro-China\", divenuto celebre e commercializzato in tutto il mondo, per aver fondato l'azienda Acqua minerale Nocera Umbra e per aver perfezionato l'esanofele, un farmaco a base di chinino, arsenico e ferro, contro la malaria.\nFond\u00f2 l'azienda Bisleri, distributrice di acque in bottiglia in India.\nVedovo da appena un mese, mor\u00ec a San Pellegrino Terme il 17 settembre 1921.\nDopo la sua morte, alcune citt\u00e0, tra cui Roma, Milano e Nocera Umbra, hanno intitolato vie e luoghi pubblici in sua memoria. Dalla moglie Giuseppa Solari, detta Giuseppina, ebbe un figlio maschio, Ferruccio, che mor\u00ec un anno prima di lui, e le due figlie Olga, sposata ad Oreste Bordoni, industriale delle Vetrerie, e Cornelia, sposata con Carlo Della Beffa. Suo nipote fu il pilota dell'aeronautica Franco Bordoni Bisleri."}
{"id": "224603", "revid": "196390", "url": "https://it.wikipedia.org/wiki?curid=224603", "title": "Dance", "text": ""}
{"id": "224604", "revid": "324090", "url": "https://it.wikipedia.org/wiki?curid=224604", "title": "Saanen", "text": "Saanen (toponimo tedesco) \u00e8 un comune svizzero di 6\u00a0901 abitanti del Canton Berna, nella regione dell'Oberland (circondario di Obersimmental-Saanen, del quale \u00e8 il capoluogo).\nStoria.\nSaanen \u00e8 stato il capoluogo dell'omonimo distretto fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Saanen sono:\nEconomia.\nSaanen e la frazione Gstaad sono rinomate stazioni sciistiche; \u00e8 inoltre originaria di questo comune, l'omonima razza caprina da latte Saanen, considerata una delle pi\u00f9 produttive del mondo e diffusa in diverse nazioni.\nInfrastrutture e trasporti.\nSaanen \u00e8 servito dall'omonima stazione e da quelle di Gstaad, di Gruben, di Sch\u00f6nried e di Saanenm\u00f6ser sulla ferrovia Montreux-Oberland Bernese.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "224607", "revid": "6923", "url": "https://it.wikipedia.org/wiki?curid=224607", "title": "Osorkon IV", "text": "Biografia.\nIl regno di Osorkon IV fu il punto di massima frammentazione politica dell'Egitto nel corso del Terzo periodo intermedio.\nIl potere di Osorkon si estendeva solamente sulle citt\u00e0 di Tanis e Bubasti e su una piccola parte della regione orientale del delta del Nilo.\nSempre nel delta orientale la citt\u00e0 di Horbeit (Farbeto), ed il territorio circostante, pur dichiarandosi vassalla del sovrano si governava, di fatto, in modo autonomo.\nLa citt\u00e0 di Sais, dove durante il regno di Sheshonq V si era costituito un principato autonomo, divenne la capitale dei sovrani della XXIV dinastia che assunsero i titoli della regalit\u00e0, a partire da Tefnakht, oltre a quelli di \"Grande Capo dei Libu\", e \"Signore delle Terre Occidentali\" ed occuparono Menfi.\nContemporaneamente a Leontopoli regnava un sovrano della XXIII dinastia e le citt\u00e0 di Sma-Behdet, Mendes, Sebennito e Busiri erano governate, come principati autonomi, da principi libici imparentati con la XXII dinastia.\nTebe e buona parte dell'Alto Egitto erano ormai caduti sotto il controllo dei sovrani di Nubia, che dettero poi origine alla XXV dinastia e che avevano posto termine al governo del Primo Profeta di Amon.\nA tale situazione di frammentazione si aggiunse la minaccia assira, i cui eserciti, sotto la guida di Sargon II, stavano combattendo per il controllo della Palestina.\nLa fine della XXII dinastia giunse quando Piankhi, primo sovrano ufficiale della XXV dinastia, muovendo da Tebe occup\u00f2 Menfi e minacci\u00f2 Sais. A questo punto Osorkon IV, pressato da est dell'espansionismo assiro, non trov\u00f2 altra soluzione che rendere omaggio al nuovo sovrano di quasi tutto l'Egitto."}
{"id": "224636", "revid": "254059", "url": "https://it.wikipedia.org/wiki?curid=224636", "title": "Cordevole", "text": "Il Cordevole (\"Cordeol\", \"Cordol\" o \"Curd\u00ebivul\" in ladino) \u00e8 un torrente del Veneto, principale affluente del Piave e il pi\u00f9 lungo corso d'acqua fra quelli interamente compresi nella provincia di Belluno. Assieme al Piave \u00e8 il pi\u00f9 importante corso d'acqua delle Dolomiti, in quanto segna il confine tra le Dolomiti Occidentali (a ovest del Cordevole) e le Dolomiti Orientali (a est del Cordevole).\nCorso.\nNasce presso il Passo Pordoi, in comune di Livinallongo del Col di Lana e confluisce nel fiume Piave presso Bribano, a 275 metri di quota.\nIl torrente estende il suo bacino idrografico quasi totalmente nell'Agordino. A Caprile (in comune di Alleghe) riceve l'apporto del torrente Fiorentina (che raccoglie le acque dell'altopiano di Mondeval e del monte Pelmo) e del Pettorina (il quale nasce a ridosso del versante meridionale della Marmolada), poi ad Alleghe forma l'omonimo lago (originatosi nel 1771 da una frana del monte Piz e ora sbarrato da una diga artificiale; sono in corso opere tese a svuotarlo dai sedimenti che ne minacciavano altrimenti la sopravvivenza). Prosegue quindi il suo corso verso Cencenighe Agordino, dove riceve il Biois (che raccoglie le acque del settore settentrionale delle Pale di San Martino e della parte meridionale del gruppo della Marmolada) e forma il lago del Ghirlo. \nPoco oltre, a Listolade, riceve le acque della Val Corpassa (gruppo del Civetta e della Moiazza). All'altezza di Taibon Agordino confluisce il Tegnas (formato dalle acque provenienti dal gruppo delle Pale di San Martino), passa Agordo ricevendo le acque del Missiaga, del Bordina e della Rova (provenienti dalla Moiazza e dal gruppo Tamer-San Sebastiano) e prosegue lungo una valle non molto ampia (dove talvolta rimane in secca a causa dei prelievi operati a scopi idroelettrici) fino a Peron (comune di Sedico).\nA pochi chilometri dalla foce, a quota 320\u00a0m s.l.m. riceve dalla destra le acque del Mis, che sono pi\u00f9 abbondanti di quelle del Cordevole stesso in quanto all'altezza di Gron di Sospirolo vengono restituiti i prelievi effettuati a monte dal lago di Santa Giuliana (meglio conosciuto come Lago del Mis), nel quale si riversano le condutture che partono dall'Agordino.\nStoria.\nAnticamente il Cordevole era chiamato Cordubium. La tradizione racconta che tale nome \u00e8 legato ad una frase detta da Giulio Cesare, il quale - incerto se attraversare o meno il corso d'acqua - avrebbe esclamato: \"Cor dubium habeo!\". Secondo il Pellegrini il proconsole romano avrebbe pronunciato la \"storica frase\" mentre andava da Feltre a Belluno, e avendo trovato il torrente gonfio per le piogge, era indeciso se tentarne il guado.\nAffluenti.\nI suoi principali affluenti sono i torrenti (S=sinistra, D=destra; il valore indica la superficie del bacino):"}
{"id": "224643", "revid": "1776051", "url": "https://it.wikipedia.org/wiki?curid=224643", "title": "Zweisimmen", "text": "Zweisimmen (toponimo tedesco) \u00e8 un comune svizzero di 3\u00a0770 abitanti del Canton Berna, nella regione dell'Oberland (circondario di Obersimmental-Saanen).\nGeografia fisica.\nZweisimmen si trova nella Simmental.\nStoria.\nZweisimmen \u00e8 stato il capoluogo del distretto di Obersimmental fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Zweisimmen sono:\nEconomia.\nZweisimmen \u00e8 una localit\u00e0 turistica, sviluppatasi a partire dal 1881, e, dal 1920, una stazione sciistica.\nInfrastrutture e trasporti.\nZweisimmen \u00e8 servito dall'omonima stazione e da quelle di Blankenburg e di Grubenwald sulle ferrovie Montreux-Oberland Bernese e Spiez-Zweisimmen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nZweisimmen ha ospitato tra l'altro gare della Coppa Europa di freestyle e dei Campionati svizzeri di sci nordico"}
{"id": "224645", "revid": "123435975", "url": "https://it.wikipedia.org/wiki?curid=224645", "title": "Otacon", "text": "Hal Emmerich, meglio conosciuto con lo pseudonimo Otacon, \u00e8 un personaggio della serie di videogiochi \"Metal Gear\". Compare in tre capitoli canonici della saga: \"Metal Gear Solid\", ' e '. Otacon \u00e8 uno dei personaggi preferiti da Hideo Kojima, il creatore della serie.\nStoria.\nDa giovane Hal \u00e8 stato una matricola del MIT e ha ottenuto il Ph.D. all'Universit\u00e0 di Princeton. In seguito fu reclutato dall'FBI, ma poi licenziato dopo averne manomesso il suo database. Successivamente fu assunto dalla ArmsTech, per occuparsi del progetto Metal Gear REX.\nOtacon ritiene la sua famiglia \"maledetta\" poich\u00e9 suo nonno ha partecipato al Progetto Manhattan e suo padre \u00e8 nato lo stesso giorno del bombardamento su Hiroshima.\nOtacon, tormentato dal senso di colpa che lo affligge per aver creato il Metal Gear REX, un'arma di distruzione di massa in grado di far scoppiare una guerra nucleare, collabora con Solid Snake a Shadow Moses, rivelandogli le informazioni su come distruggere il Metal Gear, in quanto scienziato responsabile della sua costruzione, e occupandosi delle telecamere e delle porte di sicurezza durante la fuga finale. Inoltre spiegher\u00e0 a Snake come immettere il codice di disattivazione del veicolo nucleare.\nNel corso di \"Metal Gear Solid\", Otacon s'innamora di Sniper Wolf, uno dei membri della FOXHOUND, probabilmente per effetto della Sindrome di Stoccolma.\nOtacon ha un ruolo importante anche nel corso del della saga. Alcuni anni dopo la morte di Liquid Snake, fonda, con la collaborazione di Solid Snake, un'organizzazione non governativa denominata Philanthropy, che ha lo scopo di evitare qualsiasi minaccia proveniente dai Metal Gear. Nello stesso videogioco \u00e8 presente, per la prima volta, la sua sorellastra, Emma Emmerich, da lui chiamata \"E.E.\". Emma, tuttavia, viene uccisa da Vamp, uno dei membri della Dead Cell, senza che Hal abbia la possibilit\u00e0 di salvarla.\nOtacon \u00e8 un grande appassionato di cartoni animati giapponesi e, durante il primo dialogo con Snake, afferma che l'idea del Metal Gear gli \u00e8 nata durante la visione di un anime, i cui protagonisti erano i robot (mecha).\nNel corso dell'operazione \"Snake Eater\" (presente nel videogioco \"\"), che si svolge durante gli anni sessanta, il giocatore scopre che il padre di Otacon (Dr. \"Huey\" Emmerich) era un amico dell'ingegnere sovietico Aleksandr Leonovitch Granin, l'uomo che ha progettato per la prima volta un carro armato bipede. Probabilmente Otacon ha sviluppato il REX basandosi sui disegni del padre. Ma \u00e8 anche possibile che la ArmsTech abbia comprato i disegni di Granin e che Otacon si sia limitato a svilupparne solo una forma moderna, senza conoscere il rapporto di amicizia tra Granin e suo padre (infatti al termine di \"Metal Gear Solid 3\" \u00e8 possibile sentire Revolver Ocelot che, parlando con il direttore della CIA, racconta di aver trovato dei disegni che potrebbero essere usati per costruire una nuova arma nucleare americana, quindi si pu\u00f2 escludere che Granin abbia mandato i suoi disegni al padre di Otacon).\nOtacon \u00e8 tra i protagonisti del capitolo conclusivo della saga, ', dove affianca un invecchiato Solid Snake nell'ultima battaglia contro il fratello Liquid Snake ed i Patriots. Otacon aiuta Snake per mezzo di un piccolo robot con controllo remoto chiamato Metal Gear Mk. 2. Dopo un'operazione di salvataggio in Sud America, lo scienziato viene avvicinato dalla dottoressa Naomi Hunter che, vicina alla morte, vuole affidargli il completamento del virus in grado di distruggere definitivamente le IA dei Patriots. Sar\u00e0 lo stesso Otacon, inconsapevolmente, a far cambiare idea alla dottoressa. Il virus verr\u00e0 infatti completato da Sunny (la figlia di Olga Gurlukovich che Otacon ha preso con s\u00e9 dopo gli eventi di '), che integrer\u00e0 il virus incompleto di Naomi con quello creato da Emma Emmerich per distruggere il GW implementato sulla Big Shell. Alla fine della battaglia Otacon decide di seguire Snake fino alla fine: sar\u00e0 l'ultimo testimone della vita dell'amico, impegnandosi a tramandare le sue gesta alle generazioni future.\nOrigine del nome.\nIl nome Otacon \u00e8 la contrazione di Otaku Convention. Il suo vero nome, \"Hal\", \u00e8 un omaggio ad HAL 9000, il computer presente nel film \"\", uno dei tanti film citati nel corso di \"Metal Gear Solid\". Nel finale con Otacon, Hal e Snake fanno direttamente riferimento al film (in quanto il nome di Snake \u00e8 David, come il protagonista di 2001). Il cognome \"Emmerich\" deriva da Roland Emmerich, uno dei registi preferiti di Hideo Kojima.\nDurante il primo incontro tra Hal e Solid Snake, Otacon spiega chiaramente che Otacon deriva da Otaku, un ragazzo a cui piacciono i film d'animazione giapponesi."}
{"id": "224646", "revid": "767487", "url": "https://it.wikipedia.org/wiki?curid=224646", "title": "Sankt Stephan", "text": "Sankt Stephan (toponimo tedesco, ufficialmente St. Stephan; in francese \"Saint-Etienne\", desueto) \u00e8 un comune svizzero di 1\u00a0332 abitanti del Canton Berna, nella regione dell'Oberland (circondario di Obersimmental-Saanen).\nGeografia fisica.\nSankt Stephan si trova nella Simmental presso il monte Albristhorn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Sankt Stephan sono:\nEconomia.\nSankt Stephan \u00e8 una stazione sciistica collegata alla vicina Gstaad.\nInfrastrutture e trasporti.\nSankt Stephan \u00e8 servito dall'omonima stazione e da di quella di Matten sulla ferrovia Montreux-Oberland Bernese.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "224653", "revid": "1776051", "url": "https://it.wikipedia.org/wiki?curid=224653", "title": "Lenk", "text": "Lenk (toponimo tedesco, informalmente Lenk in Simmental) \u00e8 un comune svizzero di 2\u00a0336 abitanti del Canton Berna, nella regione dell'Oberland (circondario di Obersimmental-Saanen).\nGeografia fisica.\nLenk si trova nella Simmental.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Lenk sono:\nEconomia.\nLocalit\u00e0 termale attiva dal 1689, Lenk \u00e8 al centro di una rinomata zona turistica. Il turismo estivo si basa su una ricca rete di sentieri, . Il turismo invernale \u00e8 favorito dalle abbondanti nevicate e dagli ottimi impianti sciistici; rilevanti anche gli accordi turistici col vicino comune di Adelboden.\nInfrastrutture e trasporti.\nLenk \u00e8 servito dall'omonima stazione, capolinea della ferrovia Montreux-Oberland Bernese, e da quella di Boden.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "224663", "revid": "535489", "url": "https://it.wikipedia.org/wiki?curid=224663", "title": "VII Legio", "text": "VII Legio (Septima Legio) \u00e8 un originale ibrido tra gioco di ruolo e gioco da tavolo pubblicato dall'International Team nel 1982 e creato da Marco Donadoni e illustrato da Silvio Cadelo. I giocatori interpretano i membri dell'Arma dello Spazio della Repubblica Solare di un lontano futuro (ispirata all'Impero Romano, nella quale si utilizza come lingua il latino) il cui scopo \u00e8 procedere all'esplorazione della galassia. \nUn giocatore (detto \"Spazio Computer\") funge da arbitro e ha l'incarico di preparare una mappa di gioco dello spazio da esplorare mentre ogni altro giocatore \u00e8 un Ufficiale Comandante di un'astronave appartenente dell'Arma dello Spazio della Repubblica Solare inviato in missione esplorativa ai confini dell'Universo conosciuto. La sua missione \u00e8 l'esplorazione di nuovi pianeti e contattare nuove forme di vita, con cui secondo i casi pu\u00f2 commerciare, svolgere ricerche scientifiche, tentare di catturare, ecc.. Le missioni svolte con successo forniscono punti esperienza con i quali si pu\u00f2 salire di grado (ottenendo astronavi pi\u00f9 grandi), chi raggiunge il grado di livello pi\u00f9 elevato (\"Fabius\"), vince la partita.\nI giocatori non vedono la mappa su cui operano, spostano le loro astronavi semplicemente indicando la direzione e spostamento in cui questo avviene e quindi lo \"Spazio Computer\" (l'unico che vede la mappa) comunica se sono stati avvistati pianeti durante il movimento (e dove si trovano rispetto alla nave). I pianeti incontrati e le razze aliene che li abitano vengono generate in maniera casuale man mano che un'astronave incontra i pianeti (quindi neanche lo Spazio Computer conosce con precisione cosa si imbatteranno le astronavi).\nIl gioco venne pubblicato in quattro lingue: italiano, inglese, francese e tedesco. Al gioco base segu\u00ec una sola espansione, \"Tablin\", dedicata a un popolo di alieni nemico della Repubblica Solare, edita nel 1983. \nVII Legio possiede alcuni elementi di un gioco di ruolo (lo \"Spazio computer\" che svolge compiti tipici del master, personalizzazione del proprio alter ego di gioco, sua crescita in capacit\u00e0, descrizioni vivide degli alieni) e pertanto viene considerato da una parte consistente di appassionati come il primo gioco di ruolo mai apparso in lingua italiana. Tuttavia, consistenti differenze con la struttura classica di un gioco di ruolo (vincolo all'esecuzione delle missioni ed in generale alle regole di gioco, piuttosto che alla creazione di vere avventure indipendenti) hanno portato molti appassionati ed esperti a rifiutargli tale qualifica, riconosciuta invece a \"I Signori del Caos\" e \"Kata Kumbas\"."}
{"id": "224669", "revid": "124423147", "url": "https://it.wikipedia.org/wiki?curid=224669", "title": "Goffredo Parise", "text": "La sua attivit\u00e0 di scrittore inizi\u00f2 con romanzi di un freddo realismo non privo per\u00f2 di ironia e di momenti di poesia. Pass\u00f2 poi a narrare la grottesca vita di provincia ottenendo con \"Il prete bello\" nel 1954 il primo successo letterario; grazie all'appoggio di Eugenio Montale acquis\u00ec notoriet\u00e0 internazionale. Collabor\u00f2 con diverse case editrici e svolse un'intensa attivit\u00e0 di giornalista. Notevoli furono i suoi reportages di viaggio, in particolare su Cina, Vietnam e Biafra. Nei suoi ultimi romanzi pone il dito sul mondo industriale e l'alienazione dell'uomo moderno in una societ\u00e0 spesso dominata dalla violenza.\nBiografia.\nGoffredo Parise nasce a Vicenza l'8 dicembre del 1929; la mamma Ida Wanda Bertoli, ragazza madre, cerca con grandi sacrifici di riempire il vuoto della mancanza del padre. Nel 1937 muore il nonno e la madre sposa il giornalista Osvaldo Parise, direttore del \"Giornale di Vicenza\"; il piccolo Goffredo, sempre alla ricerca di una figura paterna, gli si affeziona ed \u00e8 ricambiato e Parise dopo otto anni lo riconosce come figlio.\nGoffredo appena quindicenne partecipa alla resistenza nella provincia di Vicenza; finita la guerra consegue la maturit\u00e0 classica da privatista. In seguito si iscrive a vari indirizzi universitari, senza arrivare mai a una laurea (sar\u00e0 laureato \u00abad honorem\u00bb in Lettere solo nel 1986 dall'Universit\u00e0 degli Studi di Padova).\nTramite alcune conoscenze il padre adottivo lo introduce al mondo della carta stampata. Goffredo incomincia a scrivere per quotidiani come \"Alto Adige\" di Bolzano, \"L'Arena\" di Verona e il \"Corriere della Sera\" e in questo periodo il giovane capisce la sua vera passione: l'inclinazione a scrivere storie. Parise nel 1950 si trasferisce a Venezia e in una stanza in affitto scrive il suo primo libro, il \u00abcubista\u00bb \"Il ragazzo morto e le comete\", pubblicato dall'amico Neri Pozza (il quale per\u00f2 suggerisce cambiamenti che Parise si rifiuta di fare).\nDopo un'iniziale stroncatura sia dalla critica sia dal pubblico Parise pubblica nel 1953 il libro \"La grande vacanza\", con una lusinghiera recensione di Eugenio Montale sul \"Corriere della Sera\": \u00ab [...] affascinato dall'abilit\u00e0 di Parise e dal suo calarsi nell'infanzia senza modi nostalgici e crepuscolari\u00bb; questo libro viene definito nel 1968 da Carlo Bo \"autentica poesia\".\nNel 1953 si trasferisce a Milano, dove lavora alla casa editrice di Livio Garzanti e dove conosce Leo Longanesi che lo incoraggia a continuare a scrivere. Con il romanzo \"Il prete bello\" (1954) lo scrittore acquisisce grande notoriet\u00e0 non solo in Italia, ma, con decine di traduzioni, anche all'estero. Intanto \u00e8 diventato amico di Eugenio Montale e Domenico Naldini. Si sposa il 29 agosto 1957 con Mariolina Sperotti, detta \u00abMariola\u00bb, giovane vicentina. Testimone di nozze \u00e8 l'amico Giovanni Comisso.\nCominciano gli anni di spostamenti e viaggi. Tornando a Vicenza incontra Guido Piovene, del quale diventa amico, scoprendo per\u00f2 di non volere pi\u00f9 tornare nella sua citt\u00e0. Dopo una vacanza a Capri \u00e8 indeciso se tornare a Milano o a Venezia o andare a Roma, dove vive un altro amico, Carlo Emilio Gadda, del quale diventer\u00e0 nel 1964 vicino di casa e da cui, in qualit\u00e0 di ingegnere, fu aiutato a scegliere l'appartamento al secondo piano di via della Camilluccia, 201 come raccontato in un simpatico aneddoto da Giosetta Fioroni al \"Corriere della Sera\". Nel 1956 pubblica \"Il fidanzamento\" e nel 1959 \"Amore e fervore\" (che poi verr\u00e0 intitolato \"Atti impuri\"). Nel 1961 fa un lungo viaggio in America, dove Dino De Laurentiis vorrebbe che scrivesse un film per il regista Gian Luigi Polidoro. \u00c8 insieme colpito e deluso da New York, ma soprattutto \u00e8 affascinato dai viaggi e, appena uscito \"Il padrone\" (1965), visita la Cina, il Laos, il Vietnam, la Malaysia, e di nuovo New York, Londra, Parigi, Giacarta, Tokyo, Mosca (reportage in parte raccolti postumi in \"Lontano\").\n\u00c8 ormai uno scrittore affermato e frequenta intellettuali, scrittori, registi e pittori nella Roma degli anni sessanta. Ma i suoi punti di riferimento sono Gadda, Moravia e La Capria e poi nel 1963 incontra Giosetta Fioroni che considera la sua nuova compagna (con la moglie il matrimonio \u00e8 naufragato da tempo). In occasione de \"Il padrone\" \u00e8 passato da Garzanti a Feltrinelli, e qui pubblica anche \"Il crematorio di Vienna\" (1969). Intanto ha scoperto una casa nel bosco di Salgareda, nel trevigiano, e riesce a trovare il modo per comprarla. Escono \"I sillabari\", il primo volume nel 1972 presso Einaudi e il secondo nel 1982 nella collana \u00abMedusa\u00bb di Arnoldo Mondadori Editore, che raramente pubblica italiani, ma nella quale Parise voleva essere incluso perch\u00e9 vi aveva letto i suoi amati Ernest Hemingway e William Somerset Maugham, che sono i suoi principali riferimenti non italiani con Yasunari Kawabata e Truman Capote (ma anche Lev Tolstoj e Charles Darwin).\nNella primavera del 1979 ha un infarto. In estate scrive il romanzo \"L'odore del sangue\", che sar\u00e0 pubblicato postumo. Nel 1980, ristabilitosi, fa un lungo viaggio in Giappone che gli ispira \u00ab\"quell'interpretazione o meditazione sull'Estremo Oriente\"\u00bb intitolata \"L'eleganza \u00e8 frigida\".\nSofferente di un'arteriopatia diffusa, gli vengono impiantati quattro bypass aorto-coronarici e alla fine del 1981 inizia un ciclo di dialisi che dura sei anni. Nel 1986, malato e senza pi\u00f9 forze per scrivere, detta una trentina di poesie a Omaira Rorato, la sua ultima compagna dal 1976, e a Giosetta Fioroni (che gli si era riavvicinata per assisterlo) nella sua casa di Ponte di Piave dove Parise trascorre gli ultimi giorni). Ricoverato all'ospedale Ca' Foncello di Treviso, alle 9 di mattina del 31 agosto 1986 non riesce a muoversi n\u00e9 a respirare. Gli infermieri cercano di metterlo in una posizione pi\u00f9 comoda; risultando inutili i loro tentativi Parise li ferma dicendo \"Non ne vale la pena\" e muore.\nLa scrittura.\nIl suo lavoro di scrittore inizia con la prosa sperimentale de \"I movimenti remoti\" (1948), un'opera scritta a mano su settanta fogli numerati riapparsi, per merito di Claudio Altarocca, nel 1972 e ricomposti definitivamente nel 2005. Il manoscritto, dato per disperso per oltre cinquant'anni \u00e8 stato pubblicato da Fandango Libri nel 2007 in un'edizione a cura di Emanuele Trevi. Questa prosa, scritta all'et\u00e0 di diciotto anni, preannuncia il romanzo surreale \"Il ragazzo morto e le comete\" (1951) seguito da \"La grande vacanza\" (1953). La sua opera prosegue con il realismo della trilogia veneta costituita dai romanzi \"Il prete bello\" (1954), \"Il fidanzamento\" (1956) e \"Atti impuri\" (1959, pubblicato originariamente con il titolo \"Amore e fervore\" per volont\u00e0 della casa editrice, nel 1973 con il titolo scelto dall'autore).\nLa lingua riesce a rendere tutte le sfaccettature della realt\u00e0 quotidiana, la sua ripetitivit\u00e0, ma ne fa emergere, al tempo stesso, gli aspetti pi\u00f9 insoliti, gli esiti pi\u00f9 inattesi. Questo connubio di realismo e tendenza alla deformazione grottesca trova un esito significativo nel romanzo \"Il padrone\" (1965), parabola di un impiegato che finisce per essere plagiato dalla personalit\u00e0 del suo capoufficio (pare che Garzanti vi si riconoscesse), all'insegna di un paradossale contatto di Parise con il filone della letteratura industriale che in quegli anni vedeva impegnati autori come Ottiero Ottieri e Paolo Volponi.\nSeguirono i racconti di \"Il crematorio di Vienna\" (1969) e l'opera di teatro \"L'assoluto naturale\" (1967). In \"Sillabario n. 1\" (1972) e \"Sillabario n. 2\" (1982), con cui si aggiudica il premio Strega, lo scrittore dedica un breve racconto a ogni sentimento, in ordine rigorosamente alfabetico, riscoprendo in questo modo, dopo tanti viaggi e tante esperienze, il valore pi\u00f9 autentico delle emozioni. In quest'ottica va interpretato anche l'ultimo, discusso romanzo \"L'odore del sangue\", tanto sensuale e violento quanto affascinante, apparso postumo nel 1997.\nLa grande bravura del Parise giornalista emerge da alcuni vivacissimi reportage di viaggio, tra i quali \"Cara Cina\" (1966), frutto di diciannove articoli pubblicati sul Corriere della Sera e poi assemblati a formare i capitoli del libro. Parise in questo reportage utilizza un metodo basato su due aspetti fondamentali: il primo \u00e8 quello di immergersi completamente nella realt\u00e0 cinese, abbandonando per qualche giorno il proprio background culturale umanistico e occidentale, al fine di comprenderne al meglio la natura assai misteriosa; il secondo stratagemma \u00e8 quello dell\u2019uso dell\u2019intervista, attraverso cui lo scrittore lascia parlare direttamente l'interlocutore cos\u00ec che le opinioni e i ragionamenti sulla Cina non siano quelli astratti del visitatore bens\u00ec quelli di chi conosce a fondo la realt\u00e0 del territorio. Successivamente a Cara Cina, Parise scrive \"Due o tre cose sul Vietnam\" (1967), \"Guerre Politiche. Vietnam, Biafra, Laos, Cile\" (1976) e il libro dedicato al Giappone \"L'eleganza \u00e8 frigida\" (1982). Caratteristica peculiare di tutti i reportage parisiani \u00e8 l\u2019assenza di giudizi politici e ideologici. A confermare la grande curiosit\u00e0 di Parise, la sua disponibilit\u00e0 a confrontarsi con codici espressivi diversi sono anche alcune collaborazioni cinematografiche, in qualit\u00e0 di sceneggiatore per i registi Mauro Bolognini, Gianni Puccini, Luciano Salce e Tonino Cervi.\nLegato a una tradizione letteraria vicentina che parte da Antonio Fogazzaro e arriva a Guido Piovene, di cui fu grande amico, Parise \u00e8 riuscito a raccontare la realt\u00e0 in cui fin dall'infanzia, come figlio illegittimo, si \u00e8 trovato a vivere: una realt\u00e0 fatta spesso di pregiudizi, di piccole e grandi vilt\u00e0 che i suoi personaggi affrontano con un feroce (spesso dolceamaro) sarcasmo e una tenace, insensata e meravigliosa voglia di vivere."}
{"id": "224670", "revid": "508156", "url": "https://it.wikipedia.org/wiki?curid=224670", "title": "Bruno Bettinelli", "text": "La vita.\nHa compiuto gli studi al conservatorio G. Verdi di Milano sotto la guida di Giulio Cesare Paribeni e Renzo Bossi.\nDivenuto docente titolare di composizione presso lo stesso Istituto, ha formato molti tra i massimi musicisti italiani del secondo Novecento quali Claudio Abbado, Danilo Lorenzini, Bruno Canino, Aldo Ceccato, Riccardo Chailly, Azio Corghi, Armando Gentilucci, Riccardo Muti, Angelo Paccagnini, Maurizio Pollini, Uto Ughi, Giuseppe Garbarino, Umberto Benedetti Michelangeli e molti altri, non solo nell'ambito della musica colta. Sua allieva era anche la nota cantautrice italiana Gianna Nannini.\n\u00c8 stato pi\u00f9 volte vincitore di concorsi internazionali di composizione, ricevendo tra gli altri negli anni quaranta il premio dell'Accademia di Santa Cecilia di Roma; ha inoltre svolto attivit\u00e0 musicologiche nonch\u00e9 di critica musicale.\nLe sue composizioni vengono correntemente eseguite in stagioni musicali nel mondo intero; spesso i suoi brani vengono utilizzati come pezzi d'obbligo in concorsi di esecuzione musicale (in special modo la sua produzione corale ed i brani per strumento solista). Le sue musiche sono edite principalmente da Ricordi, Suvini Zerboni e Sonzogno.\n\u00c8 stato eletto Accademico di Santa Cecilia (Roma), nonch\u00e9 membro dell'Accademia nazionale Luigi Cherubini di Firenze.\nBruno Bettinelli \u00e8 morto a Milano nel 2004, all'et\u00e0 di 91 anni.\nPer ricordare la figura di Bruno Bettinelli, negli anni 2006, 2007 e 2008 a Milano le \"Edizioni Musicali Europee\" (EME) in collaborazione con le riviste \"La Cartellina\" e \"Chorus\" hanno istituito un concorso nazionale di composizione ed elaborazione corale dedicato al suo nome.\nLa musica.\nAutore di musica sinfonica, teatrale, corale e da camera, la sua produzione giovanile parte da una sorta di neoclassicismo molto contrappuntistico in cui si possono notare le influenze di Stravinskij, Hindemith e Bart\u00f3k, senza dimenticare gli italiani Casella, Malipiero e Petrassi. In questo contesto, non stupisce l'utilizzo di frammenti gregoriani (\"Fantasia e fuga per archi\", del 1944), n\u00e9 l'utilizzo di forme arcaiche (fughe, invenzioni, ricercari, eccetera).\nIn seguito la sua musica si \u00e8 costantemente evoluta inglobando nuovi elementi: l'atonalit\u00e0, la dodecafonia (che per\u00f2 Bettinelli us\u00f2 in modo molto personale e mai ortodosso), l'aleatoriet\u00e0 controllata (ovvero limitata in genere al solo fattore ritmico, all'interno di contesti generali assolutamente controllati) nonch\u00e9 le nuove tecniche strumentali (multifonici, armonici, ed altri simili effetti strumentali) per sfociare cos\u00ec in un linguaggio cromatico libero e personale, sempre denso di raffinatezze timbriche e di gesti efficacemente eloquenti, dotato di strutture formali di notevole rigore espressivo.\nDi fondamentale importanza \u00e8 stato, nell'ambito della musica corale, anche il suo ruolo di elaboratore e armonizzatore di canti popolari provenienti dalla tradizione orale."}
{"id": "224671", "revid": "599013", "url": "https://it.wikipedia.org/wiki?curid=224671", "title": "Romanzo criminale", "text": ""}
{"id": "224677", "revid": "287204", "url": "https://it.wikipedia.org/wiki?curid=224677", "title": "I Signori del Caos", "text": "I signori del caos \u00e8 un gioco di ruolo fantasy edito dalla Black Out Editrice nel 1983 e creato da Auro Miselli e Franco Tralli, al quale hanno collaborato Fabio Cavalieri, Roberto Della Casa, Giovanni Maselli, Moreno Muzzarelli e Marco Saltarin. L'illustrazione a colori della scatola e lo studio grafico del titolo sono di Dino Marsan, mentre quelle in bianco e nero dei tabelloni e dei fascicoli all'interno, sono di Roberto Bonadimani, Giuseppe Festino e Franco Tralli. \u00c8 il primo gioco di ruolo pubblicato in lingua italiana: bench\u00e9 forse progettato dopo \"Kata Kumbas\", arriv\u00f2 in pubblicazione alcuni mesi prima. La seconda edizione del gioco venne pubblicata nel 1988 e attualmente \u00e8 fuori produzione. Come tutti i giochi di ruolo e non degli ottanta \u00e8 un titolo ricercato da collezionisti e appassionati. \nIl sistema di gioco presenta importanti somiglianze con quello dell\"Original Dungeons &amp; Dragons\" e di \"Advanced Dungeons &amp; Dragons\" e anche con altri giochi statunitensi come il sistema Basic Role Playing di Chaosium, o il gioco Dragonquest della SPI. Oltre alla scatola base, l'editore produsse una scatola di espansione, una di ambientazione (\"Arret\") e numerose avventure, inizialmente in piccolo formato con copertine in bianco e nero e poi passate a quello tradizionale con copertina a colori. \nA \"I signori del caos\" venne dedicata una fanzine, \"Oracolo\" (da non confondersi con l'omonima rivista dedicata ai giochi di carte collezionabili) e successivamente Black Out Editrice inizi\u00f2 la pubblicazione di una rivista professionale, \"Crom\", curata da Roberto Di Meglio e dedicata ai giochi in generale ma con significativo spazio per questo gioco."}
{"id": "224691", "revid": "729019", "url": "https://it.wikipedia.org/wiki?curid=224691", "title": "Magikon", "text": "Magikon \u00e8 un ibrido tra gioco di ruolo e gioco da tavolo prodotto dall'International Team nel 1983, creato da Marco Donadoni e illustrato da Mauro Moretti. Sebbene si definisca gioco di ruolo sulla scatola e all'interno, \u00e8 sostanzialmente un gioco da tavolo fantasy con taluni elementi di ruolo insufficienti per\u00f2 a definirlo come gioco di ruolo vero e proprio. Si tratta di un gioco rarissimo e molto ricercato sia dagli appassionati di giochi di ruolo che dei giochi International Team.\n\"Magikon\" si caratterizza per un originale sistema di \"precedenti\" per quanto concerne la gestione del gioco. Esso infatti non presenta quasi alcuna regola fissa, preferendo invece far s\u00ec che i giocatori stessi creino le regole del gioco con un sistema omologato dalla giurisprudenza anglosassone: se i giocatori sono d'accordo sul funzionamento di un certo evento o sulla gestione di una data situazione, allora quella diviene la regola da seguire. Si tratta di un sistema assai insolito e innovativo che per\u00f2 precluse al gioco un successo commerciale all'altezza delle aspettative."}
{"id": "224708", "revid": "1226", "url": "https://it.wikipedia.org/wiki?curid=224708", "title": "Domain grabbing", "text": ""}
{"id": "224711", "revid": "2225", "url": "https://it.wikipedia.org/wiki?curid=224711", "title": "Romanzo Criminale", "text": ""}
{"id": "224712", "revid": "161374", "url": "https://it.wikipedia.org/wiki?curid=224712", "title": "Scolo", "text": ""}
{"id": "224720", "revid": "767487", "url": "https://it.wikipedia.org/wiki?curid=224720", "title": "Cor Veleno", "text": "I Cor Veleno sono un gruppo musicale hardcore hip hop italiano, costituito dal produttore DJ Squarta e dai rapper Grandi Numeri e Primo Brown, quest'ultimo scomparso nel 2016.\nStoria del gruppo.\nPrimi anni.\nIl primo nucleo del collettivo nasce nel 1993 composto da Primo Brown e Grandi Numeri che suonano allo Zulu Party, manifestazione hip hop romana svoltasi al Palladium.\nPrimo Brown, Grandi Numeri e Detor (DJ e compositore dei primi beat del gruppo, al quale successivamente subentr\u00f2 Squarta), pubblicarono nel 1998 il loro primo singolo, \"21 Tyson\", nel mixtape \"La banda der trucido\". La traccia ottiene un notevole riscontro a livello underground e viene incluso in altre compilation. Il brano successivo \u00e8 \"Incompatibile\", un pezzo realizzato in collaborazione con Piotta in memoria dell'amico MC Giaime. Dopo questi singoli che ottengono un buon successo di critica, aprono i live di gruppi americani come De La Soul e Wu-Tang Clan.\nEsordio.\nNel 2001 debuttano con il loro primo album \"Rock 'n' Roll\", di cui alcuni brani vengono pubblicati per la colonna sonora del film \"Ultimo stadio\", del regista Ivano De Matteo. Nel 2004 escono con \"Heavy metal\", una ideale prosecuzione del loro primo lavoro. Al disco partecipa in qualit\u00e0 di ospite Tormento ex Sottotono. Lo stesso anno vincono il premio MC Giaime per due categorie: miglior testo per \"Un mestiere qualunque\" e miglior brano per \"Le guardie, i pompieri e l'ambulanza\". Nello stesso periodo \u00e8 inoltre uscito \"Bomboclat\", pubblicato a nome Primo &amp; DJ Squarta e al quale hanno preso parte Grandi Numeri, Amir, Danno (Colle der Fomento), i Club Dogo, Turi e Tormento.\nNel 2005 vengono invitati allo \"Splash!-Festival\" in Germania come unico gruppo rap italiano. Per la prima volta l'hip hop italiano partecipa a questo evento e i Cor Veleno calcano lo stesso palco di artisti come i Sa\u00efan Supa Crew, Dilated Peoples, Smif-n-Wessun e Nas.\nDopo aver lavorato con loro in una jam session in studio di registrazione, il cantautore Jovanotti li vuole come gruppo di spalla per il suo tour affidandogli la prima mezz'ora di apertura del suo spettacolo. Dalla session in studio invece \u00e8 nato il brano \"Cose pericolose\", presente nell'edizione speciale dell'album di Jovanotti \"Buon sangue\". Sempre nel 2005 sono stati il gruppo di apertura per le date italiane del rapper statunitense 50 Cent, per il gruppo nu metal Linea 77, i Gogol Bordello e Manu Chao.\n\"Nuovo nuovo\" e \"Buona pace\".\nAll'inizio del 2006 firmano un contratto per Sony Music, per la quale pubblicano il terzo disco ufficiale del gruppo dal titolo \"Nuovo nuovo\", uscito il 16 febbraio 2007 per Sony/BMG Ricordi, che ha tra gli ospiti Roy Paci, Tormento e i Kitsch.\nTra il 2007 e il 2008 partecipano ai live di Roy Paci, assieme al quale scrivono una canzone \"Tango Mambo Jambo\" presente sull'album \"SuoNoGlobal\" di Roy Paci &amp; Aretuska.\nNel 2008 esce il secondo album firmato Primo &amp; Squarta, \"Leggenda\" per Cor Veleno Records, a cui hanno preso parte Grandi Numeri, Amir, MadBuddy, Cico (ex-componenti dei Roy Paci &amp; Aretuska) e Ibbanez. Dall'album vengono estratti i singoli \"Sotto Shock\", \"Spigne\" e \"Rock'n'roll Gangsta\".\nIl 2 luglio 2009 inizia a circolare in rete un brano intitolato \"L'imbastita\", mentre il 10 agosto \u00e8 stato pubblicato su YouTube il videoclip del brano \"Falso\", a cui ha fatto seguito l'EP \"Pace armata\", uscito il 17 dicembre per il download gratuito. Dal 7 maggio 2010 \u00e8 in rotazione in tutte le radio \"L'odore del mare\", singolo apripista dell'album \"Buona pace\" appunto, che ha debuttato alla posizione #84 della classifica ufficiale FIMI.\nNel 2010 partecipano alle riprese del film di Aureliano Amadei \"20 sigarette\" (presentato fuori concorso alla 67\u00aa Mostra internazionale d'arte cinematografica di Venezia) in un cameo, interpretando se stessi. Nel dicembre 2010 esce il terzo album a nome Primo &amp; Squarta intitolato \"Qui \u00e8 selvaggio\", che ha visto la collaborazione con rapper della scena romana e non.\nUltimi anni.\nNel luglio 2012 Primo Brown ha pubblicato per l'etichetta Latlantide l'album \"Fin da bambino\" assieme a Ibbanez, le tracce sono state prodotte da Ill Grosso e mixate da Squarta.\nNel 2014 Primo Brown, insieme ad Egreen, collabora con il rapper Jesto nel brano \"Vorresti fare il rapper?\" estratto dal album \"Supershallo 2\".\nNel mese di settembre 2014 Primo Brown ha annunciato il proprio ritiro dalle scene musicale a causa di problemi di salute, gli stessi che lo hanno portato alla morte nella notte tra il 31 dicembre 2015 e il 1\u00ba gennaio 2016.\nNel corso del 2018 il gruppo ha pubblicato i singoli \"Shut Tha Fuck Up\" e \"Tutta la vita\" con i relativi video ufficiali che annunciano l'uscita del nuovo album di inediti dei Cor Veleno \"Lo spirito che suona\", pubblicato il 26 ottobre 2018."}
{"id": "224722", "revid": "2068842", "url": "https://it.wikipedia.org/wiki?curid=224722", "title": "Web 2.0", "text": ""}
{"id": "224725", "revid": "287204", "url": "https://it.wikipedia.org/wiki?curid=224725", "title": "Horcajo", "text": "Horcajo \u00e8 il nome di alcuni comuni spagnoli:"}
{"id": "224726", "revid": "1136682", "url": "https://it.wikipedia.org/wiki?curid=224726", "title": "Agere per formulas", "text": ""}
{"id": "224728", "revid": "53673", "url": "https://it.wikipedia.org/wiki?curid=224728", "title": "Cannabis Sativa", "text": ""}
{"id": "224733", "revid": "1442080", "url": "https://it.wikipedia.org/wiki?curid=224733", "title": "Paolo Costa (musicista)", "text": "Biografia.\nFratello del noto programmatore di suoni Max Costa, ha cominciato a suonare il basso da autodidatta all'et\u00e0 di 16 anni, ma il suo primo strumento \u00e8 stato la chitarra.\nOltre ad aver fatto parte del gruppo dei \"Tomato\", con cui ha partecipato al Festiva di Sanremo nel 1992 col brano \"'Sai Cosa Sento per Te\"', ha collaborato con molti artisti italiani tra i quali ricordiamo Giuni Russo, Antonella Ruggiero, Claudio Baglioni, Roby Facchinetti, Franco Fasano, Marco Carena, Irene Fargo, Zucchero Fornaciari, Bungaro, Fiorella Mannoia, Ornella Vanoni, Gianna Nannini, Eugenio Finardi, Anna Tatangelo, Gianluca Grignani, Anna Oxa, Nek, Laura Pausini, Mia Martini, Marcella Bella, Gianni Bella, Ivano Fossati, Eros Ramazzotti, Patty Pravo, Iva Zanicchi, Edoardo Bennato, Alessandra Amoroso, Ivano Fossati, Biagio Antonacci, Milva, Al Bano, Jovanotti, Mango, Loredana Bert\u00e8, Danilo Amerio, Grazia Di Michele, Ivana Spagna, Annalisa, Roberto Vecchioni, Luca Madonia, Fabio Concato, Samuele Bersani, Tazenda, Andrea Bocelli, Fabrizio De Andr\u00e9, Mina, Renato Zero, Franco Battiato e collaborazioni con artisti stranieri come Miguel Bos\u00e9, Alejandro Sanz, Ricardo Montaner, Sergio Dalma, Tony Hadley e Justin Hayward. A collaborazioni pop e rock affianca una carriera jazz/fusion come bassista e, a volte, chitarrista nella Biba Band. Attualmente \u00e8 il bassista di Renato Zero, del gruppo dei Quarto, della Band di Eros Ramazzotti e della Tom's Family, band soul/funk milanese.\nStrumentazione.\nIl musicista utilizza bassi a quattro e cinque corde, con caratteristiche diverse. Predilige bassi Yamaha, tra i quali un Attitude 5 opportunamente modificato (che non \u00e8 in produzione da diversi anni). Nel suo studio di registrazione ha diversi Fender, Lackland, Hofner e un Music Man Stingray. Da diversi anni usa Amplificatori Markbass tra cui un Preamplificatore da Studio signature \"Picosta\"."}
{"id": "224796", "revid": "124779701", "url": "https://it.wikipedia.org/wiki?curid=224796", "title": "Saverio Mercadante", "text": "Biografia.\nNon si conosce la data di nascita esatta di Saverio Mercadante. Secondo alcune fonti, sarebbe nato ad Altamura il 17 settembre 1795, mentre secondo altre sarebbe nato a Napoli il 26 giugno 1797. \u00c8 stato ipotizzato che, durante la Rivoluzione altamurana (1799), il piccolo Saverio fosse ad Altamura e che fosse sfuggito alla morte grazie alla madre che, durante il saccheggio della citt\u00e0, si dette provvidenzialmente alla fuga.\nApprese dal suo fratellastro Giacinto Mercadante i rudimenti e la passione per la musica. Inoltre fu allievo di Giovanni Furno, Giacomo Tritto e Nicola Antonio Zingarelli a Napoli, dove ebbe come condiscepoli Vincenzo Bellini ed il musicista patriota Piero Maroncelli. Successivamente fu maestro di composizione di Virginia Gabriel. Qui esord\u00ec come compositore teatrale nel 1819, a ventiquattro anni, con \"L'apoteosi d'Ercole\". Si afferm\u00f2 due anni dopo, nel 1821, alla Scala di Milano con \"Elisa e Claudio\" e, successivamente, le sue opere furono rappresentate nei maggiori centri italiani ed europei, in particolare a Vienna. Dopo aver soggiornato, dal 1827 al 1829, in Spagna e Portogallo, fu nominato, nel 1833, maestro di cappella presso la cattedrale di Novara per sei anni. Nel 1832 sposa Sofia Gambaro, una giovane vedova genovese con tre figli, dalla quale ebbe altri tre figli: Serafina, Osvino e Saverio. Nel 1836, su invito di Rossini, si rec\u00f2 a Parigi dove, presso il \"Th\u00e9\u00e2tre Italien\", fece rappresentare l'opera \"I briganti\". Per trent'anni, dal 1840 fino alla morte avvenuta nel 1870, diresse il conservatorio di Napoli. In piazza Mercadante a Napoli (Corso Vittorio Emanuele), al centro dei giardini, c'\u00e8 la statua che lo raffigura.\nStile.\nTratti caratteristici dello stile operistico di Mercadante, al quale non fu estraneo l'influsso di Rossini, sono la particolare elaborazione del linguaggio armonico, l'interessante e nuova tecnica di orchestrazione, la spiccata evidenza drammatica dei personaggi, per molti versi anticipatrice del teatro di Verdi.\nComposizioni.\nFu autore molto prolifico; alla sua produzione appartengono oltre sessanta opere teatrali, tra le quali emergono \"La testa di bronzo\" (1827), \"Il giuramento (opera)\" (1837), \"Il bravo\" (1839), \"La Vestale\" (1840), \"Orazi e Curiazi\" (1846) e \"Virginia (Mercadante)\" (1866). Compose, inoltre, quattro balletti, sinfonie commemorative dedicate a Bellini, Donizetti, Rossini e Pacini, composizioni per orchestra, cantate, inni, musica sacra e da camera.\nCitazioni letterarie.\nJames Joyce, in giovent\u00f9 apprezzato tenore e sempre appassionato di musica classica (ma anche popolare e leggera), aveva una notevole ammirazione per Mercadante, se \u00e8 vero che nell\"'Ulisse\" lo fa citare cinque volte da Leopold Bloom, sia pure in maniera quasi sempre sbagliata, come \u00e8 tipico del pasticcione Bloom."}
{"id": "224800", "revid": "1305772", "url": "https://it.wikipedia.org/wiki?curid=224800", "title": "Giorgio Colombo Taccani", "text": "Biografia.\nHa compiuto gli studi al Conservatorio G. Verdi di Milano sotto la guida di Pippo Molino e Azio Corghi, e nello stesso istituto si diploma in composizione e pianoforte; in seguito si perfeziona con Franco Donatoni all'Accademia nazionale di Santa Cecilia e con Gy\u00f6rgy Ligeti, partecipando a un seminario dell'IRCAM (Parigi) dedicato all'informatica musicale. Si laurea in lettere moderne all'Universit\u00e0 Statale di Milano sotto la guida di Francesco Degrada. Attivo anche come musicologo, la sua tesi di laurea su Bruno Maderna riceve nel 1993 il \"Premio Missiroli\". Ha insegnato composizione alla Civica scuola di musica di Milano, mentre dal 1999 \u00e8 titolare della classe di composizione presso il Conservatorio G. Verdi di Torino.\nLa musica.\nLa sua musica \u00e8 stata spesso premiata in numerosi concorsi internazionali tra cui il \"Premio Valentino Bucchi\" (Roma), il \"Concurso de Composici\u00f3n Francesc Civil\" a Gerona (Spagna), etc. Ha avuto numerose esecuzioni in Italia e all'estero. \nIl linguaggio di Colombo Taccani si caratterizza per il recupero di stilemi formali delle Neoavanguardie novecentesche e per il rifiuto dei moduli compositivi propri dei neoromantici. Le sue partiture sono edite da Suvini Zerboni (Milano)."}
{"id": "224801", "revid": "466539", "url": "https://it.wikipedia.org/wiki?curid=224801", "title": "Cime tempestose (film 1954)", "text": "Cime tempestose (\"Abismos de pasi\u00f3n\") \u00e8 un film del 1954, diretto da Luis Bu\u00f1uel. Il soggetto \u00e8 liberamente tratto dal romanzo omonimo di Emily Bront\u00eb.\nAppartiene al periodo messicano di Bu\u00f1uel.\nTrama.\nDopo 10 anni di assenza, Alejando ritorna nella tenuta El Robredal con il desiderio di sposarsi con Catalina, il suo amore di giovent\u00f9, ma lei nel frattempo ha accettato la proposta di matrimonio di Eduardo, un facoltoso vicino. Nonostante fosse stato un matrimonio d'amore, il ritorno di Alejandro riaccende la passione in Catalina, che si sente irrimediabilmente attratta da lui, ma vuole resistere a tutti i costi e non tradire il marito. \nPer ripicca, Alejandro sposa Isabel, sorella di Eduardo, che tratta sempre con disprezzo. Nel frattempo, Eduardo ha capito che il sentimento di Catalina \u00e8 qualcosa di troppo forte che potrebbe distruggerla e, non riuscendo a impedirlo, riprende a bere e perde la sua propriet\u00e0 giocando d'azzardo.\nCatalina si ammala gravemente, probabilmente per il rimorso e la disperazione; nonostante tutti cerchino di impedirglielo, Alejando riesce ad arrivare al suo capezzale, dove finalmente lei gli confessa di amarlo ancora tanto quanto lui.\nMa \u00e8 tutto inutile: a causa di un parto difficile, Catalina muore. Alejandro vorrebbe averla sempre con s\u00e9, ma questa volta \u00e8 Ricardo, fratello della morta, a opporsi e finir\u00e0 per ucciderlo.\nEdizioni in DVD.\nIn Italia \u00e8 stato pubblicato nel 2010 dalla Dynamic Italia."}
{"id": "224802", "revid": "1437331", "url": "https://it.wikipedia.org/wiki?curid=224802", "title": "Teorema dei seni", "text": "In trigonometria, il teorema dei seni (noto anche come teorema di Eulero) esprime una relazione di proporzionalit\u00e0 diretta fra le lunghezze dei lati di un triangolo e i seni dei rispettivi angoli opposti.\nSi consideri il triangolo generico \"ABC\" rappresentato nella figura a lato, in cui gli angoli sono indicati da lettere greche minuscole e i lati opposti agli angoli dalle corrispondenti lettere latine minuscole.\nVale quindi\ndove \"R\" \u00e8 il raggio del cerchio circoscritto al triangolo \"ABC\" e \n\u00e8 l'area del triangolo ricavata dal semiperimetro \"p\" grazie alla formula di Erone.\nLa relazione di proporzionalit\u00e0 viene formulata a volte in questo modo:\nApplicazioni.\nIl teorema pu\u00f2 essere adoperato\nGeneralizzazione alle geometrie non euclidee.\nPer una superficie non euclidea dalla curvatura \"K\", il \"raggio di curvatura\" \"\u03c1\" \u00e8\nSi definiscono quindi le dimensioni ridotte del triangolo:\nNel caso di un \"triangolo sferico\", \"a\", \"b\" e \"c\" corrispondono alle misure angolari dei segmenti degli archi grandi [\"BC\"], [\"AC\"] e [\"AB\"] (vedere figura).\nGeometria sferica.\nIn un triangolo sferico \"ABC\" tracciato sulla sfera di centro \"O\" e di raggio \"\u03c1\", il teorema del seno \u00e8 espresso da\ndove \"VOABC\" \u00e8 il volume del tetraedro \"OABC\".\nGeometria iperbolica.\nIn un triangolo iperbolico, il teorema dei seni si esprime con\nGeneralizzazione al tridimensionale (euclideo).\nSi consideri un tetraedro \"A\"1\"A\"2\"A\"3\"A\"4 nello spazio tridimensionale. La figura di lato mostra un tetraedro proiettato su un piano e indica le notazioni di vertici, facce e angoli del tetraedro:\nIl seno dell'angolo triedro in corrispondenza del vertice \"A\"1 si definisce nel modo seguente:\nE in modo analogo per gli altri angoli triedri.\nVale quindi\ndove \"V\" \u00e8 il volume del tetraedro."}
{"id": "224806", "revid": "22828", "url": "https://it.wikipedia.org/wiki?curid=224806", "title": "Gruppo puntuale", "text": ""}
{"id": "224813", "revid": "1543377", "url": "https://it.wikipedia.org/wiki?curid=224813", "title": "Irno", "text": "Il fiume Irno nasce a Baronissi dalle pendici del Monte Stella e percorre 11 km prima di sfociare nel mar Tirreno, dopo aver attraversato la citt\u00e0 di Salerno.\nOrigine del nome.\nSecondo alcuni, in origine il nome del fiume era Irnthi, infatti sono state rinvenute in Campania monete bronzee di una citt\u00e0 sconosciuta che aveva questo nome; gli studiosi si chiedono se essa corrisponda al centro etrusco-campano rinvenuto a Fratte di Salerno lungo il corso dell'Irno.\nAltri, invece, credono che l'Irno una volta si chiamasse Leiriono (fiume dei gigli) e che, per successive modifiche, fosse divenuto Lirino, Lirno e, quindi, l'Irno.\nQuale che sia la verit\u00e0 storica, pare che da questo nome, tramite successive corruzioni, sarebbe derivato all'epoca dei romani il nome di Salerno, cio\u00e8 \"Salernum\" (da \"salum\" e \"Irnum\", ossia \"il luogo situato tra il mare e l'Irno\").\nIndustria ceramica.\nIn epoca antica l'Irno rappresentava un corso d'acqua molto conveniente per le vasche di decantazione dell'argilla. Infatti nella sua parte alta vi sono numerose cave di argilla che sono state sfruttate fin dal V-IV secolo a.C. per la produzione di ceramiche. Nel centro antico di Fratte non solo si sono trovate delle fornaci per la cottura di ceramiche, ma dalla necropoli sono conosciuti vasi a figure rosse dipinte da un artigiano chiamato \"Pittore di Fratte\", che si caratterizza soprattutto per il viso femminile di profilo con naso appuntito, sguardo rivolto all'ins\u00f9, tocco di rosso sulle guance.\nLa tradizione della produzione ceramica ha ripreso nel XX secolo, caratterizzandosi soprattutto nella produzione di ceramiche e stoviglie dipinte (fabbrica \"Ernestine\"), oppure riggiole e tegole di cotto destinate ai mercati di tutta Europa.\nIl fiume e l'industrializzazione del '800.\nNel 1829 alcuni commercianti di tessuti svizzeri (fra cui Davide Vonwiller) impiantarono a Fratte di Salerno, lungo le sponde dell'Irno, alcune industrie tessili, tra le prime del Regno delle Due Sicilie (tra cui filande, tessiture, tintorie, ecc., divenute successivamente le Manifatture Cotoniere Meridionali o MCM), poich\u00e9 avevano notato che l'Irno assicurava un flusso di acqua anche nelle estati pi\u00f9 siccitose, quindi se ne poteva sfruttare senza problemi la forza motrice per azionare le macchine.\nGrazie a questa floridezza industriale paragonabile solo all'Inghilterra, talvolta Salerno era denominata \" \"la Manchester delle Due Sicilie\" \".\nIl fiume e le alluvioni.\nDurante l'alluvione di Salerno del 25 ottobre 1954 l'Irno strarip\u00f2, ma senza creare danni alle persone, a differenza di molti altri torrenti che attraversano la citt\u00e0. Dopo l'evento, il letto ed i margini del fiume sono stati risistemati al fine di contenerne le piene.\nNell'autunno 1966 (nello stesso periodo dell'alluvione di Firenze) l'Irno \u00e8 straripato danneggiando gravemente una parte delle fabbriche che successivamente furono abbattute e ricostruite.\nIl corso del fiume Irno \u00e8 stato oggetto, negli anni 2004/2005, di un vasto programma di opere di sistemazione idrogeologica ed interventi di ingegneria naturalistica. Risultato di tali lavori \u00e8 stata la realizzazione, nella zona a monte di Fratte, di diversi specchi lacuali disposti a grappolo con funzione di bacini di espansione fluviale. L'opera ha previsto anche una sistemazione di tipo naturalistico con la piantumazione di vegetazione igrofila (salici, pioppi) e la creazione di una rete di sentieri attrezzati per favorire la fruizione pubblica delle sponde del fiume; inoltre, sono state rifatte le sponde in cemento della parte di fiume che attraversa la citt\u00e0 di Salerno, gi\u00e0 sistemate negli anni cinquanta."}
{"id": "224818", "revid": "6923", "url": "https://it.wikipedia.org/wiki?curid=224818", "title": "Marcello Piacentini", "text": "Fu protagonista sulla scena dell'architettura italiana nel trentennio 1910-1940, assumendo la figura di massimo ideologo del monumentalismo di regime soprattutto per la sua febbrile opera di regia applicata praticamente a tutta l'attivit\u00e0 architettonica e urbanistica del ventennio fascista.\nDal dopoguerra fu oggetto di forti polemiche politiche a causa del suo legame con il regime, polemiche che innescano un giudizio critico sulla sua persona, mentre sull'opera di architetto, urbanista, docente universitario, direttore di riviste, coordinatore di interventi pubblici, scrittore, critico, e maestro di giovani architetti non si \u00e8 ancora intrapresa una completa e rigorosa opera critica.\nBiografia.\nGli esordi e gli anni del fascismo.\nFiglio dell'architetto Pio Piacentini e di Teresa Stefani, conobbe ben presto il successo professionale. A soli ventisei anni, nel 1907 partecipa al concorso per la risistemazione del centro cittadino di Bergamo (sul quale interverr\u00e0 tra il 1922 e il 1927). Oper\u00f2 intensamente in tutta Italia, ma durante il periodo fascista fu soprattutto a Roma che ebbe incarichi di particolare rilevanza. Gli edifici e gli interventi urbanistici realizzati da Piacentini nella Capitale non si contano: da una parte ne consolidarono l'immagine di \"architetto del regime\" o \"architetto di corte del duce\", e dall'altra connotarono significativamente l'aspetto della citt\u00e0. L'architettura monumentale e le soluzioni urbanistiche di ampio respiro di Piacentini furono adottate da Mussolini nella creazione dell'immagine del suo regime e della sua visione politica riecheggiante il fasto dell'Et\u00e0 imperiale.\nDi notevole qualit\u00e0, anche se poco nota, \u00e8 la primissima produzione di Piacentini, assai vicina al linguaggio dello Jugendstil tedesco e della secessione viennese. Grazie alla sua formazione cosmopolita e ai molti viaggi in Austria e Germania che pot\u00e9 effettuare in giovent\u00f9, egli assorb\u00ec le novit\u00e0 del classicismo \"protorazionalista\" specie di Hoffmann e di Olbrich. Tali suggestioni le espresse bene nella sistemazione del Cinema-Teatro Corso di piazza San Lorenzo in Lucina di Roma in cui non si adagi\u00f2 su uno stanco repertorio rinascimentale ma volle inserire elementi moderni desunti dall'ambiente nordico (bovindi, sintesi delle arti, attenzione alle arti applicate); tuttavia l'esperimento invece di suscitare consensi dest\u00f2 accesissime polemiche tanto che Piacentini dovette modificare il progetto pagando di tasca propria .\nNel 1905 si aggiudic\u00f2, assieme a Giuseppe Quaroni, il concorso di idee indetto dalla Deputazione provinciale di Basilicata per la costruzione di un nuovo ospedale psichiatrico a Potenza. Il Progetto Ophelia, costituito da 18 padiglioni e altri edifici pi\u00f9 piccoli, ha poi mutato destinazione d'uso ma ha segnato con la sua originalit\u00e0 architettonica lo sviluppo del quartiere Santa Maria del capoluogo lucano.\nNel 1921 fond\u00f2, con Gustavo Giovannoni, e diresse la rivista \"Architettura e Arti Decorative\", pubblicata da Emilio Bestetti e Calogero Tumminelli, Editrice d'arte, che usc\u00ec fino al 1931.\nCre\u00f2 un neoclassicismo semplificato che voleva essere a met\u00e0 strada tra il classicismo del gruppo Novecento (Giovanni Muzio, Emilio Lancia, Gio Ponti ecc.) e il razionalismo del Gruppo 7 e del MIAR di Giuseppe Terragni, Giuseppe Pagano, Adalberto Libera ecc. In realt\u00e0 Piacentini fuse entrambi i movimenti, riuscendo a creare uno stile originale, con un'impronta spiccatamente eclettica pur nella ricerca della monumentalit\u00e0 tipica delle tendenze estetiche del tempo.\nNel 1929 Mussolini lo nomin\u00f2 membro dell'Accademia d'Italia, che raccoglieva i migliori intellettuali italiani.\nI richiami alla tradizione classica saranno, soprattutto a partire dagli anni Trenta, numerosi, contribuendo alla fissazione di quello stile littorio cos\u00ec caro a Mussolini e alle alte gerarchie fasciste.\nTra i primati di quegli anni c'\u00e8 la realizzazione del primo grattacielo d'Italia: si tratta del Torrione dell'ex INA - Istituto Nazionale Assicurazioni, a Brescia, creato nell'ambito della realizzazione di Piazza della Vittoria. Il Torrione, in cemento armato rivestito di mattoni rossi, stilisticamente ispirato ai grattacieli di Chicago, con i suoi 15 piani e 57,25 m d'altezza \u00e8 tra i primissimi grattacieli in Europa.\nFra gli incarichi pi\u00f9 prestigiosi spiccano la direzione generale dei lavori e il coordinamento urbanistico-architettonico della Citt\u00e0 universitaria di Roma (1935) e la sovraintendenza all'architettura, parchi e giardini dell'E42, ovvero l'Esposizione Universale di Roma che si sarebbe dovuta tenere nel 1942 e che costituisce l'attuale comprensorio dell'Eur (nell'incarico fu affiancato dall'allievo Luigi Piccinato, da Giuseppe Pagano, da Luigi Vietti e da Ettore Rossi). Ma se nel caso della Citt\u00e0 Universitaria i giovani architetti coinvolti da Piacentini nella progettazione dei singoli edifici (come Giuseppe Capponi, Giovanni Michelucci, Gio Ponti, Gaetano Rapisardi, lo stesso Giuseppe Pagano e altri) ebbero la possibilit\u00e0 di esprimersi con una certa libert\u00e0, in occasione dei concorsi per i fabbricati dell'E42 prevalsero le soluzioni pi\u00f9 monumentali. Anche il piano di sviluppo del futuro quartiere espositivo redatto da Piacentini e dai suoi collaboratori risent\u00ec di pesanti compromissioni, e le reiterate revisioni dello strumento urbanistico dell'Eur intervenute nel dopoguerra, ancorch\u00e9 in gran parte redatte sotto la guida dello stesso Piacentini e del suo collaboratore Giorgio Calza Bini, finirono per rendere del tutto irriconoscibili le idee portanti del suo principale ispiratore.\nIn virt\u00f9 del grande successo ottenuto con i lavori della citt\u00e0 Universitaria del 1935, il Piacentini ebbe l'incarico, sempre nel 1935, del progetto della Citt\u00e0 universitaria di Rio de Janeiro, in Brasile.\nL'impegno di urbanista.\nNei piani di risanamento messi a punto per la citt\u00e0 di Livorno segu\u00ec i principi dell'architettura razionalista italiana, pensando di lasciare nel centro solamente manufatti con funzione commerciale e governativa e attuando un diradamento delle strade per esaltare gli edifici. Altrove, tuttavia, Piacentini si attest\u00f2 su , propugnando delle . Fra le operazioni pi\u00f9 note, emerge la demolizione della \"Spina di Borgo\" per l'apertura di Via della Conciliazione a Roma, su progetto elaborato nel 1936 (ma portato a termine nel 1950) insieme all'architetto Attilio Spaccarelli.\nAntecedenti, fra il 1927 e il 1936, sono gli imponenti lavori di sventramento della \"Contrada Nuova\" di Torino per realizzare il tratto di Via Roma da piazza Carlo Felice a piazza San Carlo. Inoltre a Brescia fu artefice della Piazza della Vittoria, per la quale il suo progetto vinse il concorso indetto dal Comune. In quest'ambito fu l'autore del primo grattacielo italiano, alto 57 metri. Fu membro influente di numerose commissioni, fra cui quelle per la variante generale al piano regolatore di Roma del 1909 istituita nel 1925, per il piano regolatore del 1931 e per la relativa variante generale del 1942 (quest'ultima non fu mai adottata ma nel dopoguerra fu resa praticamente operativa).\nGli anni del Dopoguerra.\nProfessore ordinario di Urbanistica alla facolt\u00e0 di Architettura dell'Universit\u00e0 \"La Sapienza\" di Roma, della quale fu anche , dopo la caduta del regime fascista sub\u00ec un', ma fu , lasciando la cattedra nel 1955 per raggiunti limiti di et\u00e0. I suoi non pochi progetti architettonici del dopoguerra, tra cui il Piano di Fabbricazione dell'isola mediterranea di Pantelleria, . Partecipa in seguito alla seconda ristrutturazione del Teatro dell'Opera di Roma del 1960, a parere di Bruno Zevi egregiamente restaurato all'interno e poi offeso da un'\"insulsa\" facciata.\nLa sua ultima opera architettonica \u00e8 il Palazzo dello Sport dell'EUR, progettato nel 1957 insieme a Pier Luigi Nervi, che rappresenta il risultato finale di una sofferta successione di varianti progettuali. Il suo ultimo intervento urbanistico \u00e8 costituito dal piano regolatore di Bari del 1950, firmato insieme a Giorgio e Alberto Calza Bini. Anche se fece parte di una prima commissione elaboratrice, non ebbe alcuna influenza nella redazione del piano regolatore di Roma che sar\u00e0 adottato nel 1962, ma in qualit\u00e0 di membro della commissione urbanistica del Campidoglio dal 1956 alla morte tent\u00f2 di mantenere fermi i principi cui era portabandiera fin dall'anteguerra. \u00c8 sepolto insieme al padre Pio Piacentini nella tomba di famiglia al Cimitero del Verano.\nRicezione.\nAlla sua scomparsa dopo lunga malattia, su di lui cadde l'impietoso giudizio distruttivo di Bruno Zevi, che come architetto lo defin\u00ec \"morto nel 1925\". Il tempo e una maggiore riflessione hanno condotto a una rivalutazione di alcune opere di Piacentini successive al 1911. Di recente, \u00e8 stata sottolineata la riuscita di una delle numerose operazioni urbanistiche da lui realizzate: l'apertura del secondo tratto novecentesco di Via Roma a Torino del 1936.\nIl suo rapporto con il regime, indubbio e ampiamente documentato, pur essendo stato duraturo e proficuo, non manca di notevoli incongruenze. Nei primi anni venti infatti, Piacentini fu aggredito dalle squadre fasciste a Genzano dove aveva una casa e dei possedimenti: la causa di tale gesto probabilmente va ricercata nelle frequentazioni e nelle amicizie del giovane Marcello Piacentini, che gi\u00e0 grazie al peso del padre Pio, aveva potuto gravitare attorno a personaggi della massoneria e dell'anticlericalismo come Ernesto Nathan ed Ettore Ferrari, poco gradite allora a Mussolini e di conseguenza al violento e intransigente fascismo rurale. Il successo di Piacentini nel ventennio poi non fu improvviso; gi\u00e0 negli anni dieci egli si era imposto come promessa del panorama architettonico non solo romano e aveva ricevuto importanti incarichi pubblici come la costruzione di edifici provvisori per l'esposizione internazionale di Roma del 1911 e il padiglione italiano all'esposizione di San Francisco (1915).\nArchivio e biblioteca personali.\nLa Biblioteca di Architettura dell'Universit\u00e0 degli studi La Sapienza di Roma conserva il \"Fondo Piacentini\", comprendente 2.300 volumi e 60 periodici, donato dalla figlia Sofia Annesi Piacentini negli anni 1970-71. Presso la sede di Architettura della Biblioteca di Scienze Tecnologiche, Universit\u00e0 degli Studi di Firenze \u00e8 conservato il \"Fondo Marcello Piacentini\", donato nel 1980. Si tratta di 500 fascicoli relativi all'attivit\u00e0 professionale, contenenti la documentazione relativa ai concorsi e ai progetti a cui l'architetto partecip\u00f2 (studi, schizzi, esecutivi di opere realizzate, fotografie, manoscritti, carteggi, estratti) e da una serie di circa 2.500 pezzi di piccolo formato, costituiti da appunti, disegni e studi di architettura.\nCitazioni e commenti.\nUn commento di Marcello Piacentini su ci\u00f2 che si \u00e8 costruito in Italia dal 1933 al 1936 per chiarire il concetto di \"modernit\u00e0 nazionale\":"}
{"id": "224829", "revid": "486946", "url": "https://it.wikipedia.org/wiki?curid=224829", "title": "Effetto Shunt", "text": ""}
{"id": "224832", "revid": "1543377", "url": "https://it.wikipedia.org/wiki?curid=224832", "title": "Nabilone", "text": "Il nabilone \u00e8 un derivato sintetico del delta-9-THC.\nIl farmaco \u00e8 registrato, con il nome commerciale di Cesamet, per il trattamento della nausea e del vomito nei pazienti in chemioterapia antitumorale.\nIl farmaco non \u00e8 in commercio in Italia ma pu\u00f2 essere importato dall'estero in base alla procedura prevista dal D.M. 11-2-1997 (Importazione di specialit\u00e0 medicinali registrate all'estero)."}
{"id": "224833", "revid": "1337443", "url": "https://it.wikipedia.org/wiki?curid=224833", "title": "Michele Cervelli", "text": "Biografia.\nMichele Cervelli nacque nel 1791 a Montemagno di Camaiore (Lucca), figlio di Sebastiano Cervelli.\nDopo aver compiuto gli studi di ingegneria a Lucca entr\u00f2 a far parte del Dipartimento delle Acque e Strade del Ducato di Lucca gi\u00e0 dal 1818.\nSpos\u00f2 Enrichetta Giannardi.\nNel 1831 fu inviato a Milano per studiare approfonditamente le opere di canalizzazione idraulica. In breve tempo assunse la direzione del medesimo Dipartimento e poi di quello delle Pubbliche fabbriche del Ducato.\nPer Carlo Lodovico di Borbone realizz\u00f2 nel 1840 la nuova chiesa di Sant'Andrea a Viareggio e successivamente i nuovi edifici delle Scuderie Ducali di San Romano a Lucca (oggi sede del Museo del fumetto e dell'immagine) completati fra il 1846 ed il 1847.\nMichele Cervelli parallelamente agli impegni pubblici assecond\u00f2 numerose committenze private, diresse numerosi interventi e ristrutturazioni di edifici sacri del territorio lucchese. Fra gli ultimi impegni i lavori di adattamento del Palazzo Guidiccioni a sede per l'Archivio di Stato di Lucca.\nMor\u00ec a Lucca il 15 febbraio 1870."}
{"id": "224836", "revid": "37401", "url": "https://it.wikipedia.org/wiki?curid=224836", "title": "Antioco III", "text": "La definizione tradizionale, \"il Grande\", viene dal fraintendimento di \"Megas Basileus\" (Grande re), il titolo classico dei re Persiani, che Antioco adott\u00f2. Egli era il sesto sovrano a succedere a Seleuco I.\nSalito al trono all'et\u00e0 di circa diciotto anni, le sue prime campagne militare contro l'Egitto tolemaico furono infruttuose, ma negli anni successivi Antioco riport\u00f2 numerose vittorie in battaglia ed espanse i territori del proprio impero. Restaurando la vecchia gloria dei suoi domini, per\u00f2, Antioco entr\u00f2 in contrasto con la nascente potenza della repubblica romana, contro la quale inizi\u00f2 una importante guerra.\nDichiarandosi \"campione della libert\u00e0 ellenistica contro il dominio di Roma\", Antioco combatt\u00e9 il nemico per quattro anni sia in Asia minore sia in Grecia stessa, il re seleucide fu sconfitto definitivamente nella battaglia di Magnesia (190 a.C.). Antioco mor\u00ec tre anni dopo in una campagna in oriente nell'Elimaide.\nBiografia.\nPrimi anni.\nAntioco eredit\u00f2 uno stato notevolmente disorganizzato: non solo l'Asia Minore si era staccata, ma le stesse province orientali si erano ribellate con successo, la Battriana sotto il greco Diodoto di Battriana, e la Partia sotto il capo nomade Arsace I. Poco dopo la salita al trono di Antioco, la Media e la Persia si ribellarono sotto i loro governatori, i fratelli Molone ed Alessandro.\nIl giovane re, sotto l'influenza del ministro Ermia, autorizz\u00f2 l'attacco della Giudea invece di andare personalmente ad affrontare i ribelli. L'attacco della Giudea fall\u00ec e il generale mandato contro Molone ed Alessandro and\u00f2 incontro al disastro. Solo in Asia Minore il cugino del re, il capace Acheo, rappresentante dei seleucidi, fece aumentare il prestigio del re sconfiggendo le forze di Pergamo e respingendole oltre i confini precedenti.\nNel 221 a.C. Antioco stesso and\u00f2 contro il regno ribelle di Molone e di Alessandro che venne sconfitto e cadde. La sottomissione della Media Minore, che ottenne l'indipendenza sotto Artabazane, fu conseguente. Nello stesso anno entr\u00f2 in guerra con l'Egitto per il possesso della Celesiria e ritorn\u00f2 in Siria nel 220 a.C. dopo essersi liberato di Ermia, che venne assassinato. Nel frattempo Acheo si era ribellato e si era autonominato re nell'Asia Minore. Ma, dato che le forze di Acheo non erano sufficienti da permettergli un attacco alla Siria, Antioco decise di lasciare Acheo momentaneamente e attaccare nuovamente la Giudea.\nLa guerra contro l'Egitto e la spedizione orientale.\nDopo aver risolto il problema degli usurpatori, Antioco reclam\u00f2 la Celesiria, allora possedimento dei Tolomei, ma considerata da Antioco un territorio che spettava di diritto alla dinastia Seleucide: cominci\u00f2 cos\u00ec il conflitto noto come quarta guerra siriaca. Inizi\u00f2 dunque le ostilit\u00e0 contro il regno d'Egitto riconquistando la citt\u00e0 di Seleucia di Pieria, citt\u00e0 ancestrale dei Seleucidi, caduta in mano dei Tolomei dopo la disastrosa terza guerra siriaca. I numerosi successi del 219 a.C. e del 218 a.C. portarono le armate seleucidi ai confini dell'Egitto, ma nel 217 a.C. Tolomeo IV si scontr\u00f2 con Antioco nella Battaglia di Raphia e gli inflisse una grave sconfitta che vanific\u00f2 tutti i successi dei due anni precedenti e spinse gli eserciti seleucidi verso il nord, nel Libano. Ciononostante Tolomeo non prosegu\u00ec la guerra, e pago di avere riconquistato facilmente la Celesiria, impose ad Antioco delle condizioni di pace assai moderate, consentendogli persino di conservare Seleucia.\nNel 216 a.C. Antioco torn\u00f2 verso nord per combattere con Acheo, e nel 214 a.C. lo sconfisse e lo spinse a Sardi. Antioco riusc\u00ec a conquistare Sardi (vedi Polibio): Acheo resistette nella rocca, ma fu tradito da un uomo che i ministri Tolemaici avevano inviato per salvarlo, catturato e consegnato ad Antioco, che lo fece immediatamente uccidere. Non riusc\u00ec tuttavia a prendere la rocca fino al 213 a.C. quando la vedova di Acheo, Laodice, si arrese: le province Seleucidi in Asia Minore erano tornate in mano al re legittimo.\nAvendo recuperato la zona centrale dell'Asia Minore Antioco si spinse a recuperare le province perdute del nord e dell'est, anche a causa del fatto che il governo seleucide decise di tollerare le dinastie della Bitinia, di Eumene di Pergamo e di Ariarate IV di Cappadocia. A questi ultimi due sovrani diede le proprie figlie in matrimonio. Obblig\u00f2 Serse di Armenia ad accettare la sua supremazia nel 212 a.C. Nel 209 a.C. Antioco invase la Partia con successo, occupando la capitale Hecatompylos e spingendosi fino all'Ircania. Il re parto Arsace II chiese, con apparente successo, la pace. Il 208 a.C. vide Antioco nella Battriana, dove un altro greco, Eutidemo I, aveva soppiantato (230 a. C. circa) Diodoto II. Antioco vinse la battaglia dell'Ario, in cui si comport\u00f2 valorosamente, essendo ferito alla bocca e perdendo alcuni denti; dopo un lungo assedio alla capitale battriana (la moderna Balkh), durato fino al 206 a.C., Eutidemo, con la minaccia di far avanzare contro Antioco i Saci-Massageti dalla steppa, ottenne una pace onorevole con la quale Antioco promise al figlio di Eutidemo, Demetrio, una delle sue figlie in moglie.\nAntioco successivamente, seguendo i passi di Alessandro, scese nella valle di Kabul, ricevendo l'omaggio del re dell'India Sofagaseno e ritorn\u00f2 verso ovest per il Sistan e il Kerman (206/5 a.C.). Da Seleucia sul Tigri condusse una breve spedizione verso il Golfo Persico contro i Gerrhani della costa Arabica (205 a.C./204 a.C.). Antioco aveva apparentemente restaurato l'impero seleucide nell'est, e i risultati ottenuti gli permisero di ottenere il titolo di \"Grande Re\". Nel 205 a.C./204 a.C. il piccolo Tolomeo V Epifane successe a suo padre sul trono egiziano, ed Antioco concluse un patto segreto con Filippo V di Macedonia per occupare la Celesiria, la Cilicia, la Fenicia e la Palestina, promettendo al re macedone l'egemonia nell'Egeo (203 a.C.). Poco dopo Filippo, forte di quest'alleanza, cominci\u00f2 la guerra di Creta, che per\u00f2 lo vide sconfitto.\nAntioco attacc\u00f2 nuovamente la Giudea, e nel 199 a.C. aveva quasi ottenuto il possesso della regione quando gli Etoli, sotto Scopa, la recuperarono per i Tolomei. Ma il recupero fu breve, perch\u00e9 nel 198 a.C. Antioco sconfisse Scopa nella Battaglia di Panea, vicino alle sorgenti del Giordano, una battaglia che segn\u00f2 la fine del dominio tolemaico in Giudea. \u00c8 vero anche che pochi anni pi\u00f9 tardi, Antioco strinse relazioni amichevoli con Rodi e Bisanzio, e si riavvicin\u00f2 all'Egitto dei Tolomei, avendo promesso in moglie sua figlia Cleopatra a Tolomeo V, e dando loro in dote, non tanto la Siria meridionale (che aveva occupato dal 201 a.C.), ma il diritto di riscuoterne il suo tributo.\nGuerra contro Roma.\nAntioco poi si spost\u00f2 in Asia Minore per recuperare i possedimenti acquisiti dai Tolomei e delle citt\u00e0 greche indipendenti dell'Ellesponto e della Ionia. Ma questa azione lo port\u00f2 ad inimicarsi Roma, dato che Smirne e Lampsaco chiesero aiuto alla forte repubblica italica. La tensione aument\u00f2 ancora quando Antioco, nel 196 a.C., mise piede in Tracia riducendola all'obbedienza anche con la forza. Qui fortific\u00f2 il Chersoneso Tracico e ricostru\u00ec la citt\u00e0 di \"Lysimacheia\". Appena i Romani lasciarono la Grecia, Antioco sfrutt\u00f2 l'occasione spinto anche dal fuggitivo Annibale che era suo protetto dal 196-195 a.C.\nNel 192 a.C. Antioco invase la Grecia con 10.000 uomini, avendo inoltre la Lega etolica e altri stati greci come alleati. Nel 191 a.C., i Romani, sotto la guida di Manio Acilio Glabrione per\u00f2 tornarono in Grecia e sconfissero Antioco alle Termopili e lo obbligarono a ripiegare in Asia. Inoltre i Romani proseguirono sconfiggendo Antioco anche in Anatolia, nella battaglia decisiva di Magnesia sul Sipilo vinta dai Romani guidati da Lucio Cornelio Scipione Asiatico nel 190 a.C. In precedenza la flotta seleucide, guidata da Annibale, era stata sconfitta.\nCon il Trattato di Apamea (188 a.C.) il re seleucide abbandon\u00f2 tutti i suoi possedimenti a nord dei monti del Tauro, che Roma distribu\u00ec tra i suoi alleati. Come conseguenza della caduta della potenza seleucide, le province imperiali recuperate da Antioco si ribellarono nuovamente.\nAntioco mor\u00ec durante una spedizione verso oriente nel Lorestan, il 3 luglio 187 a.C. Il regno seleucide pass\u00f2 cos\u00ec nelle mani di suo figlio, Seleuco IV Filopatore."}
{"id": "224838", "revid": "6789", "url": "https://it.wikipedia.org/wiki?curid=224838", "title": "Antioco III il Grande", "text": ""}
{"id": "224841", "revid": "1982", "url": "https://it.wikipedia.org/wiki?curid=224841", "title": "Energia elettrica in Italia", "text": ""}
{"id": "224847", "revid": "76963", "url": "https://it.wikipedia.org/wiki?curid=224847", "title": "La lingua del Santo", "text": ""}
{"id": "224849", "revid": "73843", "url": "https://it.wikipedia.org/wiki?curid=224849", "title": "Modello della probabilit\u00e0 di elaborazione", "text": "Il modello della probabilit\u00e0 di elaborazione (in inglese \"Elaboration Likelihood Model\", ELM) \u00e8 stato elaborato nel 1984 dagli psicologi Richard Petty e John Cacioppo.\nIl modello descrive due modi diversi di elaborazione delle informazioni, in base alla motivazione e alla capacit\u00e0 cognitiva del ricevente. Il processo di persuasione nella comunicazione pu\u00f2 seguire due percorsi: uno periferico e uno centrale. I due percorsi si distinguono nel modo in cui veicolano il messaggio. Gli individui si distinguono, attraverso una variabile della personalit\u00e0 descritta come il bisogno di cognizione, nel percorso attraverso il quale tendono pi\u00f9 spesso ad elaborare le informazioni, quello centrale o periferico. Gli individui con un alto livello di bisogno di cognizione sono pi\u00f9 inclini ad elaborare il messaggio per la via centrale di persuasione, gli individui con un livello di bisogno di cognizione basso tendono ad elaborare il messaggio per la via periferica di persuasione.\nI due percorsi.\nLa scelta dell'utilizzo dell'uno o dell'altro percorso dipende dalla motivazione e capacit\u00e0 cognitiva del ricevente, il bisogno di cognizione, e da quanto si vuole che sia duraturo il messaggio.\nLa teoria elaborata da Petty e Cacioppo rimanda al concetto di risparmio cognitivo: noi siamo risparmiatori cognitivi nella misura in cui costantemente cerchiamo di conservare la nostra energia cognitiva. In questo senso l'utilizzo del percorso periferico a fini persuasivi risulta molto pi\u00f9 frequente rispetto all'attivazione del percorso centrale."}
{"id": "224850", "revid": "1982", "url": "https://it.wikipedia.org/wiki?curid=224850", "title": "Fonti fossili", "text": ""}
{"id": "224851", "revid": "14691", "url": "https://it.wikipedia.org/wiki?curid=224851", "title": "Hans-Christian Andersen", "text": ""}
{"id": "224852", "revid": "14691", "url": "https://it.wikipedia.org/wiki?curid=224852", "title": "H.C. Andersen", "text": ""}
{"id": "224853", "revid": "486946", "url": "https://it.wikipedia.org/wiki?curid=224853", "title": "Persuasione - teoria del Percorso Periferico", "text": ""}
{"id": "224854", "revid": "11497", "url": "https://it.wikipedia.org/wiki?curid=224854", "title": "Mega Drive", "text": ""}
{"id": "224855", "revid": "11497", "url": "https://it.wikipedia.org/wiki?curid=224855", "title": "Mega drive", "text": ""}
{"id": "224856", "revid": "11497", "url": "https://it.wikipedia.org/wiki?curid=224856", "title": "Megadrive", "text": ""}
{"id": "224859", "revid": "123178127", "url": "https://it.wikipedia.org/wiki?curid=224859", "title": "Bartolomeo Pinelli", "text": "Artista grafico estremamente prolifico, \u00e8 stato recentemente stimato che abbia prodotto circa quattromila incisioni e diecimila disegni. \nNelle sue stampe ha illustrato i costumi dei popoli italiani, i grandi capolavori della letteratura (Virgilio, Dante, Tasso, Ariosto, Cervantes, Manzoni), e soggetti della storia romana, greca, napoleonica ecc. Il tema in generale pi\u00f9 ricorrente \u00e8 Roma, i suoi abitanti, i suoi monumenti, la citt\u00e0 antica e quella a lui contemporanea. Ha avuto fra i propri allievi il noto ritrattista goriziano Giuseppe Tominz. \nLa sua opera di illustratore possiede, oltre all'intrinseco valore artistico, un rilevante significato documentario per l'etnografia di Roma, dell'Italia e della Svizzera. Oltre al repertorio di immagini dedicate ai costumi romani ha illustrato numerosi libri, realizzando cicli ispirati a Iliade, Odissea, Eneide e alla mitologia greco-romana. Opere che maggiormente rivelano l'impronta del neoclassicismo.\nBiografia.\nNacque a Roma il 20 novembre 1781, da Giovanni Battista e Francesca Gianfarani, in un edificio del rione di Trastevere oggi non pi\u00f9 esistente, ma in corrispondenza del quale si trovano una lapide ed un busto bronzeo in suo onore.\nSuo padre era un modellatore di statue devozionali, e lo avvi\u00f2 all'arte della manipolazione della ceramica. Tuttavia le sue capacit\u00e0 nel campo della figurazione si sarebbero esplicate soprattutto attraverso le tecniche dell'incisione, del disegno e della pittura. Si form\u00f2 prima all'Accademia di Belle Arti di Bologna, citt\u00e0 dove la famiglia si era trasferita nel 1792, e poi all'Accademia di San Luca a Roma, dove era tornato nel 1799. Nello stesso 1799 cominci\u00f2 la collaborazione con Franz Kaisermann, per il quale dipinse le figure delle sue vedute all'acquerello. Nel frattempo diede inizio ai suoi studi, sbocciati poi (1807) nell\"Album di trentasei acquerelli di Scene e Costumi di Roma e del Lazio\".\nQuanto al suo aspetto fisico e alle sue abitudini comportamentali, cos\u00ec scrisse di lui un contemporaneo:\nDel 1809 \u00e8 la sua prima serie di incisioni dal titolo \"Raccolta di cinquanta costumi pittoreschi incisi all'acquaforte\". Fu probabilmente nello stesso anno che contrasse il matrimonio con Mariangela Gatti, avvenuto con rito repubblicano e dal quale nacquero una figlia femmina, forse morta in giovane et\u00e0 e di cui non si conoscono nemmeno gli estremi anagrafici, e un maschio, Achille. Nel 1816 realizz\u00f2 le illustrazioni per la \"Storia Romana\" e nel 1821 quelle per la \"Storia Greca\". Tra il 1822 e il 1823 realizz\u00f2 le cinquantadue tavole per il \"Meo Patacca\". Il 25 agosto 1834, per la sua indifferenza al precetto pasquale, ricevette con disprezzo l'interdetto. Mor\u00ec povero il 1\u00ba aprile del 1835, lasciando incompleta l'illustrazione del \"Maggio romanesco\" di Giovanni Camillo Peresio.\nLa morte der zor Meo.\nPochi giorni dopo Giuseppe Gioachino Belli scrisse il seguente sonetto:\nOpere.\nOreste Raggi, nel suo libretto scritto il 1835, l'anno stesso della morte dell'artista, cita oltre a moltissimi disegni ed acquerelli circa 40 raccolte di stampe, pubblicate a Roma con una decina di editori diversi.\nTra queste:\nMusei.\nElenco dei musei ed enti che espongono opere dell'artista:"}
