{"id": "151578", "revid": "1782831", "url": "https://it.wikipedia.org/wiki?curid=151578", "title": "Asgard (Stargate)", "text": "Gli Asgard sono una specie aliena immaginaria dell'universo fantascientifico di Stargate.\nGli Asgard sono una razza benevola, altamente progredita ed evoluta proveniente da un'altra galassia che visit\u00f2 la Terra in molte occasioni, dando origine alle pi\u00f9 antiche leggende nordiche. La loro razza fece parte dell'Alleanza delle quattro grandi razze e il loro scopo nella Via Lattea consiste principalmente nel trovare una cura al loro problema genetico e, nel contempo, opporsi ai Goa'uld e ai Replicatori. Durante la serie \"Stargate SG-1\", gli Asgard vengono pi\u00f9 volte paragonati agli alieni Grigi implicati nel presunto Incidente di Roswell.\nCome civilt\u00e0, gli Asgard sono, all'epoca di \"Stargate SG-1\", la razza pi\u00f9 avanzata nell'universo conosciuto, rivaleggiati solo dai Nox e probabilmente dai Furling. Pi\u00f9 avanzati di loro vi sono solo gli Alterani, con cui, assieme a Nox e Furling, crearono l'Alleanza delle quattro grandi razze. Gli Asgard assunsero il ruolo di protettori della Via Lattea quando gli Antichi ascesero, ruolo stesso che loro passano infine ai Tau'ri concedendogli tutto il loro sapere.\nFisiologia.\nPi\u00f9 di 30.000 anni fa, gli Asgard erano fisiologicamente umanoidi molto alti, in grado di procreare con la riproduzione sessuata ma nel tempo, a causa del loro programma di clonazione, il loro fisico mut\u00f2. All'epoca degli eventi di Stargate SG-1 gli Asgard sono alti circa 1 metro, con carnagione grigia, arti corti e sottili, testa larga e occhi neri; del tutto simili ai Grigi delle storie sugli UFO, a cui sono ispirati. Il loro corpo, indebolito da millenni di clonazioni, \u00e8 molto sensibile ad armi stordenti come lo Zat'nik'tel, infatti Loki sviene immediatamente quando viene colpito, mentre gli umani e i Jaffa resistono per un attimo prima di perdere i sensi. Sulla loro moderna anatomia si sa che non possiedono ghiandole in grado di secernere sostanze come l'adrenalina\nL'utilizzo della clonazione.\nGli Asgard si convinsero di aver ottenuto l'immortalit\u00e0 quando scoprirono come clonarsi in maniera efficiente trasferendo al contempo le loro menti nei nuovi corpi clonati.\nL'eccessivo utilizzo della clonazione, che non era priva di difetti, sar\u00e0 tuttavia la causa del danneggiamento e della degradazione del genoma Asgard: col tempo, le nuove generazioni di cloni perderanno la capacit\u00e0 di riprodursi in maniera sessuata, e saranno talmente degradate geneticamente da impedire agli Asgard di ottenere l'Ascensione. All'epoca degli eventi di \"Stargate SG-1\", gli Asgard sanno di essere prossimi all'estinzione, a meno che non riescano a migliorare la loro tecnica di clonazione e a ripristinare l'antico genoma. Sebbene impieghino molto tempo e risorse per raggiungere questi obiettivi, i loro migliori tentativi si rivelano futili.\nI Vanir avranno pi\u00f9 fortuna grazie al loro uso indiscriminato degli esseri umani per esperimenti, ma invece di risolvere il problema, lo posticiperanno.\nStoria.\nStoria antica.\nGli Asgard si evolsero sul pianeta Othala, nella Galassia di Ida. La loro storia e cultura crebbe per circa 100.000 anni e cominciarono l'esplorazione all'esterno della loro galassia circa nel 28.000 a.C. Ad un certo punto della loro storia, cominciarono un programma di clonazione nel tentativo di estendere indefinitamente la durata della loro vita, trasferendo le loro menti in nuovi corpi pi\u00f9 giovani.\n30.000 anni fa.\nCirca in questo periodo, una nave stellare Asgard, con un equipaggio in animazione sospesa, lasci\u00f2 Othala. Il sistema di navigazione della nave ebbe per\u00f2 un guasto e la nave viaggi\u00f2 senza meta per le galassie, giungendo infine nella Via Lattea anche se non \u00e8 chiaro se questa fosse la loro meta originaria.\n10.000 anni fa.\nGli Asgard presero contatto pacificamente con Antichi, Furling e Nox, e in seguito cominciarono un conflitto con i Goa'uld. Dopo aver liberato diversi mondi umani dai Goa'uld, gli Asgard si dichiararono loro protettori finch\u00e9 non fossero sufficientemente evoluti, minacciando i Goa'uld stessi di violente rappresaglie se avessero tentato di schiavizzare nuovamente i loro protetti.\nI Vanir, un gruppo di Asgard non favorevoli all'etica riguardante gli esperimenti sugli umani, lasciarono in questo periodo la Galassia di Ida, diretti verso quella di Pegaso dove continuarono questi esperimenti sugli umani di Pegaso. Il loro risultato fu tuttavia solo aver ritardato l'inevitabile.\nDopo la ritirata degli Antichi nella guerra contro i Wraith, questi attaccarono gli Asgard della Galassia di Pegaso. Le navi intergalattiche degli Asgard furono danneggiate e non avendo risorse per ripararle furono costretti a rimanere in questa galassia.\nNel tentativo di salvarsi, i Vanir giunsero su un pianeta tossico, ostile anche ai Wraith. L'atmosfera del pianeta, con il passare del tempo, continu\u00f2 a degradarsi, costringendo i Vanir a costruire delle tute in grado di resistere alle condizioni del pianeta. Infine, le condizioni si aggravarono cos\u00ec tanto che furono costretti ad avventurarsi nuovamente nella galassia.\nDal 10.000 a.C. all'epoca contemporanea.\nNonostante gli sforzi, i Goa'uld divennero una grave minaccia per la Via Lattea. Essi in questo periodo cominciarono a prendere gli umani come ospiti, cosa che fece infuriare gli Asgard stessi, che vedevano nell'umanit\u00e0 un grande potenziale, probabilmente perch\u00e9 discendenti di una civilt\u00e0 prospera come quella Alterana, e in seguito Antica. La superiorit\u00e0 tecnologica degli Asgard costrinse i Goa'uld a firmare un trattato di pace per impedire di essere distrutti.\nNon accettando di consegnare il dominio della galassia ai Goa'uld, gli Asgard liberarono e trasportarono degli esseri umani dalla Terra in altri mondi e ponendo se stessi come divinit\u00e0 protettrici, non volendo spogliare i primitivi umani delle loro credenze e tradizioni. Questi incontri diedero vita sulla Terra alla mitologia norrena. Nei nuovi mondi, posizionarono dei dispositivi per determinare quando queste popolazioni fossero sufficientemente avanzate per conoscere, e presumibilmente prendere come esempio, la vera natura dei loro dei protettori.\nPer assicurare che almeno alcuni di questi pianeti non fossero attaccati dai Goa'uld, gli Asgard firmarono con essi il Trattato dei pianeti protetti. Il trattato affermava che gli Asgard avevano concesso diversi benefici ai loro rivali, anche se non si sa di preciso quali, in cambio della promessa che i mondi protetti non sarebbero stati toccati. Il trattato poteva essere modificato per includere altri mondi, solo se entrambe le parti avessero accettato una negoziazione.\nPer diverso tempo gli Asgard protessero questi pianeti con le loro navi da guerra ma l'invasione Replicante della Galassia di Ida li costrinse a trasferire delle risorse, lasciando i pianeti protetti solo nominalmente e non pi\u00f9 fisicamente.\nFu in questo periodo che gli Asgard ritrovarono una loro nave persa da molto tempo. All'interno, vi era un antico Asgard perfettamente preservato. Lo scienziato Heimdall cominci\u00f2 subito a studiare il corpo conservato, dato che era un clone dell'epoca in cui il loro programma di clonazione \"non era ancora irreversibile\".\nI Replicanti.\nGli Asgard non sono stati in grado di aiutare la Terra costantemente durante la guerra con i Goa'uld, a causa di un'altra guerra che li ha tenuti impegnati a fronteggiare una minaccia ancora maggiore, i Replicatori. Le avanzatissime armi ad energia degli Asgard si resero ben presto inefficaci contro i Replicanti mentre le armi terrestri, basate su semplici reazioni chimiche la cui energia si trasforma in energia cinetica dei proiettili, sono qualcosa contro cui i Replicatori non possono difendersi.\nL'SG-1 ha contribuito ad intrappolare tutti i Replicanti in una bolla di dilatazione temporale. Sfortunatamente i Replicanti in seguito riuscirono a fuggire e lanciarono un attacco al nuovo mondo degli Asgard, Orilla. Aegir guid\u00f2 l'attacco alla nave Replicante appena emersa dall'iperspazio, prima che potesse alzare i suoi scudi. Non tutti i Replicanti vennero distrutti: una fazione comandata dal replicante di forma umana, conosciuto come Quinto, riusc\u00ec ad atterrare sul pianeta.\nIl colonnello O'Neill, nel cui cervello era stato scaricato l'archivio degli Antichi per salvare la Terra dall'attacco di Anubis, riusc\u00ec a progettare e costruire un'arma, chiamata \"Disgregatore\", in grado di bloccare la comunicazione fra le cellule dei Replicanti, rendendoli incapaci di ricomporsi una volta colpiti. Thor riusc\u00ec ad adattare la sua astronave in modo che funzionasse come il disgregatore in modo da eliminare tutti i replicanti sul pianeta della colonia Asgard.\nDopo il conflitto con i Replicanti.\nNon \u00e8 chiaro cosa abbiano fatto gli Asgard dopo la neutralizzazione da parte dell'SG-1 e dei Jaffa ribelli della minaccia dei Replicanti ma \u00e8 ragionevole presumere che si siano impegnati nella ricostruzione della propria civilt\u00e0, provvedendo nel contempo a fornire conoscenza ai terrestri per costruire la \"Daedalus\", dove inviarono un loro ingegnere, Hermiod. Gli Asgard furono coinvolti anche nelle battaglie contro gli Ori.\nL'estinzione.\nI loro ultimi fallimenti nel tentativo di riparare la degradazione genetica e il desiderio di non lasciare la loro tecnologia alla merc\u00e9 di altre razze, convinse gli Asgard che l'unica strada da prendere fosse il suicidio di massa, auto-distruggendo il loro pianeta. Prima di fare ci\u00f2 per\u00f2, consegnarono al Comando Stargate un database Asgard contenente tutto sulla loro storia, cultura e tecnologia, e apportarono le modifiche pi\u00f9 recenti sulla \"Odyssey\".\nLe nuove tecnologie furono impiegate subito quando delle navi madri Ori attaccarono Orilla e l\"'Odyssey\". La nave terrestre ingaggi\u00f2 battaglia contro una delle navi Ori mentre altre due si preparavano ad attaccare il pianeta. Nello stesso istante, gli Asgard fecero esplodere il pianeta, distruggendo se stessi e le due navi Ori. Gli apportamenti alla \"Odyssey\" le permisero di distruggere la nave Ori e, eventualmente, ogni altra nave avversaria.\nIl ritorno dei Vanir.\nDopo aver abbandonato, nel 2008, il pianeta tossico su cuo si erano stanziati, i Vanir trovarono un avamposto Lantiano, al cui interno si trovava il Dispositivo Attero, ma mancando un pezzo fondamentale non furono in grado di riattivarlo. Quando il Dr. Rodney McKay e Daniel Jackson trovarono il laboratorio segreto di Janus ad Atlantide, i Vanir si infiltrarono la citt\u00e0 per rubare il pezzo mancante e rapire i due scienziati.\nI Vanir li costrinsero ad attivarlo, sapendo che il dispositivo avrebbe si distrutto le navi Wraith che entravano nell'Iperspazio, ma avrebbe anche fatto esplodere gli Stargate una volta attivati. Muovendosi solo in navi e non usando gli Stargate decisero che era una perdita accettabile. Tuttavia furono fermati da una nave dei Viaggiatori che distrusse due delle loro navi e l'avamposto, ma una delle navi riusci a fuggire.\nTecnologia.\nLa tecnologia degli Asgard si basa sul Neutronium, elemento comune su Othala. Possiedono un livello tecnologico molto pi\u00f9 elevato di quello dei Goa'uld e di molte altre razze dell'universo. Le uniche razze conosciute la cui tecnologia \u00e8 o era in grado di tenere loro testa sono gli Antichi e gli Ori e probabilmente anche i Nox e i Furling.\nLe loro navi sono in grado di attraversare migliaia di anni luce di spazio in pochi minuti e i loro scudi riescono a resistere a diversi colpi delle navi Ori senza subire danni. Sono inoltre dei maestri nell'utilizzo di avanzati mezzi di teletrasporto e tecnologie di proiezione olografica. Appena prima dell'estinzione riescono a sviluppare un'arma ad energia in grado di sfondare gli scudi delle navi Ori.\nDopo l'estinzione tutta la conoscenza e la tecnologia degli Asgard passa ai terrestri. Tuttavia, i terrestri impiegheranno decenni, se non secoli, per comprendere a pieno le varie tecnologie e poterle riprodurre. Il primo successo viene raggiunto quando vengono piazzate le nuove armi Asgard su tutti i vascelli terrestri.\nI Vanir della Galassia di Pegaso utilizzano una tecnologia diversa da quella dei loro cugini, anche se ugualmente avanzata. Essi dispongono di avanzate armature, costruite per resistere all'atmosfera tossica del loro pianeta, pistole al plasma, piattaforme perforatrici usate come trasporto ed astronavi.\nLingua.\nLa lingua Asgard, nonostante suoni completamente aliena agli umani, sembra abbia influenzato la formazione delle lingue germaniche. La loro scrittura si avvale di un sistema molto simile a quello runico. Nell'universo di Stargate, cos\u00ec come le mitologie egiziana e greca sono state influenzate dai nomi Goa'uld, cos\u00ec gli Asgard influenzarono i nomi della mitologia norrena.\nIl loro linguaggio \u00e8 udibile dai brontolii che emette Hermiod quando \u00e8 frustrato.\nSociet\u00e0 e politica.\nL'Alto Consiglio.\nL'Alto Consiglio Asgard \u00e8 il corpo di governo della razza. La dimensione e la struttura del consiglio sono sconosciute, ma sembra essere composto da almeno sette membri, inclusi Freyr, Thor e Penigal. Il consiglio si riunisce in una vasta sala equipaggiata con proiettori olografici, il che gli permette di esser presenti alle udienze senza nessun pericolo per il loro mondo natale. L'Alto Consiglio prende decisioni che avranno effetto sull'intera razza e si occupa dei negoziati con le altre specie.\nInterazione con altre razze.\nCome parte del Trattato dei pianeti protetti, gli Asgard hanno posizionato sui pianeti in questione diverse misure difensive e rappresentazioni olografiche di loro stessi a difesa dai Goa'uld o da altri nemici.\nSu Cimmeria, per esempio, Thor ha posizionato il \"Martello di Thor\", un dispositivo che uccide i simbionti Goa'uld lasciando vivi e illesi i loro portatori (come ad esempio gli ospiti Goa'uld e i Jaffa). Il \"Martello\" viene distrutto dall'SG-1 dopo che Teal'c vi finisce intrappolato nell'episodio della prima stagione di Stargate SG-1 \"Il pianeta dei vichinghi\"; Thor in seguito lo sostituisce con un altro dispositivo identico ma in grado di riconoscere Teal'c come alleato.\nNonostante gli Asgard possiedano una flotta di navi con capacit\u00e0 difensive, non sono una razza militarista e disapprovano con fermezza l'uso della tecnologia come mezzo d'attacco. Quando formano un'alleanza coi Tau'ri, concedono loro la tecnologia degli scudi Asgard, dei sensori Asgard, dei teletrasporti Asgard e dell'hyperdrive Asgard, ma si rifiutano di concedere ogni sorta di arma, fino a che non sono sul punto di estinguersi.\nIl Trattato dei pianeti protetti.\nIl Trattato \u00e8 un armistizio tra gli Asgard e i Goa'uld, il quale prevede che questi pianeti rimangano liberi dall'oppressione dei Goa'uld stessi. Ci sono 27 pianeti che si conosce esserne membri, tra cui la Terra. In ogni caso, solo quattro altri pianeti sono stati specificatamente menzionati:\nL'entrata della Terra nel Trattato viene narrata nell'episodio di Stargate SG-1 \"Bersaglio facile\": i Signori del Sistema avevano deciso di attaccare la Terra, e gli Asgard fecero in modo di organizzare una riunione, tenutasi al Comando Stargate, di tre delegazioni rappresentanti i Goa'uld, gli Umani e gli Asgard, con il proposito di includere la Terra nel Trattato. A nome dei Goa'uld assistettero i Signori del Sistema Yu, Nirrti e Cronus. Thor rappresent\u00f2 gli Asgard e scelse Jack O'Neill per rappresentare gli Umani. Nonostante la trattativa non fosse iniziata nel migliore dei modi, alla fine venne raggiunto un accordo che soddisfacesse tutte le parti e la Terra entr\u00f2 a far parte del trattato di protezione. Il Trattato venne poi infranto da Anubis quando attacc\u00f2 la Terra.\nTattiche militari.\nRiguardo alle tattiche militari degli Asgard si sa poco se non che utilizzano la loro tecnologia avanzata per dominare i loro nemici ed ottenere la vittoria. Solitamente non hanno necessit\u00e0 di usare l'inganno per intimorire i propri nemici se non in alcune situazioni eccezionali. Gli Asgard non hanno esitazione a sacrificarsi in battaglia, come quando Thor decise senza paura di auto-distruggere il proprio vascello per impedire alla nave Replicante di raggiungere Orilla seguendolo.\nPianeti degli Asgard.\nPianeti controllati dagli Asgard:"}
{"id": "151579", "revid": "767487", "url": "https://it.wikipedia.org/wiki?curid=151579", "title": "Jos\u00e9 Joaqu\u00edn P\u00e9rez", "text": "Dopo studi di Giurisprudenza intraprese la carriera diplomatica come segretario della legazione a Washington (1826-1829), fu console a Bruxelles (1829), Londra e Parigi e ministro plenipotenziario a Buenos Aires (1836). Tornato in Cile ed eletto pi\u00f9 volte deputato, fu vicepresidente e presidente della Camera dei deputati, ministro delle Finanze (1845) e dell'Interno (1849) col presidente Manuel Bulnes Prieto, senatore e consigliere di Stato col presidente Manuel Montt Torres, vicepresidente e presidente del Senato.\nEletto presidente della Repubblica nel 1861 come candidato di unit\u00e0 nazionale, fu riconfermato nel 1866. Si separ\u00f2 dalla linea conservatrice dei predecessori e cerc\u00f2 la collaborazione dei liberali tollerando i culti acattolici ed emendando la Costituzione per impedire la rielezione del presidente della Repubblica. Avvi\u00f2 la conquista militare e la colonizzazione dell'Araucan\u00eda, e fece arrestare l'avventuriero francese Or\u00e9lie-Antoine de Tounens, che si era proclamato monarca del Regno di Araucan\u00eda e Patagonia. Estese la rete ferroviaria e promulg\u00f2 il Codice di Commercio. Fece da arbitro nella contesa tra Argentina e Gran Bretagna. Appoggi\u00f2 il Per\u00f9 nella guerra con la Spagna per il possesso delle isole Chinchas (occupate nel 1864 dagli spagnoli, che rivendicavano il possesso dei territori dell'ex vicereame del Per\u00f9), subendo il blocco e poi il bombardamento del porto di Valpara\u00edso da parte della flotta spagnola (31 marzo 1866). La guerra fu conclusa da un armistizio nel 1871, ma le relazioni diplomatiche con la Spagna non furono ristabilite fino al 1882. Nel 1866 firm\u00f2 con la Bolivia un trattato per stabilire i confini e i diritti di sfruttamento dei giacimenti di salnitro del Deserto di Atacama.\nConcluso il mandato presidenziale, fu presidente del Senato nel 1875 e pi\u00f9 tardi consigliere di Stato."}
{"id": "151580", "revid": "287204", "url": "https://it.wikipedia.org/wiki?curid=151580", "title": "Manuel Montt", "text": "Fu presidente del Cile dal 18 settembre 1851 al 18 settembre 1861.\nAvvocato dal 1831, Montt fu rettore dell'Instituto Nacional (1835-1840) e ministro interinale della Corte Suprema (1837-1840). Eletto deputato conservatore (dal 1840), fu presidente della Camera dei deputati e ministro dell'Interno con il presidente Jos\u00e9 Joaqu\u00edn Prieto Vial (1840-1841). Ministro di Giustizia, Culto e Pubblica Istruzione con il presidente Manuel Bulnes Prieto (1841), nomin\u00f2 il giurista Andr\u00e9s Bello rettore dell'Universit\u00e0 del Cile. Ancora ministro dell'Interno (1845) e poi ministro della Corte Suprema, fu il candidato governativo alla presidenza nel 1851: battuto il candidato liberale De la Cruz, dovette reprimerne la rivolta con l'aiuto di Bulnes, che consegu\u00ec la vittoria decisiva di Purapel.\nInsediatosi alla presidenza della nazione, Montt si adoper\u00f2 per lo sviluppo e l'ammodernamento economico e sociale del paese. Promulg\u00f2 il Codice Civile, redatto da Bello (1857), e abol\u00ec definitivamente il maggiorasco. Il sistema tributario fu rinnovato sostituendo l'imposta del \"diezmo\" (decima) col \"catastro\", venne favorita la suddivisione della propriet\u00e0 rurale e il sistema bancario fu potenziato con l'istituzione della Cassa di Credito Ipotecario e della Cassa di Risparmio dei Dipendenti Pubblici. Furono estese le reti viaria, ferroviaria e telegrafica, prosegu\u00ec la colonizzazione dei territori spopolati e fu fondata in Patagonia la citt\u00e0 di Punta Arenas. Durante il suo governo fu incrementato il numero delle scuole primarie e fu riformato il piano degli studi. Rieletto nel 1856, Montt govern\u00f2 in modo autoritario, e nel 1859 dovette reprimere una nuova ribellione liberale.\nConcluso il secondo mandato presidenziale, fu ancora ministro e presidente della Corte Suprema (1861-1880), deputato (1864) e senatore (1876-1880).\nLa citt\u00e0 di Puerto Montt, capoluogo della Provincia di Llanquihue, porta il suo nome in suo onore.\nIl figlio di Manuel Montt Torres, Pedro Montt Montt, fu a sua volta presidente del Cile dal 1906 al 1910."}
{"id": "151582", "revid": "767487", "url": "https://it.wikipedia.org/wiki?curid=151582", "title": "Manuel Bulnes", "text": " Di orientamento conservatore, fu presidente del Cile dal 18 settembre 1841 al 18 settembre 1851.\nBiografia.\nArruolatosi giovanissimo nell'esercito coloniale spagnolo, Bulnes si conged\u00f2 all'inizio della guerra d'Indipendenza. Unitosi all'esercito cileno nel 1817, fece rapidamente carriera e, bench\u00e9 eletto deputato costituente nel 1823, partecip\u00f2 a tutte le guerre civili e represse la rivolta degli Araucani (1828-1831). Allo scoppio della guerra con la Confederazione Per\u00fa-Boliviana (1836-1839), Bulnes ricevette dal presidente Jos\u00e9 Joaqu\u00edn Prieto Vial, suo zio, il comando delle operazioni, che concluse vittoriosamente occupando la capitale nemica Lima.\nEletto presidente della Repubblica per due mandati consecutivi con l'appoggio dei conservatori (1841-1851), amnisti\u00f2 gli oppositori liberali e condusse una politica di riconciliazione. Con l'aiuto del ministro delle Finanze e Tesoro Manuel Rengifo sald\u00f2 definitivamente il debito estero e increment\u00f2 il commercio con alcuni provvedimenti liberoscambisti (riforma delle dogane, riduzione dei dazi sulle importazioni, adozione del sistema metrico decimale). Promosse la colonizzazione delle province meridionali di Valdivia e Llanquihue ricorrendo a immigrati stranieri, occup\u00f2 lo Stretto di Magellano e vi fond\u00f2 l'avamposto di Fuerte Bulnes. Durante il suo mandato sorsero una serie di istituti per l'educazione superiore, l'Universidad de Chile, fu riaperta la Scuola Militare e si iniziarono a costruire le ferrovie. Alle elezioni del 1851 i liberali candidarono alla presidenza il generale De la Cruz che, sconfitto alle urne dal candidato governativo Manuel Montt Torres, insorse in armi ma fu sconfitto anche sul campo nella battaglia di Purapel (1851) dall'esercito guidato dal presidente Bulnes.\nIn seguito, il generale Bulnes fu consigliere di Stato e senatore."}
{"id": "151583", "revid": "1784425", "url": "https://it.wikipedia.org/wiki?curid=151583", "title": "Jos\u00e9 Joaqu\u00edn Prieto", "text": "Ufficiale dell'esercito coloniale spagnolo, nel 1810 Prieto si schier\u00f2 coi patrioti cileni e prese parte a tutte le campagne dell'indipendenza fino alle battaglie di Chacabuco e Maip\u00fa (1817). Nel 1821 sconfisse il guerrigliero realista Benavides, e come ricompensa fu promosso governatore di Concepci\u00f3n e poi generale di divisione. Deputato, poi senatore, presidente della Camera dei deputati e consigliere di Stato (1823-1829), nel 1829 si candid\u00f2 vicepresidente della Repubblica. Dopo la controversa elezione del candidato liberale Francisco Ram\u00f3n Vicu\u00f1a Larra\u00edn, si mise alla testa dell'esercito conservatore, vincendo infine a Lircay (17 aprile 1830) l'ex presidente liberale Ram\u00f3n Freire Serrano.\nFu eletto regolarmente presidente il 18 settembre 1831 e riconfermato nel 1836 per un altro quinquennio. I suoi dieci anni di governo furono cruciali per il Cile, segnando l'inizio dello sviluppo economico, ma anche l'organizzazione istituzionale della repubblica autocratica (\u201cdemocrazia oligarchica\u201d, in cui le cariche principali erano spartite dalle stesse famiglie). Nel 1833 promulg\u00f2 una nuova Costituzione, accentratrice e autoritaria, che aboliva l'autonomia delle province (private delle loro assemblee e affidate ad intendenti di nomina presidenziale), introduceva il suffragio su base censuaria e aumentava i poteri del presidente della Repubblica e dei suoi collaboratori, ministri e consiglieri di Stato. Con l'appoggio della Guardia Nacional, organizzata gi\u00e0 nel 1830 dal ministro di Guerra e Marina Diego Portales, stronc\u00f2 ogni insurrezione realista o liberale (1835) e represse ogni forma di opposizione, assicurando l'ordine pubblico e la stabilit\u00e0 del governo dopo quasi un decennio di guerre civili. Grazie all'aiuto del suo ministro delle Finanze e Tesoro, Manuel Rengifo, Prieto riorganizz\u00f2 le finanze e diede impulso allo sfruttamento delle ricche risorse minerarie (specialmente argento, rame e carbone). Combatt\u00e9 una guerra vittoriosa contro la Confederazione Per\u00fa-Boliviana presieduta dal maresciallo Andr\u00e9s de Santa Cruz (1836-1839), nonostante il malcontento popolare sfociasse inizialmente in un sollevamento militare che cost\u00f2 la vita al ministro Portales.\nConcluso il suo mandato, fu senatore e intendente di Valpara\u00edso."}
{"id": "151584", "revid": "1543377", "url": "https://it.wikipedia.org/wiki?curid=151584", "title": "M15 (astronomia)", "text": "M 15 (noto anche come, NGC 7078) \u00e8 un ammasso globulare situato nella costellazione di Pegaso, al limite della visibilit\u00e0 all'occhio nudo; \u00e8 uno degli ammassi pi\u00f9 densi della Via Lattea.\nOsservazione.\nPer localizzare M15 basta prolungare l'asse Baham () - Enif () di 4\u00b0 verso NE. La magnitudine dell'ammasso, pari a 6,2, permette di localizzarlo anche con un semplice binocolo, con cui appare di aspetto nebuloso; un telescopio di 200\u00a0mm di diametro permette di risolvere la periferia dell'ammasso in stelle, ma non il nucleo. Con strumenti da 350\u00a0mm o pi\u00f9, \u00e8 possibile vedere la nebulosa planetaria Pease 1, se si prende una fotografia a lunga posa.\nM15 pu\u00f2 essere osservato con facilit\u00e0 da entrambi gli emisferi terrestri, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti d'estate, mentre dall'emisfero australe resta sempre mediamente pi\u00f9 basso, ad eccezione delle aree prossime all'equatore. \u00c8 comunque visibile da tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra luglio e dicembre.\nStoria delle osservazioni.\nL'ammasso \u00e8 stato scoperto da Giovanni Domenico Maraldi nel 1746 mentre cercava la cometa di De\u00a0Cheseaux: la descrisse come una stella diffusa composta da pi\u00f9 stelle. Nel 1760 Charles Messier lo inser\u00ec nel suo catalogo descrivendolo, come la maggior parte degli oggetti da lui catalogati, una \"nebulosa senza stelle\". L'ammasso venne risolto in stelle da William Herschel nel 1783. Nel 1927, delle foto prese dall'Osservatorio di Monte Wilson permisero di scoprire al suo interno una nebulosa planetaria, ora denominata Pease 1.\nCaratteristiche.\nL'ammasso \u00e8 uno dei pi\u00f9 densi conosciuti: il suo nucleo ha subito una contrazione in passato, forse a causa di un buco nero; questo collasso del nucleo \u00e8 stato osservato anche in altri ammassi, come M30. L'ammasso contiene molte stelle variabili, ben 110, che hanno permesso di stimare una distanza pari a 33.600 anni luce. Molte di queste sono del tipo RR Lyrae, ma \u00e8 nota anche una variabile Cefeide.\nL'ammasso accoglie anche un notevole numero di pulsar e di stelle di neutroni, resti di stelle massive \"morte\" durante la giovinezza dell'ammasso; inoltre, \u00e8 uno dei pochi ammassi a contenere una nebulosa planetaria, Pease 1, nella sua periferia. Il satellite SAS-3 nel 1974 fu il primo a individuare una sorgente di raggi X all'interno dell'ammasso."}
{"id": "151586", "revid": "15756", "url": "https://it.wikipedia.org/wiki?curid=151586", "title": "Pinturicchio", "text": "Il soprannome di Pinturicchio (\"piccolo \"pintor\"\", cio\u00e8 \"pittore\") derivava dalla sua corporatura minuta ed egli stesso lo fece proprio usandolo per firmare alcune opere. Giorgio Vasari ne descrisse la sua biografia in \"Le Vite\" del 1568 (\"\") citando nella parte finale anche Nicol\u00f2 Alunno di Foligno.\nFu un artista completo, capace di padroneggiare sia l'arte della pittura su tavola, che l'affresco e la miniatura, lavorando per alcune delle pi\u00f9 importanti personalit\u00e0 del suo tempo. Fu uno dei grandi maestri della scuola umbra del secondo Quattrocento, con Pietro Perugino e il giovane Raffaello.\nBiografia.\nOrigini e formazione.\nNacque verso il 1452 a Perugia, da Benedetto detto Betto, figlio a sua volta di Biagio detto Betti. Nella sua citt\u00e0 si iscrisse, quasi trentenne, all'Arte dei Pittori nel 1481. Generalmente rifiutata dalla critica \u00e8 la menzione vasariana di un alunnato presso Perugino, anche per la poca differenza dei due in termini di et\u00e0, solo quattro anni. Pu\u00f2 darsi invece che i due lavorassero in un rapporto di associazione con anche altri collaboratori, tra cui il pittore pi\u00f9 anziano, Perugino, assumeva anche il ruolo di capofila. Vasari riporta un accordo economico tra i due, che risulta infatti appropriato tra soci d'impresa o di bottega.\nIl maestro di Pinturicchio va quindi ricercato tra i pittori umbri della generazione precedente, come Fiorenzo di Lorenzo o Bartolomeo Caporali, con influenze esterne di pittori attivi in Umbria quali Beato Angelico, Benozzo Gozzoli, Filippo Lippi, Fra Diamante. Inoltre da Perugino di ritorno da Firenze pot\u00e9 aggiornarsi sulle novit\u00e0 della bottega del Verrocchio, mentre dalle miniature pot\u00e9 conoscere l'attivit\u00e0 dei fiorentini Attavante, Gherardo e Monte di Giovanni. Importante fu infine l'influenza della pittura adriatica, in particolare di Piero della Francesca attivo a Urbino, con la sua spazialit\u00e0 monumentale, dominata dalla prospettiva e da un solenne impianto compositivo.\nPinturicchio mostra un edonistico gusto per le immagini variopinte, per i forti cromatismi. Egli \u00e8 il pi\u00f9 \"laico\" dei pittori del suo tempo, svuotando la prospettiva, le forme, le linee e i colori di tutti i contenuti concettuali a cui erano all'inizio connessi, riducendoli ad essere i termini di un linguaggio corrente.\nLe \"Storie di san Bernardino\".\nGli esordi di Pinturicchio vengono in genere rintracciati nell'importante cantiere dell'oratorio di San Bernardino, a Perugia, dove probabilmente era presente una nicchia che venne decorata da otto tavolette con \"Storie di san Bernardino\" (1473) eseguite da un gruppo di giovani artisti influenzati, nelle architetture dello sfondo, da Piero e dalla cultura urbinate. A Pinturicchio vengono generalmente attribuite le figure di tre episodi: la \"Guarigione del cieco\", \"San Bernardino richiama alla vita un uomo trovato morto sotto un albero\" e la \"Liberazione del prigioniero\". La mano di Pinturicchio venne riconosciuta nei costumi e negli elementi paesaggistici pittoreschi tipici della sua produzione successiva. Le figure si atteggiano elegantemente e hanno panneggi complicati e spigolosi, rifacendosi a quell'accostamento di modi umbri e verrocchieschi tipico del giovane Perugino.\nI successivi anni, quasi dieci, fino ai lavori alla Cappella Sistina a fianco di Perugino, sono avvolti dal mistero. Alcuni sono arrivati a ipotizzare che il pittore si trovasse gi\u00e0 a Roma sul finire degli anni settanta, al servizio del cardinale Domenico della Rovere in Santa Maria del Popolo. L'ipotesi colmerebbe un vuoto in cui le opere attribuite sono troppo poche per un artista tra i venti e trent'anni che di l\u00ec a poco si sarebbe rivelato capace di organizzare e dirigere imprese di grande complessit\u00e0, con numerosi aiutanti.\nTra le opere attribuite a questa fase ci sono il \"Crocifisso tra i santi Girolamo e Cristoforo\" (1475 circa) e il \"San Girolamo nel deserto\" (1475-1480), in cui sono fuse un'attenzione al dettaglio di matrice fiamminga e una ricchezza pittorica fatta di colori smaltati e lumeggiature dorate. Alcuni dettagli rimandano a questa fase anche la \"Madonna col Bambino scrivente e san Girolamo\" del 1481 e la \"Madonna col Bambino benedicente\" del 1480 circa.\nAlla Cappella Sistina.\nLa presenza di Pinturicchio a Roma al cantiere della Cappella Sistina \u00e8 testimoniata da un veloce accenno nella sua biografia scritta da Giorgio Vasari, in cui si ricorda la collaborazione al seguito di Pietro Perugino. Non \u00e8 dato sapere se Perugino si trovasse gi\u00e0 a Roma e se avesse partecipato anche ai perduti affreschi della Cappella della Concezione nell'antica basilica di San Pietro in Vaticano (1479).\nLa critica tradizionale riconosce la mano di Pinturicchio negli astanti delle scene del \"Viaggio di Mos\u00e8 in Egitto\" e del \"Battesimo di Cristo\", mentre la critica pi\u00f9 recente ha ridimensionato drasticamente il suo intervento. La solidit\u00e0 dell'impianto volumetrico di tali figure \u00e8 scarsamente compatibile con la serie di Madonne giovanili, ma anche con gli affreschi successivi e sarebbe piuttosto da riferire ad Andrea d'Assisi soprannominato l'Ingegno, a Rocco Zoppo e pi\u00f9 dubitativamente allo Spagna e a Bartolomeo della Gatta, altri collaboratori di Perugino menzionati da Vasari. Da togliere a Pinturicchio sono anche una serie di ritratti e Madonne attribuibili per analogia ai maestri della Sistina, come quelli di Dresda, di Washington e di Denver.\nNon \u00e8 detto per\u00f2 che Pinturicchio non avesse dato un contributo maggiore nelle tre storie perdute del ciclo affrescate da Perugino, la \"Nascita di Mos\u00e8\", l\"'Assunta\" e la \"Nativit\u00e0 di Cristo\", distrutte per lasciar spazio al \"Giudizio Universale\" di Michelangelo.\nIn ogni caso alcuni schemi della Sistina vennero ripresi e sviluppati da Pinturicchio in opere successive, certificando la sua conoscenza diretta del ciclo. Fu proprio tra i collaboratori umbri, toscani, emiliani e laziali conosciuti alla Sistina che Pinturicchio scelse l'eterogeneo gruppo della sua nuova bottega romana, agevolato dalla partenza degli altri maestri quali Botticelli, Cosimo Rosselli, Perugino e Luca Signorelli, che avevano lasciato a opera conclusa un vuoto di presenze carismatiche nell'ambiente romano.\nLa cappella Bufalini.\nGli affreschi con \"Storie di san Bernardino\" nella Cappella Bufalini della chiesa romana dell'Aracoeli sono la prima grande prova dell'arte di Pinturicchio. Vengono in genere datati al 1484-1486 e appartengono a quel periodo in cui la carenza di grandi maestri sulla piazza romana favor\u00ec l'ascesa di nuovi talenti. Inoltre la comune provenienza umbra sia del committente, Niccol\u00f2 di Manno (Riccomanno) Bufalini da Citt\u00e0 di Castello che a Roma ricopriva la carica di avvocato concistoriale, che dell'artefice fu probabilmente alla base di un gi\u00e0 esistente rapporto di fiducia, come dimostra anche una \"Madonna\" dipinta per i Bufalini nella Pinacoteca comunale di Citt\u00e0 di Castello (1480 circa). Gli affreschi si dispiegano sulle tre pareti e sulla volta e sono dedicati alla vita e ai miracoli di san Bernardino da Siena, un santo che in quel periodo era oggetto di una vasta opera di promozione devozionale intrapresa dall'ordine Francescano.\nGli schemi usati riecheggiano quelli degli affreschi di Perugino nella Sistina, ma se ne distaccano per una maggiore vivacit\u00e0 e \"varietas\" rispetto alla simmetria e alla composta solennit\u00e0 dello stile peruginesco. Ad esempio nei \"Funerali di san Bernardino\" l'edificio che domina lo sfondo al termine della fuga prospettica della pavimentazione a scacchiera cita la \"Consegna delle chiavi\", ma i due edifici asimmetrici ad altezze differenti sui lati arricchiscono e variano lo scenario. In primo piano si svolgono i funerali del santo, disteso su un catafalco che, essendo disposto in tralice, aumenta il senso di profondit\u00e0 spaziale e fa meglio interagire i personaggi con lo spazio circostante. In quest'opera sono chiare le molteplici influenze della pittura di Perugino in questa fase: la razionalit\u00e0 prospettica di marca urbinate-perugina, la variet\u00e0 di tipi e pose nelle folle, ispirata ai fiorentini come Benozzo Gozzoli o Ghirlandaio, la caratterizzazione pungente dei poveri pellegrini e mendicanti, derivata dall'esempio dei fiamminghi.\nAl servizio di Innocenzo VIII.\nDopo l'elezione al soglio pontificio di Innocenzo VIII (1484), Pinturicchio entr\u00f2 al suo servizio in Vaticano, venendo incaricato di dipingere una serie di \"Vedute di citt\u00e0 italiane\" per una loggia del Palazzo Apostolico dove il pontefice soleva recarsi nelle sue frequenti convalescenze. La loggia, dopo gli interventi di Bramante per Giulio II, divenne parte del complesso del Belvedere. Il ciclo, che nel 1750 venne visto dal Taja \"in lagrimoso stato\", venne coperto quando la loggia fu trasformata in galleria per la statuaria classica e riscoperto solo a partire dagli anni trenta del XX secolo, quando furono recuperate ampie porzioni delle vedute, ma purtroppo in cattivo stato di conservazione. In ogni caso \u00e8 stato possibile ricostruire lo schema della decorazione, che era organizzata in lunette tra pilastri decorati a grisaille e putti reggistemma (molto rimaneggiati successivamente). Il complesso decorativo costituiva una sorta di apertura illusionistica del lato chiuso della loggia verso panorami di citt\u00e0 italiane viste \"a volo d'uccello\" secondo la tradizione fiamminga. Vi erano rappresentate Roma, Milano, Genova, Firenze, Venezia e Napoli, ciascuna nel suo ambiente circostante.\nIl ciclo \u00e8 particolarmente significativo perch\u00e9 rappresenta il primo esempio di ripresa del genere antico della pittura paesistica del secondo stile pompeiano, citato dalle fonti antiche e moderne quali Vitruvio, Plinio il Vecchio e Leon Battista Alberti. Pinturicchio quindi, abbandonando temporaneamente il genere sacro, si metteva in diretta competizione con il pittore classico Ludio, magnificato da Plinio, e diventava protagonista di quel \"revival\" antichizzante che proprio in quegli anni prendeva campo influenzando sempre di pi\u00f9 la produzione artistica nell'orbita della citt\u00e0 papalina. Pinturicchio dovette essere dopotutto uno dei primi a visitare personalmente le \"grotte\" riscoperte della \"Domus Aurea\" e sulla Volta Gialla della reggia neroniana esiste un graffito maldicente che lo riguarda, accusandolo di sodomia.\nSuccessivamente il pittore lavor\u00f2 assieme al Mantegna ai perduti affreschi della cappella e della sua sagrestia del Belvedere (1488-1490), distrutti nel XVII secolo. Sono pure perdute le decorazioni di alcune stanze sopra il cortile di San Pietro e una tavola con la \"Madonna, santi e il papa\" per la cappella Lancia nell'antica basilica di San Pietro in Vaticano, distrutta nel 1609.\nRientro a Perugia.\nSubito dopo la sua iscrizione all'Arte dei Pittori a Perugia (1481) Pinturicchio era partito per Roma, sospendendo i suoi rapporti con la citt\u00e0 natale, in cui fece ritorno solo verso il 1485, facendo per un certo periodo la spola tra Roma e l'Umbria. Nel 1485 dipinse un perduto \"Padiglione del Sacramento\" per le monache di Monteluce e nel 1486 risulta un pagamento per una lunetta nel palazzo dei Priori a Perugia, che \u00e8 in genere identificata con la \"Madonna col Bambino e due angeli\" nella sala dei Catasti, dove \u00e8 presente anche la mano di un collaboratore, forse Bartolomeo Caporali. I due pittori erano sicuramente legati da rapporti fiduciari, come testimonia una delega di Pinturicchio al secondo per rappresentarlo presso la Compagnia di San Giuseppe a Perugia nel 1489.\nA questa fase spettano anche le cinque miniature con \"Porte di Perugia e santi protettori\", del 1486.\nLavori per i Della Rovere.\nNel corso degli anni ottanta lavor\u00f2 nei palazzi dei Della Rovere. Per il cardinale Domenico dipinse vari ambienti del palazzo nel Borgo, detto poi dei Penitenzieri, oggi affacciato su via della Conciliazione, tra cui spicca l'ambiente col cosiddetto \"Soffitto dei Semidei\". In quest'opera, datata 1490, compose un soffitto di cassettoni lignei dorati ottagonali con 63 fogli di carta dipinti con soggetti mitologici e allegorici, trattati a finto mosaico dorato. La ricchezza di spunti iconografici, la ricerca antiquaria e l'attenzione al dettaglio sono qui fuse con un'abilit\u00e0 tipica del miniatore quale il Pinturicchio era, oltre che pittore, spiegando cos\u00ec il ricorso a immagini di tradizione medievale che nel Rinascimento erano ancora vive proprio nella produzione miniata.\nVerso il 1485-1490 venne incaricato di affrescare con motivi decorativi una sala al pianterreno di palazzo Colonna in piazza Santi Apostoli, all'epoca residenza del cardinale Giuliano Della Rovere, futuro Giulio II. Si tratta di una serie di vele e pennacchi con candelabri, cornici geometriche e scene bibliche e della storia antica sullo sfondo di finti mosaici dorati, completate poi nel Seicento da scene di battaglia nelle lunette. L'effetto antichizzante dell'insieme si inserisce nel clima di erudizione antiquaria delle cerchie dei Della Rovere e dei Colonna, con citazioni precise nelle figure a singole statue o rilievi antichi visibili in Roma.\nLe cappelle di Santa Maria del Popolo.\nCon la ricostruzione della basilica di Santa Maria del Popolo voluta da Sisto IV, Pinturicchio fu chiamato ad affrescare diverse cappelle, forse quattro, sicuramente due. Si tratta della Cappella del Presepio, del cardinale Domenico Della Rovere, e della Cappella Basso Della Rovere. Se l'attribuzione di questi due cicli di affreschi \u00e8 indiscussa, pi\u00f9 problematica \u00e8 la datazione.\nPer la prima si tende a indicare il 1488-1490, in concomitanza ai citati lavori al palazzo del cardinale, ma c'\u00e8 anche chi la indica anteriore alla Cappella Bufalini, riferibile quindi agli anni settanta o comunque anteriore al 1482, poich\u00e9 l'epigrafe dedicatoria al cardinale non reca il titolo di arcivescovo di Torino, ricevuto in quell'anno. Per la seconda la date oscillano entro il 1484 e il 1482..\nLa Cappella del Presepio ha un impianto pi\u00f9 semplice, con una serie di lunette con \"Storie di san Girolamo\" (in cattivo stato di conservazione) e una pala d'altare affrescata con l'\"Adorazione del Bambino\", con brani di alta pittura, soprattutto nella testa della Vergine e nel Bambino. Notevoli sono le grottesche policrome su sfondo giallo-oro nei pilastrini e negli sguanci delle finestre, ricchi di invenzioni iconografiche e caratterizzate da una sveltezza pittorica che rimanda a uno studio del \"ductus\" della pittura compendiaria dell'et\u00e0 imperiale; interamente ascritte alla mano del maestro, che vi mise in pratica un'ardita sperimentazione, sono tra le pi\u00f9 riuscite del genere in assoluto.\nLa Cappella Basso Della Rovere presenta un maggiore impegno decorativo, con un vero e proprio finto loggiato, impostato con colonne in porfido dai capitelli corinzi dorati, poggianti su un basamento decorato da scranni e bassorilievi illusionistici a monocromo. Due libri dipinti, in perfetta prospettiva, poggiano su uno dei sedili dipinti, illudendo lo spettatore. Nelle cinque lunette dipinte si trovano altrettante \"Storie della Vergine\", oggi molto deteriorate e soggette a ridipinture. Sulla parete dell'altare si trova il grande affresco con la \"Madonna in trono col Bambino tra i santi Agostino, Francesco, Antonio da Padova e un santo monaco\", con lunetta che mostra l'\"Eterno benedicente\" e su altre due pareti si vedono l'affresco dell'\"Assunzione della Vergine\" e la tomba col monumento funebre di Giovanni Basso della Robbia, sormontato da una lunetta affrescata con il \"Cristo morto sorretto da due angeli\". In questo lavoro \u00e8 pi\u00f9 evidente il ricorso a diverse maestranze, tra cui si \u00e8 fatto il nome anche del bolognese Amico Aspertini.\nNello stesso periodo Pinturicchio lavor\u00f2 anche alla volta della Cappella Ponziani in Santa Cecilia in Trastevere, divisa in due campate con il \"Padre Eterno\", gli \"Evangelisti\" e girali a monocromo con lo stemma Ponziani in stucco. Le candelabre che corrono sui costoloni hanno forti legami stilistici con gli ornati di palazzo Colonna.\nMadonna della Pace e altre Madonne.\nVerso il 1490 Pinturicchio dipinse la tavola della \"Madonna della Pace\" per San Severino Marche, opera interamente autografa dipinta a Roma per Liberato Bartelli che la invi\u00f2 a San Severino Marche, la quale testimonia le potenzialit\u00e0 espressive e la perizia tecnica raggiunta dall'artista. La composizione \u00e8 complessa ma serena, le figure in primo piano monumentali e plastiche, i volti di una bellezza ideale, rarefatta, con una studiata inclinazione delle teste e dei gesti. I panneggi sono meticolosamente delicati e ricchi di decorazioni eseguite in punta di pennello, come la veste del Bambino che presenta un ricamo perfettamente riprodotto sul petto e bagliori dei riflessi delle perle incastonate sulla manica. Abbagliante \u00e8 la profusione dell'oro, spesso steso a puntini che creano un pulviscolo luminoso di grande suggestione.\nDal prototipo della Madonna di San Severino, di qualit\u00e0 eccelsa, derivano altre Madonne considerate sempre autografe ma pi\u00f9 semplici, come la \"Madonna col Bambino leggente\" (North Carolina Museum of Art di Raleigh), la \"Madonna col Bambino scrivente\" (Philadelphia Museum of Art), databili tra il 1494 e il 1498. Altre Madonne, come quella nella collezione Kress della National Gallery di Washington, sono invece ritenute derivazioni di bottega.\nNel 1492 l'artista appose la data per la prima volta, su un'opera che ci sia pervenuta, nella \"Madonna del Latte\" oggi a Houston, opera di grande raffinatezza, quasi miniaturistica.\nAl servizio di papa Borgia.\nNel corpo quattrocentesco dei Palazzi Vaticani edificato sotto Niccol\u00f2 V, papa Alessandro VI, al secolo Rodrigo Borgia, fece rinnovare e abbellire sei grandi stanze, dette Appartamento Borgia, aggiungendo anche una torre, che in seguito fu ribassata e trasformata. I lavori di decorazione interna vennero affidati al Pinturicchio, che procedette con una notevole solerzia, grazie a un articolato gruppo di collaboratori, iniziando nell'autunno 1492 e terminando, forse gi\u00e0 in sua assenza, nel 1494. Si tratt\u00f2 dell'impresa pi\u00f9 impegnativa della carriera del pittore, un progetto artistico cos\u00ec vasto ed ambiziosamente unitario che non aveva precedenti nell'Italia rinascimentale, fatta eccezione per il ciclo della Cappella Sistina.\nIl risultato fu uno scrigno di decorazioni preziose e raffinate, con un gusto sovraccarico di dorature e grottesche in cui baluginano continuamente i riflessi dell'oro su pareti e soffitti, legandosi al retaggio del gotico internazionale fuso con il gusto per l'ornato di matrice ispano-moresca, legato alle origini valenciane del committente. Il programma iconografico fondeva la dottrina cristiana con continui richiami al gusto archeologico allora in voga a Roma, e fu quasi sicuramente dettato dai letterati della corte papale. I temi sono pi\u00f9 e meno tradizionali: oltre a \"Profeti, Sibille, Apostoli, Arti Liberali\" e \"Scene della vita di Cristo\", \"di Maria e dei Santi\", vennero inseriti motivi paganeggianti, tratti dalla mitologia, volti a celebrare in modo allegorico il committente. Emblematico \u00e8 il ripescaggio della leggenda greco-egiziana di Io/Iside e Api/Osiride, in cui la doppia trasformazione dei protagonisti in bovini rimanda all'arme araldica dei Borgia e ad altri significati legati alla celebrazione di papa Alessandro come sovrano pacificatore.\nTra i numerosi maestri che lavorarono all'impresa sono stati citati Piermatteo d'Amelia o un suo seguace, il Pastura, Raffaellino del Garbo, Tiberio d'Assisi, Niccol\u00f2 di Bartolomeo della Bruggia,Morto da Feltre (Pietro o Lorenzo Luzzo detto Zarotto. Vedi Giuditta Guiotto\" Le pitture del Morto a casa de' Mezzan a Feltre\"in Dolomiti 2-4-1995 e Andr\u00e8 Chastel \" La Grottesca\"Einaudi 1989) ecc. Le parti autografe del Pinturicchio si concentrano nelle ultime sale, dette \"camere segrete\" poich\u00e9 riservate solo al papa e ai suoi intimi, la Sala dei Santi e quella dei Misteri.\nSubito dopo la conclusione dei lavori, o anche poco prima, Pinturicchio torn\u00f2 in Umbria per attendere a varie commissioni. Non venne per\u00f2 dimenticato dal papa che, dopo le turbolente vicende del 1495 con la calata dell'esercito di Carlo VIII di Francia in Italia, richiam\u00f2 il pittore a Roma per una nuova, grande impresa decorativa: la decorazione degli ambienti del torrione davanti a Castel Sant'Angelo, terminate nel 1497 e completamente perdute per la distruzione dell'edificio. Il ciclo mostrava in sei scene la \"cronaca dipinta\" degli avvenimenti del 1495, rivisti e corretti alla luce di un'interpretazione favorevole alla politica papale. Le scene, di inusuale argomento storico contemporaneo, comprendevano numerosi ritratti di contemporanei illustri, che nel XVI secolo vennero copiati per il museo di Paolo Giovio a Como, a loro volta riprodotti nella Serie gioviana degli Uffizi.\nInoltre Pinturicchio e la sua bottega avevano decorato, a detta del Vasari, con \"infinite grottesche\" gli ambienti di Castel Sant'Angelo dove il papa aveva fatto collocare anche mattonelle invetriate di Manises, ma andarono perdute con le modifiche seicentesche alla struttura.\nAl periodo borgiano risale anche la \"Virgen del las Fiebres\", ovvero la \"Madonna col Bambino scrivente e vescovo inginocchiato\" oggi nel Museo de Bellas Artes di Valencia, inviata dal cardinale Francesco Borgia nella cappella sepolcrale nella collegiata di J\u00e1tiva, sua citt\u00e0 natale.\nLavori in Umbria.\nDurante il soggiorno a Roma Pinturicchio mantenne sempre rapporti privilegiati con l'Umbria. Nel 1492 si assunse l'impegno per dipingere il coro del Duomo di Orvieto, ma alla fine dovette abbandonare l'impresa lasciando che un suo assistente, un tale \"Ciancio del Pentoricchio\", dipingesse un \"San Marco\" e un \"Sant'Ambrogio\" su suo disegno.\nVerso il 1494, quando i lavori all'Appartamento Borgia erano finiti o in via di conclusione, Pinturicchio ritorn\u00f2 a Perugia. Qui il 14 febbraio 1496 stipul\u00f2 il contratto per dipingere, entro due anni, una monumentale pala d'altare a pi\u00f9 scomparti per l'altare maggiore della chiesa di Santa Maria dei Fossi. L'opera, oggi nella Galleria Nazionale dell'Umbria, venne minuziosamente descritta nel contratto di allocazione e una volta realizzata fu ampiamente lodata, anche nei secoli successivi. Nonostante ci\u00f2 and\u00f2 smembrata con le soppressioni napoleoniche e venne ricomposta solo nel 1863, separando la predella e senza i pilastrini, andati ormai perduti. L'opera fece da prototipo per varie Madonne di quegli anni.\nNel 1497 dat\u00f2 gli affreschi della cappella del vescovo Eroli nel Duomo di Spoleto, commissionati dal vescovo Costantino Eroli (\"Madonna con Bambino con santi\" e nella lunetta sormontata dallo stemma degli Eroli \"Dio benedicente tra angeli\"), oggi molto danneggiati ma interessanti per il vivace gusto antiquario, nuovo per l'area umbra.\nNel 1500 dipinse l'ornato \"Sant'Agostino tra i flagellanti\", per l'omonima confraternita perugina.\nLa Cappella Baglioni.\nL'ultimo lavoro prima di partire dall'Umbria fu l'importante ciclo di affreschi con \"Storie di Maria e dell'infanzia di Ges\u00f9\" della Cappella Baglioni nella chiesa di Santa Maria Maggiore a Spello, conclusi nel 1501. Spiccano l'\"Annunciazione\", curata illusionisticamente, in cui si trova anche l'autoritratto del pittore, e la \"Disputa coi dottori\", dove rius\u00f2 il tema dello spazio urbano dominato da un maestoso edificio a pianta centrale, come nella cappella Bufalini, ispirato alla \"Consegna delle chiavi\" del Perugino.\nMentre lavorava a Perugia a una pala con l'\"Incoronazione della Vergine\" per la chiesa di Santa Maria della Piet\u00e0 di Castel della Fratta (oggi alla Pinacoteca Vaticana) dovette ricevere altre commissioni, infatti lasci\u00f2 l'opera a Giovanni Battista Caporali (1505).\nPassaggio per Roma.\nNel 1502 Pinturicchio si apprestava a lasciare l'Umbria e dett\u00f2 testamento, menzionando la moglie Grania e una figlia, Clelia. Prima di recarsi a Siena, dove lo attendeva l'importante commissione per i Piccolomini, torn\u00f2 a Roma, dove lavor\u00f2 di nuovo nella basilica di Santa Maria del Popolo, affrescando per il cardinale Raffaele Riario dodici lunette nel distrutto chiostro. Esse rappresentavano le \"Storie di Ges\u00f9, della Vergine\", una \"Sacra conversazione\" e una \"Madonna della Misericordia\", che vennero tutte perdute nel 1811. Ne restano una riproduzione di F. Giangiacomo e due frammenti di un\"'Adorazione dei Magi\", gi\u00e0 in collezione Chigi, che testimoniano la bella fattura pittorica con intervento diretto del maestro.\nForse \u00e8 databile a questo breve soggiorno romano la pagina miniata del \"Crocifisso coi dolenti\" nella Biblioteca Vaticana (Barb. Lat., 614. c. 219).\nLa Libreria Piccolomini di Siena.\nIl cardinal Francesco Piccolomini Todeschini (poi papa Pio III), vescovo di Siena, affid\u00f2 a Pinturicchio la decorazione di un ambiente del Duomo di Siena, detto Libreria Piccolomini, destinato ad accogliere la mai arrivata collezione libraria dello zio Enea Silvio Piccolomini (papa Pio II) e a perpetuare la memoria della sua vita.\nIl contratto venne stipulato il 29 giugno 1502 ed entro il 1503 doveva essere stata completata la prima fase, con la volta e la griglia architettonica alle pareti: in quella data il committente venne eletto papa come Pio III e in quelle decorazioni il suo stemma compare ancora col cappello cardinalizio. Entro tale data dovevano essere pronte anche le due grandi vetrate. Il papa mor\u00ec appena dieci giorni dopo, il 10 ottobre, facendo interrompere i lavori. Il pittore si dedic\u00f2 cos\u00ec ad altri incarichi, restando per\u00f2 a Siena.\nLe storie di Pio II vennero riprese solo intorno al 1505, probabilmente con un nuovo contratto sottoscritto dagli eredi, del quale per\u00f2 non esiste traccia. Nel 1507 l'impresa dovette essere terminata, se in quella data il pittore inizi\u00f2 ad accettare altre commissioni dall'Umbria, pur restando nella citt\u00e0 toscana. Tra i numerosi garzoni impiegati nell'impresa dovettero esserci anche il poi noto pittore bolognese Amico Aspertini e il giovane Raffaello, che testimoniano la rilevanza dell'impresa, vero e proprio crocevia artistico dell'Italia centrale di quegli anni.\n\u00c8 infatti ormai accertato che nella fase del disegno Pinturicchio si avvalse della collaborazione di un giovane \"della scola di Pietro (Perugino)\", che era il giovane Raffaello Sanzio. Vasari scrisse nella vita di Pinturicchio che l'allievo aveva dipinto \"alcuni\" dei disegni e cartoni, mentre nella biografia di Raffaello si contraddisse assegnandogli schizzi e cartoni di \"tutte le storie\". Uno di questi cartoni era conservato a Siena ancora all'epoca dello scrittore aretino, mentre altri schizzi restavano nel libro di disegni personale di Raffaello. Oggi la critica tende a riconoscere, superate le iniziali resistenze, due piccoli cartoni (uno dalla famiglia senese dei Baldeschi che lo ricevette nel 1586 dai Piccolomini, l'altro nel Gabinetto dei Disegni e delle Stampe degli Uffizi) e alcuni disegni (Ashmolean Museum, Uffizi e Louvre) alla mano di Raffaello relativamente a questa impresa.\nLa volta, ispirata alla \"Volta Dorata\" e alla \"Volta degli Stucchi\" della Domus Aurea, segn\u00f2 una delle pi\u00f9 complesse testimonianze della reinvenzione di temi antichi in quegli anni, all'insegna di una rinascenza reale in contrasto con l'erudizione capziosa e la rievocazione fantastica del primo Quattrocento. Le pareti, suddivise in dieci arcate con una comune intelaiatura architettonica dipinta, hanno come tema una \"cronaca dipinta\" della vita di Pio II, tratta dalla biografia di Giovanni Antonio Campano e dai \"Commentari\" scritti da Enea Silvio stesso. I disegni delle scene curano l'organizzazione della folla dei personaggi, studiata in modo da esaltare di volta in volta le azioni del protagonista, e sono ambientati sia in interni che in esterni, in cui i gradevoli paesaggi sono alternati a quinte urbane monumentali.\nL'esecuzione ad affresco \u00e8 comunque sicuramente di Pinturicchio e dei suoi assistenti (tra cui forse i senesi Girolamo del Pacchia e Giacomo Pacchiarotto), poich\u00e9 dal 1504 Raffaello si trovava gi\u00e0 a Firenze, dopo il breve soggiorno a Siena databile quindi al 1502-1503, dopo un probabile viaggio a Roma. Lo stile si avvicina a quello delle miniature: nitido, ricco di colori brillanti intonati con maestria, ricolmo di decorazioni e di applicazioni tridimensionali in pastiglia dorata, su armi, gioielli, finiture, ecc.\nAltre opere per il Duomo di Siena.\nL'interruzione dei lavori causati dalla morte del papa nell'ottobre 1503, fece accettare a Pinturicchio altri incarichi, innanzitutto dai Piccolomini stessi. Andrea di Nanni Piccolomini gli affid\u00f2 infatti, sempre nel Duomo, un affresco con l'\"Incoronazione di Pio III\", suo fratello, opera che si protrasse fino al 1508. Nel 1504 dipinse per Giacomo Piccolomini una perduta pala per la chiesa di San Francesco, che bruci\u00f2 in un incendio assieme anche a un'altra sua pala nella stessa chiesa, databile al 1513 e dipinta per la famiglia Sergardi.\nSempre nel 1504, su richiesta dell'Operaio del Duomo Alberto Aringhieri, Pinturicchio dipinse otto riquadri con \"Storie di san Giovanni Battista\" per la cappella di San Giovanni, dove era conservata la reliquia del braccio destro del santo, ottenuta da Pio II dalla Morea.\nInfine partecip\u00f2 alla lunga e straordinaria impresa dei mosaici pavimentali del Duomo, fornendo il cartone delle \"Storie della Fortuna\", pagato il 13 marzo 1505. Tra i filosofi antichi Socrate e Cratete, che getta in mare oro e gioielli, si trova in alto la figura allegorica della \"Quiete\", in basso \u00e8 la stretta via della Virt\u00f9, percorsa da vari personaggi, sulla destra \u00e8 la \"Fortuna\", in equilibrio instabile, con un piede su una sfera e uno su una barca, caratterizzata da una cornucopia, simbolo dell'abbondanza e da una vela, appartenente all'albero spezzato della nave, su cui poggia un piede, e simbolo di successo infelice.\nA Siena Pinturicchio raggiunse una notevole agiatezza economica (ci restano vari atti di compravendite di case e terreni) e allarg\u00f2 la famiglia: alla primogenita Clelia, in tarda et\u00e0, aggiunse i figli Adriana, Faustina Girolama, Egidia (o Gilia), Giulio Cesare e Camillo Giuliano. Gli altisonanti nomi classici testimoniano le ambizioni letterarie e umanistiche coltivate dal pittore. Curioso \u00e8 un documento di carattere tributario, datato 7 marzo 1507, in cui il pittore richiedeva agli Ufficiali di Balia l'esenzione trentennale dal pagamento di dazi e gabelle, invocando l'esempio della storia romana, quando i pittori vennero protetti \"doppo le orientali victorie et doppo le expugnatione delle Grece citt\u00e0\".\nCommissioni dall'Umbria.\nNel periodo di interruzione dei lavori alla Libreria Piccolomini Pinturicchio ricevette commissioni anche dall'Umbria, in particolare per una serie di pale d'altare per le quali la sua opera si limit\u00f2 spesso al disegno, completato poi dai suoi collaboratori. Ne \u00e8 esempio l\"'Incoronazione della Vergine\" per la chiesa di Santa Maria della Piet\u00e0 della Fratta presso Umbertide (oggi alla Pinacoteca Vaticana), composta secondo schemi tipicamente umbri, con la scena sacra in una mandorla nella parte superiore e un gruppo di apostoli e santi in quella inferiore, dominata dal paesaggio, dove si riconoscono alcuni cerchi concentrici attorno alla figura centrale di san Francesco d'Assisi, santo dei Minori francescani che avevano commissionato la pala. La stesura pittorica fu forse di Giovanni Battista Caporali e forse contribu\u00ec ai disegni Raffaello di passaggio a Siena nel 1503, con i santi Bonaventura e Ludovico riconoscibili in alcuni suoi disegni al Louvre.\nAnche la \"Madonna in trono e santi\" della chiesa di Sant'Andrea a Spello fu opera di collaborazione, condotta tra il 1506 e il 1508 affidandosi a Eusebio da San Giorgio e Giovan Francesco Ciambella detto il Fantasia, anche se pare che il san Giovannino leggente e la natura morta al centro sia opera diretta del maestro, che vi inser\u00ec compiaciutamente una lettera indirizzata a lui stesso in cui il vescovo di Siena richiedeva il suo ritorno in citt\u00e0 per lavorare per Pandolfo Petrucci.\nAl servizio di Pandolfo Petrucci.\nL'occasione per sfoggiare tutte le sue conoscenza del mondo classico gli venne offerta dal signore di fatto della citt\u00e0, il ricchissimo Pandolfo Petrucci, che organizz\u00f2 una straordinaria impresa decorativa nel suo palazzo di via de' Pellegrini, tra le pi\u00f9 importanti del genere non solo a Siena ma in tutta la Toscana. Si trattava della decorazione del salone principale, in cui vennero reclutati i migliori presenti in citt\u00e0, che completarono l'impresa nel 1509. La sala, pressoch\u00e9 quadrata (674x629 cm), era decorata da otto scene sulle pareti e da un soffitto a scomparti, dove i soggetti mitologici si ispiravano allo schema della \"Volta dorata\" della Domus Aurea. Le pitture erano completate da una struttura lignea tutt'intorno alle pareti intagliata dalla celebre bottega dei Barili e da piastrelle maiolicate sul pavimento.\nGli eventi successivi, a partire dalla cacciata da Siena del figlio di Pandolfo, Borghese Petrucci, poco dopo la morte del padre nel 1512, comportarono la progressiva dispersione della decorazione. Oggi il soffitto si trova ricostruito nel Metropolitan Museum e gli affreschi staccati, a cui parteciparono anche Luca Signorelli e Girolamo Genga, sono sparsi in vari musei, di cui un paio del Pinturicchio, tra cui il \"Ritorno di Ulisse\" alla National Gallery di Londra. Questa scena racchiude significati legati alle vicende politiche dell'epoca e alla storia personale del committente, con le insidie che simboleggiano i pericoli passati da Siena per mano di Cesare Borgia, in procinto di conquistarla, e Ulisse/Pandolfo Petrucci stesso, reduce dall'esilio, anticipato dal figlio Borghese/Telemaco, come di fatto avvenne nel 1503. L'inquadratura prospettica \u00e8 ben proporzionata, col telaio in ripido scorcio e le figure grandi che denotano la monumentalit\u00e0 raggiunta da Pinturicchio nella sua ultima fase artistica. Nonostante i danni alla superficie pittorica, restano ancora oggi molti dettagli estremamente curati, come l'arco e la faretra di Ulisse appesi al telaio, i gioielli e le vesti preziose, oppure di vivo naturalismo, come l'ancella e il gatto che gioca con la palla in primo piano.\nAlla committenza dei Petrucci sono da ricondurre forse anche i disegni per la decorazione del cassone con gli stemmi Petrucci e Piccolomini nel Museo Civico di Torino: nei tondi con \"Virt\u00f9\", incorniciati da intagli dorati, si coglie un adattamento delle figure delle \"Muse\" nel soffitto di palazzo Petrucci. Tra le opere senesi su tavola spiccano poi il tondo con la \"Sacra Famiglia con san Giovannino\", dalla composizione ritmica, e la \"Madonna della Melagrana\", ispirata all'ancona dei Fossi, entrambe alla Pinacoteca Nazionale di Siena.\nUltime opere.\nL'ultimo importante incarico di Pinturicchio fu ancora a Roma e ancora a Santa Maria del Popolo. Fu infatti chiamato ad affrescare la volta del coro da Giulio II. L'impresa venne terminata nel 1510, ma non \u00e8 escluso che il pittore si trovasse a Roma gi\u00e0 dal 1508, quando Giovanni Battista Caporali, nel suo commento a Vitruvio, ricord\u00f2 una cena che riun\u00ec lui, Pinturicchio, Perugino e Signorelli in casa del Bramante. Lo schema della volta del coro, col doppio quadrato, si ispirava a una volta della Villa Adriana, perpetuata da un disegno di Giuliano da Sangallo e la combinazione di una zona centrale bidimensionale, quasi arcaica, zone laterali con troni in forte sporgenza illusionistica si ritrova anche nei primi disegni di Michelangelo per la volta della Cappella Sistina (1508, conservati a Londra e Detroit), testimoniando il continuo aggiornamento di Pinturicchio all'ultima attualit\u00e0. Tra i collaboratori in quest'ultima impresa romana dovettero esserci il Pastura, il Caporali e forse l'umbro Giannicola di Paolo Manni, assistente anche di Perugino.\nL'ultima opera monumentale documentata di Pinturicchio \u00e8 la \"Madonna in gloria tra i santi Gregorio Magno e Benedetto\", databile al 1510-1512, per gli Olivetani della chiesa di Santa Maria di Barbiano presso San Gimignano, oggi nel Museo civico locale. La tavola presenta la Madonna racchiusa entro una mandorla composta da testine di angeli; in primo piano, inginocchiati, con lo sguardo rivolto alla Vergine, si vedono san Benedetto e san Gregorio. Si tratta di un'opera in larga parte autografa dove \u00e8 riconoscibile la raffinatezza della tecnica pinturicchiesca, decorata da una cornice lignea del famoso intagliatore olivetano Fra' Giovanni da Verona.\nIl successo dell'opera dovette procurargli un'altra commissione da parte degli Olivetani, con la pala dell'\"Assunzione della Vergine\" oggi al Museo di Capodimonte, per la chiesa di Sant'Anna dei Lombardi a Napoli: si tratta di un'opera dagli schemi ben collaudati, che venne in parte stesa con l'aiuto di Eusebio da San Giorgio.\nTra le ultime opere prodotte dal pittore c'\u00e8 la tavoletta con l'\"Andata al Calvario\", del 1513, oggi nelle collezioni Borromeo a Isola Bella. L'opera di sapore miniaturistico, bordata da una cornice a meandri, presenta un finto cartiglio con l'iscrizione \"Questa opera \u00e8 di mano del Pintoricchio da Perugia M.CCCCC.XIII\", anche se lo stile generale rimanda piuttosto alle pitture degli anni novanta, come le gracili figure della \"Volta di Iside e Osiride\" nell'Appartamento Borgia, l'andamento un po' forzato, l'esuberanza decorativa, tanto che alcuni hanno ipotizzato che si possa trattare di un campionario di tutti i motivi cari all'artista che segu\u00ec il pittore nei suoi trasferimenti fino alla sua morte quando riscrisse la data.\nMorte.\nVasari, poco clemente nella sua biografia di Pinturicchio, si conged\u00f2 riportando un'ultima diceria sul suo carattere avido e bizzarro, secondo la quale, alloggiato presso i frati di San Francesco a Siena, chiese con insistenza di togliere dalla sua cella un cassone vecchio e ingombrante, che si ruppe nel trasloco rivelando un tesoro di cinquecento ducati d'oro, che spett\u00f2 dunque ai frati riempiendo il pittore di un tale stizzoso rammarico da condurlo alla morte. L'aneddoto non \u00e8 fondato, ma \u00e8 una testimonianza dell'amarezza degli ultimi anni della sua vita: ricco ma in solitudine, abbandonato dalla moglie fedifraga, che lo tradiva notoriamente con Girolamo di Polo detto Paffa, e dimenticato dai cinque figli.\nIl 7 maggio 1513, debilitato dalla malattia, dett\u00f2 testamento, modificandolo nell'ottobre in favore della moglie. Ella, che aveva dato in sposa la figlia Clelia al suo amante, permetteva solo ad alcune vicine di avvicinarsi al marito sofferente, come ricorda il suo biografo Sigismondo Tizio, rettore della parrocchia dei Santi Vincenzo e Anastasio in cui Pinturicchio abitava. In quella chiesa, fu sepolto senza onori e memorie, mentre un'iscrizione che lo ricorda risale solo al 1830.\nFortuna critica.\nLe sorti critiche di Pinturicchio furono alterne, talvolta molto amato, altre molto criticato. Forse a Roma, tramontato il favore dei Borgia, pot\u00e9 sentirsi spaesato nelle tumultuose innovazioni artistiche dell'aprirsi del Cinquecento, ma a Siena venne circondato dall'approvazione generale: lo testimonia la risposta degli Ufficiali di Balia alla sua richiesta di esenzione trentennale per meriti artistici dal pagamento di dazi e tasse, accordata definendolo \"egregio maestro\", dai grandi meriti di pubblica utilit\u00e0. Nonostante fosse amato tra i potenti del suo tempo, la letteratura artistica lo lasci\u00f2 a lungo in ombra, a cominciare da Vasari, che nelle \"Vite\" lo descrisse in chiave quasi esclusivamente negativa: nell'edizione del 1550 accenn\u00f2 a una sua \"dappocaggine\", mentre in quella del 1568 ne attribu\u00ec la notoriet\u00e0 pi\u00f9 ai capricci della fortuna che al merito. La grande stime che accompagn\u00f2 Pinturicchio nella sua vita fu dettata per\u00f2 non tanto dalla sua rapidit\u00e0, come insinu\u00f2 Vasari, ma piuttosto dalla sua capacit\u00e0 di interpretare le esigenze dei suoi eccellenti committenti.\nSolo gli studiosi del XIX e dell'inizio del XX secolo ne rivalutarono la figura, proprio quando i suoi dipinti entravano nel circolo del collezionismo internazionale, finendo nei grandi musei e nelle collezioni d'Europa e America. Fondamentale fu la monografia di Carli (1960), anche se dopo di essa \u00e8 calato sulla figura del pittore un nuovo disinteresse, limitandosi a metterne in evidenza su pubblicazioni specializzate solo questa o quella caratteristica, come l'ispirazione antiquaria e il gusto per le iconografie insolite e rare. Con gli studi per il V centenario della nascita di Raffaello del 1984, la figura di Pinturicchio fu indagata solo marginalmente.\nNella cultura di massa.\nNell'estate del 1995 Gianni Agnelli coni\u00f2 il soprannome di Pinturicchio per il calciatore italiano Alessandro Del Piero, per il suo elegante stile di gioco e dopo averlo paragonato all'allora pi\u00f9 maturo Roberto Baggio che invece fu paragonato a Raffaello.\nNel film del 1956 \"La banda degli onesti\", Tot\u00f2 e Peppino comparano ironicamente lo stile pittorico del loro amico Cardone, modesto dipintore di insegne pubblicitarie, a quello del Pinturicchio \"prima maniera\"."}
{"id": "151589", "revid": "834", "url": "https://it.wikipedia.org/wiki?curid=151589", "title": "NGC 7078", "text": ""}
{"id": "151590", "revid": "834", "url": "https://it.wikipedia.org/wiki?curid=151590", "title": "NGC 6402", "text": ""}
{"id": "151592", "revid": "439868", "url": "https://it.wikipedia.org/wiki?curid=151592", "title": "Jos\u00e9 Tom\u00e1s Ovalle", "text": "\u00c8 stato provvisoriamente Presidente del Cile dal 31 marzo del 1830 al marzo del 1831."}
{"id": "151593", "revid": "399", "url": "https://it.wikipedia.org/wiki?curid=151593", "title": "Alborg", "text": ""}
{"id": "151595", "revid": "8596", "url": "https://it.wikipedia.org/wiki?curid=151595", "title": "Jorge Alessandri", "text": ""}
{"id": "151596", "revid": "834733", "url": "https://it.wikipedia.org/wiki?curid=151596", "title": "Acido piruvico", "text": "L'acido piruvico \u00e8 un alfa-chetoacido di formula CH3-CO-COOH; a temperatura ambiente si presenta come un liquido giallastro dall'odore pungente; \u00e8 un acido di forza medio-alta: una sua soluzione acquosa a concentrazione 1 M con pH di circa 1,2 quindi la pKa del composto \u00e8 2,4; nei sistemi biologici \u00e8 presente totalmente come piruvato (rapporto [A-]/[AH]\u224840000), cio\u00e8 nella sua forma anionica con il carbossile deprotonato; nella cellula ricopre un ruolo di grandissima importanza in quanto \u00e8 un metabolita centrale e di collegamento tra le vie riguardanti i carboidrati, i grassi, e gli amminoacidi.\nCaratteristiche strutturali e fisiche.\nL'acido piruvico \u00e8 un \u03b1-chetoacido, ovvero ha un gruppo carbonilico legato al carbonio adiacente (il carbonio del gruppo carbonilico \u00e8 detto carbonio \u03b1) del gruppo carbossilico. La molecola presenta un pKa di 2,4 , insolitamente basso per un acido organico, che indica un comportamento particolarmente acido. Questa \u00e8 una caratteristica comune a tutti gli \u03b1-chetoacidi ed \u00e8 dovuta alla presenza di due atomi di carbonio sp2 adiacenti. La forza dell'acido \u00e8 dovuta alla stabilizzazione per risonanza del corrispondente anione; risonanza che coinvolge anche il doppio legame del gruppo carbonilico.\nSintesi.\nIn laboratorio l'acido piruvico pu\u00f2 essere preparato dall'acido tartarico (acido uvico) riscaldandolo (pirolisi, da questo il nome \"piruvico\": ottenuto per pirolisi dell'acido uvico) in presenza di idrogenosolfato di potassio, oppure dall'idrolisi del piruvonitrile (o cianuro di acetile) formato dalla reazione tra cloruro di acetile e cianuro di potassio. Le reazioni sono:\nBiochimica.\nAll'interno della cellula il piruvato \u00e8 il prodotto finale della glicolisi, ottenuto per defosforilazione del fosfoenolpiruvato, e viene prodotto in misura di due molecole per ogni molecola di glucosio introdotta nel processo. Il piruvato \u00e8 anche uno dei possibili composti di partenza per la gluconeogenesi, ovvero il processo che porta alla formazione di molecole di glucosio in caso di necessit\u00e0 da parte della cellula. Quindi nel complesso \u00e8 un composto intermedio sia dell'anabolismo che del catabolismo dei carboidrati.\nCatabolismo e produzione di ATP.\nCome prodotto della glicolisi il piruvato viene trasportato all'interno del mitocondrio dove subisce una serie di reazioni catalizzate dall'enzima piruvato deidrogenasi che lo trasformano in acetil-CoA (acetil coenzima A) ed al contempo liberano una molecola di anidride carbonica e riducono una molecola di NAD+ a NADH. A questo punto l'acetil-CoA \u00e8 pronto per essere utilizzato nel ciclo di Krebs, o ciclo dell'acido citrico.Al termine della glicolisi il piruvato pu\u00f2 anche essere utilizzato per produrre l'amminoacido alanina in una reazione catalizzata dalla alanina amminotransferasi. In condizioni anaerobiche il piruvato pu\u00f2 essere convertito in acido lattico ad opera della lattato deidrogenasi (che nei sistemi biologici si trova sotto forma di anione lattato) nella fermentazione lattica, o in etanolo nella fermentazione alcolica grazie a due enzimi: piruvato decarbossilasi e alcol deidrogenasi (ADH).\nAnabolismo e produzione di glucosio.\nNel caso in cui siano necessarie molecole di glucosio, il piruvato \u00e8 utilizzato nel processo di gluconeogenesi, cio\u00e8 di nuova genesi del glucosio. La molecola pu\u00f2 entrare in questo processo cos\u00ec com'\u00e8, costituendo in questo modo la prima tappa del processo stesso, o pu\u00f2 anche essere la seconda tappa, nel caso in cui sia il prodotto della trasformazione di Alanina, o del lattato, in piruvato. In entrambi i casi viene convertito in ossalacetato dall'enzima piruvato carbossilasi.\nImpieghi del composto.\nIn cosmetica viene impiegato da solo o in unione con altre sostanze quali l'acido glicolico come esfoliante con minima azione antibatterica.\nRecentemente viene impiegato in integratori alimentari ad effetto dimagrante, ma negli studi effettuati la sua efficacia si \u00e8 dimostrata minima e non significativa anche ad alte dosi. Non \u00e8 disponibile un modello attendibile per spiegare questo eventuale effetto.\nNei laboratori di ricerca il suo utilizzo come tale o anche come sale sodico \u00e8 di indubbia utilit\u00e0, dato il grandissimo numero di processi biochimici in cui \u00e8 implicato sia come substrato che come modulatore allosterico."}
{"id": "151597", "revid": "125741746", "url": "https://it.wikipedia.org/wiki?curid=151597", "title": "Postumia (comune)", "text": "Postumia (in passato anche \"Adelsberga\", \"Pastoina\" o \"Postoina\", desueti; ; ) \u00e8 un comune di 16.442 abitanti nel Carso settentrionale della Slovenia sud-occidentale.\nStoria.\nPer lunghi secoli appartenuta al ducato austriaco della Carniola, Postumia fino ad allora modesto villaggio, inizi\u00f2 a prosperare nel XIX secolo con l'avvento della ferrovia Vienna-Lubiana-Trieste che permise un maggiore sfruttamento delle risorse turistiche del circondario. In seguito alla prima guerra mondiale e alla dissoluzione dell'Impero austro-ungarico la citt\u00e0 fu occupata nel novembre 1918 dall'esercito italiano in forza degli accordi dell'armistizio, e nel 1920 fu riconosciuta al Regno d'Italia assieme al resto della Venezia Giulia.\nDurante il periodo di appartenenza all'Italia fece parte della provincia di Trieste e si trov\u00f2 nei pressi del confine con il Regno dei Serbi, Croati e Sloveni (poi divenuto Jugoslavia), che era posto pochi chilometri pi\u00f9 ad est, nella localit\u00e0 di Caccia (\"Ka\u010dja Vas\") presso Planina. Risale a quel periodo la fondazione del primo allevamento di cani cane da pastore tedesco della Polizia Cinofila italiana. Dal 1923 fino al 1927 Postumia fu sede dell'omonimo circondario.&lt;br&gt;Negli anni della sovranit\u00e0 italiana sin dall'immediato dopoguerra, il comune di Postumia, grazie alla sua posizione strategica a ridosso di uno dei maggiori valichi di confine tra Italia e Jugoslavia ed alla sua vocazione turistica, ebbe un notevole sviluppo e fu meta di una massiccia immigrazione di nuovi residenti italiani che ne mutarono in pochi anni la tradizionale composizione etnolinguistica. Con il termine della seconda guerra mondiale la quasi totalit\u00e0 degli abitanti italiani, molte famiglie miste ed alcuni sloveni abbandonarono il territorio, unendosi agli esuli dal resto della regione giuliana che passava alla sovranit\u00e0 jugoslava.\nNel 1947 Postumia fu ceduta alla Jugoslavia, poi Slovenia. Il territorio comunale attualmente comprende anche la localit\u00e0 di Planina alla Grotta/Planina, che durante l'occupazione dal 1941 al 1943 ha fatto parte come comune autonomo della Provincia Italiana di Lubiana.\nL'attuale territorio comunale era allora articolato nelle localit\u00e0 di:\nPopolazione.\nRipartizione linguistica.\nIn base ai dati dell'ultimo censimento, l'80% degli abitanti del comune \u00e8 di lingua slovena, mentre un ulteriore 17% \u00e8 costituito dai parlanti serbo, croato, serbocroato e bosniaco, ossia dai residenti di recente immigrazione che hanno mutato la tradizionale compattezza linguistica dell'abitato (secondo l'ultimo censimento austriaco del 1910, il 98,7% della popolazione era di lingua slovena).\nSecondo il censimento del 1921, a Postumia (escluse le frazioni) il 17,10% della popolazione era italiana.\nLocalit\u00e0.\nIl comune di Postumia \u00e8 diviso in 43 insediamenti (\"naselja\"):"}
{"id": "151598", "revid": "110157", "url": "https://it.wikipedia.org/wiki?curid=151598", "title": "Prebold", "text": "Prebold (in tedesco \"Pragwald\") \u00e8 un comune di 4.514 abitanti della Slovenia centrale.\nSi trova nella bassa valle Savinja, alla sua estremit\u00e0 meridionale, ai piedi della collina di Tolsti Vrh.\nLa prima menzione dell'abitato risale al 1288, epoca in cui apparteneva alla famiglia \u017dovnek.\nLa chiesa di San Paolo, menzionata alla met\u00e0 del XIII secolo sotto il patronato del signore (\"ward\") di Braslov\u010de, divenne chiesa parrocchiale nel 1392. Durante il periodo delle invasioni turche vi fu costruito intorno un muro difensivo, pi\u00f9 tardi eliminato. Le mura vennero ricostruite nel 1898 in stile neoromanico da Ferdinand Gologrant, secondo il progetto di Hans Pascher, inserendovi la lapide funeraria di Gaudenzio, vescovo di Celje nel VI secolo.\nSulla collina soprastante l'abitato si trovava il castello di Liebenstein, pi\u00f9 tardi abbandonato, in quanto sostituito dalla residenza fortificata edificata presso la chiesa di San Paolo ad opera di Schrattenbach, e andato in rovina. L'attuale aspetto della residenza si deve ad una ricostruzione della prima met\u00e0 del XVII secolo, in stile rinascimentale. Uno degli ultimi proprietari fu il barone Rudolf Adam Hackelberg, sindaco della cittadina nella seconda met\u00e0 del XIX secolo e deputato al parlamento di Vienna.\nNel 1842 si stabil\u00ec nel paese una manifattura tessile, che ne favor\u00ec l'industrializzazione e lo sviluppo.\nNel libro \"Moloch\" dello scrittore Janko Ka\u010d la vicenda allegorica \u00e8 immaginata svolgersi in un'industria tessile di Prebold.\nGeografia antropica.\nSuddivisioni amministrative.\nIl comune \u00e8 formato da 7 insediamenti (\"naselja\"):"}
{"id": "151600", "revid": "1745361", "url": "https://it.wikipedia.org/wiki?curid=151600", "title": "Pesce (disambigua)", "text": ""}
{"id": "151601", "revid": "121097240", "url": "https://it.wikipedia.org/wiki?curid=151601", "title": "Preddvor", "text": "Preddvor (IPA: , in tedesco \"H\u00f6flein\") \u00e8 un comune (\"ob\u010dina\") della Slovenia. Ha una popolazione di abitanti ed un'area di . Appartiene alla regione statistica dell'Alta Carniola.\nGeografia antropica.\nNel 1995 da una parte del territorio comunale \u00e8 stato istituito il comune di Jezersko.\nSuddivisioni amministrative.\nIl comune \u00e8 formato da 13 insediamenti (\"naselja\"):"}
{"id": "151603", "revid": "1305772", "url": "https://it.wikipedia.org/wiki?curid=151603", "title": "Vulgus", "text": " \u00e8 un videogioco arcade sparatutto a scorrimento verticale con un'astronave, cronologicamente il primo videogioco edito dalla software house giapponese Capcom, nel 1984.\nCapcom of America ha pubblicato sul proprio sito una versione completa e freeware di \"Vulgus\".\nIl gioco far\u00e0 poi parte anche della raccolta di classici arcade \"Capcom Classic Collection\", edita per PlayStation 2 e Xbox.\nModalit\u00e0 di gioco.\nIl giocatore impersona il pilota di un'astronave che ha come unico compito quello di farsi strada attraverso un'orda incalzante di veicoli nemici.\nLo scorrimento principale \u00e8 verticale, ma differentemente dalla maggior parte degli sparatutto dei suoi tempi, l'area di gioco orizzontale non \u00e8 limitata alla larghezza dello schermo, ma \u00e8 possibile spostarsi, fino a un certo limite, ulteriormente verso sinistra o verso destra.\nLa struttura dell'intero gioco \u00e8 molto elementare, ma al contempo fonda le basi su cui prenderanno spunto tutti i futuri sparatutto bidimensionali. \"Vulgus\" \u00e8 formato da un singolo, enorme livello che si protrae all'infinito, durante il quale per\u00f2 l'ambientazione non rimane perennemente statica, bens\u00ec varia fra diverse sezioni a tema, alcune per esempio ambientate sulla superficie di un pianeta e altre nello spazio profondo.\nIl cabinato originale, oltre naturalmente al joystick per il movimento, dispone di due singoli tasti, uno per sparare normali proiettili (munizioni illimitate), uno per lanciare un potente missile (munizioni limitate) capace di distruggere le astronavi nemiche pi\u00f9 grandi, e perforare quelle pi\u00f9 piccole.\nPer ricaricare di un'unit\u00e0 il proprio numero di missili \u00e8 necessario raccogliere dei power-up indicati dal simbolo POW, largamente riutilizzati poi in seguito anche nei successivi sparatutto iniziali marcati Capcom, fra cui \"1941 - Counter Attack\", \"Bionic Commando\" ed \"Exed Exes\" con scopi vari e diversi.\nIl gioco supporta due giocatori, che si alternano ogni volta che viene persa una vita. Ogni giocatore dispone di tre vite."}
{"id": "151605", "revid": "633110", "url": "https://it.wikipedia.org/wiki?curid=151605", "title": "Prevalje", "text": "Prevalje (in tedesco \"Pr\u00e4vali\") \u00e8 un comune di 6.781 abitanti della Slovenia settentrionale. Situata nella valle del fiume Me\u017ea nella Carinzia slovena, fu teatro dell'ultima schermaglia della seconda guerra mondiale in Europa, combattuta nelle sue vicinanze il 15 maggio 1945 tra l'esercito jugoslavo e le forze tedesche e loro alleate in ritirata.\nNella localit\u00e0 di Le\u0161e \u00e8 stata annunciata l'individuazione da parte dei tecnici della Direzione di Polizia di Slovenj Gradec di una fossa contenente 700 cadaveri sia di nazionalit\u00e0 slovena sia di nazionalit\u00e0 austriaca che furono fatte inginocchiare (cos\u00ec sono stati ritrovati) e sono stati fucilati dalle unit\u00e0 di KNOJ nel maggio 1945.\nGeografia antropica.\nSuddivisioni amministrative.\nIl comune \u00e8 diviso in 12 insediamenti (\"naselja\") di seguito elencati."}
{"id": "151607", "revid": "767487", "url": "https://it.wikipedia.org/wiki?curid=151607", "title": "Puconci", "text": "Puconci \u00e8 un comune di 6.256 abitanti della Slovenia nord-orientale."}
{"id": "151609", "revid": "123607634", "url": "https://it.wikipedia.org/wiki?curid=151609", "title": "Palacio de La Moneda", "text": "Il Palacio de La Moneda (Palazzo della Zecca), o pi\u00f9 semplicemente La Moneda, \u00e8 la residenza ufficiale del Presidente della Repubblica del Cile. Vi sono ospitati anche il Ministero degli Interni, la Segreteria Generale della Presidenza della Repubblica e la Segreteria Generale del Governo.\nSi trova nel centro della capitale Santiago del Cile, nel cosiddetto Barrio C\u00edvico, dove occupa un intero isolato compreso fra le vie Moneda (a nord), Morand\u00e9 (a est), Teatinos (a ovest) e il grande viale Libertador Bernardo O'Higgins (a sud). Lo scenografico ingresso settentrionale si apre sull'ampia Plaza de la Constituci\u00f3n, mentre la facciata meridionale copre un lato della vasta area pedonale della Plaza de la Ciudadan\u00eda (\"piazza della cittadinanza\").\nStoria del palazzo.\nDopo un primo progetto dell'ingegner Jos\u00e9 Antonio Birt, respinto nel 1780, la costruzione della nuova sede della Real Casa de Moneda cilena venne affidata all'architetto romano Gioacchino Toesca, che la eresse fra il 1784 e il 1812 dotandola di mura talmente ampie (oltre 1 metro di spessore) da consentirle di superare indenne, insieme a poche altre costruzioni coloniali, i disastrosi terremoti che funestarono nei secoli successivi la zona altamente sismica di Santiago. Toesca analizz\u00f2 anche con attenzione i meccanismi di produzione e l'organizzazione del lavoro tipici della zecca allo scopo di stabilire le dimensioni e la disposizione interna dei locali pi\u00f9 idonee, andando perfino a visitare la zecca peruviana di Lima per documentarsi.\nArchitettonicamente il Palacio de La Moneda costituisce il pi\u00f9 importante e il pi\u00f9 armonioso edificio eretto in Cile nell'epoca coloniale e le sue ampie dimensioni non mancarono di attirargli severe critiche, soprattutto se confrontate con quelle di una piccola citt\u00e0 com'era allora Santiago. In puro stile neoclassico italiano (unico esempio in tutta l'America), reso molto sobrio dall'adozione dell'ordine dorico, \u00e8 caratterizzato da spazi ampi ed equilibrati: sulla facciata si aprono 14 finestre rettangolari, sette a destra e sette a sinistra dell'alto portale d'ingresso, sormontate da altrettante aperture con balconcino al piano superiore e coronate da una balaustra all'ultimo piano; l'andamento orizzontale, che trasmette forza e stabilit\u00e0, \u00e8 articolato in 15 campate marcate da semicolonne e s'impenna nelle tre campate centrali, un piano pi\u00f9 alte e contrassegnate da colonne e semicolonne binate e da timpani aggettanti.\nMorto l'architetto Toesca nel 1799, il suo posto fu preso dall'ingegnere militare Agust\u00edn Caballero, che inaugur\u00f2 ufficialmente il palazzo nel 1805 insieme al governatore spagnolo dell'epoca Luis Mu\u00f1oz de Guzm\u00e1n nonostante i lavori non fossero ancora completati. Secondo le intenzioni originarie venne adibito a sede della zecca a partire dal 1814 e, anche dopo l'indipendenza del Cile (1818), vi si continuarono a coniare monete fino al 1929; il che spiega l'origine del suo nome.\nIl Palacio de La Moneda divenne la sede del governo e la residenza del presidente della repubblica a partire dal giugno 1845, durante il mandato di Manuel Bulnes Prieto. Nel 1929, nell'ambito di un progetto di rivitalizzazione del Barrio C\u00edvico che fece seguito e complet\u00f2 l'opera di ammodernamento della capitale gi\u00e0 avviata in corrispondenza del primo anniversario dell'indipendenza, le attivit\u00e0 della zecca vennero trasferite e davanti al monumentale ingresso settentrionale dell'edificio fu realizzata la grande spianata di Plaza de la Constituci\u00f3n. L'anno successivo si intervenne anche sulla facciata meridionale, aggiungendovi un intero piano. Il palazzo continu\u00f2 ad ospitare gli appartamenti presidenziali fino al termine del mandato di Carlos Ib\u00e1\u00f1ez del Campo (1958) e, come da tradizione, continu\u00f2 anche il libero transito pedonale nei suoi cortili interni fino al 1970, quando venne sospeso per motivi di sicurezza dopo l'assassinio del generale Ren\u00e9 Schneider.\nDurante il golpe dell'11 settembre 1973 l'edificio fu bombardato da terra e dal cielo, subendo seri danni soprattutto nelle strutture interne. Il presidente Salvador Allende si sarebbe suicidato all'interno del palazzo per non cadere nelle mani dei golpisti. I lavori di restauro e di riparazione furono completati l'11 marzo 1981 e per tutto quel periodo la sede del governo fu trasferita nell'Edificio Diego Portales, mentre al di sotto della Plaza de la Constituci\u00f3n venne ricavato un complesso di uffici e appartamenti sotterranei (il cosiddetto \"bunker\") per il generale Augusto Pinochet e i suoi successori.\nNel corso dei lavori condotti dalla Direzione di architettura del Ministero delle opere pubbliche, per rispettare fedelmente la linea architettonica data originariamente da Toesca, venne anche chiuso l'ingresso laterale di calle Morand\u00e9 80, creato nel 1906 dal presidente Pedro Montt come ingresso privato alla residenza presidenziale. Da quella porta per\u00f2 era uscita la salma del presidente Allende nel 1973 e trent'anni dopo, l'11 settembre 2003, il presidente Ricardo Lagos la fece riaprire per il suo significato altamente simbolico e, per lo stesso motivo, concesse nuovamente ai privati cittadini la possibilit\u00e0 di accedere ai cortili interni del palazzo.\nDi fronte alla facciata meridionale, nel gennaio 2006 \u00e8 stato inaugurato il Centro Cultural Palacio de La Moneda, realizzato dall'architetto Cristi\u00e1n Undurraga distribuendo oltre 7.200 m\u00b2 di superficie su tre piani al di sotto dell'enorme spazio pedonale con fontane e specchi d'acqua (attraverso i quali passa la luce naturale) di Plaza de la Ciudadan\u00eda, che ha sostituito la precedente Plaza de la Libertad. Il progetto originale, inquadrato nella serie di opere pubbliche programmate per il bicentenario dell'indipendenza, prevede anche il futuro incanalamento in un sottopasso delle due carreggiate del viale Libertador Bernardo O'Higgins, che attualmente impediscono l'ampliamento della piazza e il congiungimento con la sua parte meridionale chiamata Plaza de la Cultura."}
{"id": "151610", "revid": "110157", "url": "https://it.wikipedia.org/wiki?curid=151610", "title": "Ra\u010de-Fram", "text": "Ra\u010de-Fram (in tedesco \"Kranichsfeld-Frauheim\") \u00e8 un comune di 6.510 abitanti della Slovenia nord-orientale. "}
{"id": "151611", "revid": "767487", "url": "https://it.wikipedia.org/wiki?curid=151611", "title": "Rade\u010de", "text": "Rade\u010de (in tedesco \"Ratschach\") \u00e8 un comune di 4.593 abitanti della Slovenia centrale. In precedenza facente parte della Regione Statistica Savinjska, dal gennaio 2014 fa parte della Regione Statistica Oltresava Inferiore."}
{"id": "151612", "revid": "119778326", "url": "https://it.wikipedia.org/wiki?curid=151612", "title": "Comuni dei Paesi Bassi", "text": "I comuni dei Paesi Bassi (\"gemeenten\") costituiscono la suddivisione territoriale di secondo livello del Paese, dopo le province, e sono in tutto 352 (al 1\u00ba gennaio 2021); ad essi sono equiordinati 3 comuni speciali (\"bijzondere gemeenten\"), dislocati nei Paesi Bassi caraibici, che sono definiti entit\u00e0 pubbliche (\"openbare lichamen\") e che non sono raggruppati in alcuna provincia.\nCaratteri.\nGeografia.\nLe municipalit\u00e0 possono essere di diverse estensioni, variando dai 7,84\u00a0km\u00b2 di Westervoort, la pi\u00f9 piccola, agli 841,56\u00a0km\u00b2 di S\u00fadwest-Frysl\u00e2n, che \u00e8 la pi\u00f9 estesa. Schiermonnikoog invece, oltre ad essere la meno popolosa con 938 abitanti, \u00e8 anche la meno densamente popolata con 21 ab./km\u00b2. Amsterdam \u00e8 la pi\u00f9 popolosa con residenti, mentre L'Aia \u00e8 la pi\u00f9 densamente popolata con una densit\u00e0 di ab./km\u00b2. Infine Saba con i 816 m s.l.m. del Monte Scenery detiene il primato di punto pi\u00f9 alto dei Paesi Bassi, mentre Vaals oltre ad essere, con i 321 m s.l.m. della collina Vaalserberg, la municipalit\u00e0 pi\u00f9 alta dei Paesi Bassi continentali \u00e8 l'unica che confina con due stati (Germania e Belgio).\nIl punto pi\u00f9 a nord del paese \u00e8 situato nella municipalit\u00e0 di Eemsmond, e pi\u00f9 precisamente nell'isola di Rottumerplaat, parte del territorio municipale, mentre il punto pi\u00f9 ad est \u00e8 situato nel comune di Oldambt. Sia il punto pi\u00f9 a sud che il punto pi\u00f9 ad ovest dei Paesi Bassi sono localizzati nella municipalit\u00e0 speciale di Bonaire, mentre, se si tiene conto dei soli Paesi Bassi continentali e si escludono le Isole BES il punto pi\u00f9 a sud \u00e8 situato nella municipalit\u00e0 di Gulpen-Wittem mentre quello pi\u00f9 ad ovest in quella di Sluis.\nIstituto.\nLa Costituzione del Paese ed il Codice dei Comuni (\"Gemeentewet\") regolano i diritti e doveri dell'autonomia locale. Il consiglio municipale, eletto a suffragio diretto per 4 anni, si deve assicurare del rispetto delle leggi nella municipalit\u00e0. Il numero di consiglieri (\"wethouders\") dipende dal numero di abitanti ed \u00e8 come minimo, 9, e al massimo 45 (Amsterdam, Rotterdam, L'Aia e Utrecht). Le sedute del consiglio sono pubbliche. Il borgomastro (\"burgemeester\") \u00e8 nominato dal Ministro dell'interno. I decreti municipali sono firmati dal sovrano e controfirmati dallo stesso ministro. Le municipalit\u00e0 speciali sono governate ciascuna da un vicegovernatore, avente funzioni molto simili a quelle del borgomastro delle municipalit\u00e0 ordinarie.\nLe municipalit\u00e0 hanno il diritto di decentralizzare le loro funzioni e formare delle sottomunicipalit\u00e0 quale ulteriore livello di governo. Questo diritto, assieme alle sottomunicipalit\u00e0, cesseranno di esistere nel futuro prossimo al fine di ridurre il numero di livelli di governo. Solo le municipalit\u00e0 pi\u00f9 estese suddividono il proprio territorio in \"stadsdeel\", (Amsterdam, L'Aia, Almere, Breda, Eindhoven, Eschede, Groninga, Nimega e Utrecht) o in \"deelgemeente\" (Rotterdam). Le sottomunicipalit\u00e0 di Amsterdam e Rotterdam hanno poteri pi\u00f9 estesi delle altre sottomunicipalit\u00e0.\nPer uso amministrativo delle municipalit\u00e0 stesse e per le acquisizioni di dati da parte dell'Ufficio Centrale di Statistica dei Paesi Bassi (\"Centraal Bureau voor de Statistiek - CBS\") tutte le municipalit\u00e0 sono divise in distretti (\"wijken\") i quali sono a sua volta suddivisi in quartieri (\"buurten\"). Queste suddivisioni, al contrario delle sottomunicipalit\u00e0, non hanno nessuno status formale. Al 2012, le municipalit\u00e0 nei Paesi Bassi erano suddivise in distretti e quartieri.\nLa municipalit\u00e0 \u00e8 diretta da un borgomastro (\"burgemeester\"); il consiglio municipale (\"gemeenteraad\") \u00e8 l'organo deliberante e legislativo della municipalit\u00e0 e i consiglieri municipali (\"gemeenteraadsleden\") vengono eletti direttamente dagli abitanti della municipalit\u00e0 per 4 anni, durante le elezioni municipali (\"gemeenteraadsverkiezingen\"). Il borgomastro presiede il consiglio municipale ma non ne fa parte.\nStoria.\nI confini ufficiali delle municipalit\u00e0 furono individuati per la prima volta nei Paesi Bassi nel 1832 dopo la creazione del catasto. La Legge sulle Municipalit\u00e0 del 1851 (\"Gemeentewet van 1851\"), scritta dal primo ministro Johan Rudolph Thorbecke, inizi\u00f2 la politica di cancellazione delle piccole municipalit\u00e0. Nel corso degli anni, le municipalit\u00e0 pi\u00f9 piccole sono state fuse tra loro, assumendo un nuovo nome, o assorbite da quelle pi\u00f9 grandi. Il numero delle municipalit\u00e0 si \u00e8 ridotto cos\u00ec dalle 1209 del 1850 alle 537 del 2000, fino ad arrivare ad essere 355 nel 2019.\nMunicipalit\u00e0 ordinarie.\nIl toponimo delle municipalit\u00e0 \u00e8 riportato in italiano, quando esistente e di uso comune, o, quando non esistente in italiano, quello ufficiale che pu\u00f2 essere, a seconda dei casi, in olandese o in frisone. Quando esistenti altre forme in italiano, olandese o frisone, anche queste sono riportate."}
{"id": "151613", "revid": "767487", "url": "https://it.wikipedia.org/wiki?curid=151613", "title": "Radenci", "text": "Radenci (in tedesco \"Bad Radein\") \u00e8 un comune di 5.248 abitanti della Slovenia nord-orientale. \u00c8 un piccolo centro ai piedi delle colline che accompagnano il fiume Mura quando entra in Slovenia, assai noto in tutto il paese per la produzione dell'acqua minerale \"Radenska\" (con i tre cuori rossi come marchio), offerta in tutti i bar e i ristoranti del Paese e anche all'estero. Inoltre Radenci \u00e8 famosa per essere una delle pi\u00f9 antiche e frequentate stazioni termali slovene. Esistono vari alberghi, tra cui l'Hotel Radin e l'Hotel Izmir, che sono collegati direttamente alle terme di Radenci."}
{"id": "151614", "revid": "24989", "url": "https://it.wikipedia.org/wiki?curid=151614", "title": "Radlje ob Dravi", "text": "Radlje ob Dravi (in tedesco \"Mahrenberg an der Drau\") \u00e8 un comune di 6.277 abitanti della Carinzia slovena, nella Slovenia settentrionale, tramite il Passo di Radelj si raggiunge il comune austriaco di Aibl.\nGeografia antropica.\nSuddivisioni amministrative.\nIl comune \u00e8 diviso in 13 insediamenti (\"naselja\") di seguito elencati."}
{"id": "151616", "revid": "121097308", "url": "https://it.wikipedia.org/wiki?curid=151616", "title": "Radovljica", "text": "Radovljica (IPA: , in tedesco \"Radmannsdorf\", in italiano desueto \"Radolza\") \u00e8 una citt\u00e0 della Slovenia. Ha una popolazione di abitanti e si sviluppa su un'area di . Appartiene alla regione statistica dell'Alta Carniola. \u00c8 una delle cittadine pi\u00f9 pittoresche della Slovenia, tutelata come monumento culturale, situata su una banchina rocciosa sulla sponda sinistra della Sava.\nStoria.\nRadovljica sorse nel Medioevo sulle rovine di un antico insediamento romano e appare documentata nel 1169 come ricco borgo commerciale al centro di una regione dalla grande abbondanza di miniere e boschi. Venne cinta di mura nel secolo XV e riconosciuta come citt\u00e0 nel 1510 (\"civitas Ratmansdorff\"). Il terribile terremoto del 1511 la distrusse quasi completamente, ma risorse lentamente, assumendo l'aspetto di citt\u00e0 rinascimentale caratterizzata dalle case dei ricchi signori dell'epoca.\nMonumenti e luoghi d'interesse.\nNella citt\u00e0 sono ancora presenti le vecchie mura cittadine. Vi \u00e8 inoltre un fossato difensivo, l'unico rimasto in tutta la Slovenia. Molto famoso \u00e8 il Museo di apicoltura (\"Cebelarski muzej\") e al suo interno molti prodotti tipici del paese.\nGeografia antropica.\nSuddivisioni amministrative.\nIl comune di Radovljica \u00e8 diviso in 52 insediamenti (\"naselja\"):"}
{"id": "151617", "revid": "124123", "url": "https://it.wikipedia.org/wiki?curid=151617", "title": "Radomiro Tomic", "text": "Fu il terzo candidato alle presidenziali del 1970 per la Democrazia Cristiana. \nLeader del Partito Democratico Cristiano del Cile fu pi\u00f9 volte senatore e Ambasciatore del Cile negli Stati Uniti dal 1965 al 1968."}
{"id": "151624", "revid": "486946", "url": "https://it.wikipedia.org/wiki?curid=151624", "title": "Associazione Calcio Reggiana", "text": ""}
{"id": "151626", "revid": "1543377", "url": "https://it.wikipedia.org/wiki?curid=151626", "title": "Picture archiving and communication system", "text": "PACS \u00e8 l'acronimo anglosassone di \"Picture archiving and communication system\" (sistema di archiviazione e trasmissione di immagini) e consiste in un sistema hardware e software dedicato all'archiviazione, trasmissione, visualizzazione e stampa delle immagini diagnostiche digitali.\nUn sistema PACS \u00e8 normalmente composto da una parte di archiviazione, utilizzata per gestire dati e immagini e una di visualizzazione, che presenta l'immagine diagnostica su speciali monitor ad altissima risoluzione, sui quali \u00e8 possibile effettuare la diagnosi; i sistemi PACS pi\u00f9 evoluti permettono anche l'elaborazione dell'immagine, come per esempio le ricostruzioni 3D (un sistema che non preveda la visualizzazione dovrebbe essere chiamato \"ImageManager\").\nUna parte fondamentale ma non visibile dall'utente finale si occupa del colloquio con gli altri attori del flusso radiologico, utilizzando di solito i relativi profili IHE (\"Integrating the Healthcare Enterprise\") tramite lo standard HL7 (\"Health Level 7\"). In special modo, \u00e8 fondamentale la sua integrazione con il sistema informatico radiologico o RIS (\"Radiology Information System\"), che rappresenta il software gestionale della Radiologia.\nGalleria d'immagini.\nLe immagini sono ricevute e trasmesse nel formato definito da DICOM (\"Digital Imaging and Communications in Medicine\"), che permette di inglobare e trattare anche testo (per esempio i referti) e documenti di vario genere, tra cui i PDF; i visualizzatori collegati sono in genere in grado di mostrare immagini e referti, ma anche di riconoscere i tipi di immagine e comportarsi di conseguenza: p.es. applicando determinati filtri di contrasto o mostrandole in un modo predefinito. I sistemi PACS, in origine creati per gestire le immagini generate dalle TAC, i primi sistemi diagnostici nati in digitale, oggi sono in grado di trattare tutte le immagini radiologiche digitali e, tramite speciali digitalizzatori, anche quelle create da modalit\u00e0 analogiche. Da notare che le immagini ricevute non devono essere modificate in alcun modo, per poter sempre risalire all'originale trasmesso dalla modalit\u00e0; l'eventuale elaborazione viene registrata in aggiunta alle altre immagini. Di solito \u00e8 ammessa una compressione senza perdita di dati (\"lossless\") per diminuire lo spazio occupato su disco. Proprio per garantire che ogni immagine immagazzinata nel PACS sia effettivamente quella generata dalla modalit\u00e0 durante l'esame, spesso il PACS spedisce tutti gli oggetti DICOM ad un sistema di archiviazione legale.\nArchitettura.\nRecentemente, con l'evoluzione della tecnologia delle reti, sempre pi\u00f9 sistemi PACS stanno passando ad un'architettura di tipo web, dove l'applicazione risiede su un server, permettendo un semplice accesso alle immagini con il solo utilizzo di un browser sul proprio computer, senza necessit\u00e0 di installazioni specifiche. Per la semplice distribuzione delle immagini (cio\u00e8 per la loro consultazione, sia nei reparti che all'esterno dell'ospedale) il computer pu\u00f2 essere un normale desktop, mentre per la diagnosi la stazione di lavoro dovr\u00e0 avere sufficiente RAM per contenere tutte le immagini sotto esame e un'appropriata scheda grafica, in grado di pilotare i monitor diagnostici ad alta risoluzione (anche fino a 5 megapixel, per gli esami mammografici), oltre ad un processore potente, per la veloce manipolazione di immagini che possono raggiungere i 20 megabyte l'una.\nIn origine, le immagini venivano archiviate immediatamente su memoria di massa locale ad accesso veloce (\"on-line\") e l\u00ec tenute per un tempo variabile fra 3 e 6 mesi; politiche automatiche del sistema le spostavano poi su DVD all'interno di un \"juke-box\" (gestore di media ottici), da dove potevano essere richiamate in automatico in caso di necessit\u00e0 senza intervento umano (\"near-line\"), ma con tempi di risposta notevolmente superiori; in seguito, i DVD venivano periodicamente tolti dal juke-box e, contrassegnati da un codice generato dal sistema, immagazzinati in armadi ignifughi (\"off-line\"): in caso di necessit\u00e0, gli esami potevano essere immessi nuovamente nel sistema, ovviamente con intervento umano e tempi che non potevano essere minori di qualche ora.\nCon la diminuzione dei costi delle memorie di massa, \u00e8 diventata prassi mantenere tutte le immagini nella memoria ad accesso immediato (\"everything-on-line\") cio\u00e8 su hard disk; questo, assieme alle crescenti velocit\u00e0 delle reti, permette un tempo di accesso alle informazioni dell'ordine dei secondi per una singola immagine.\nCome affermato in precedenza, un tipico sistema PACS \u00e8 in grado di gestire solo oggetti DICOM; tali oggetti contengono al loro interno, oltre all'immagine, anche i dati relativi al paziente e all'esame a cui si riferiscono. Il sistema PACS registra questi dati quando riceve le immagini e li utilizza quando gli viene richiesta una lista di esami o pazienti, invece di accedere ogni volta agli oggetti DICOM; in questo modo, tutte le ricerche sono effettuate su un archivio testuale, ricorrendo a quello DICOM solo quando \u00e8 necessario visualizzare o comunque spostare le immagini.\nL'architettura della parte hardware viene progettata \"ad hoc\" per ogni situazione, in quanto pu\u00f2 dipendere dal numero di ospedali coinvolti, dal loro carico di lavoro e dalle politiche di backup necessarie per mantenere la continuit\u00e0 del servizio. L'archivio DICOM \"on-line\" \u00e8 di solito registrato su memorie di massa su sistemi SAN o NAS, spesso configurati in RAID o con architettura ridondante. Ogni disco pu\u00f2 essere sostituito in caso di problemi senza interrompere il funzionamento del sistema.\nFunzionalit\u00e0 dell'archivio.\nLe procedure con cui vengono ricevute e trasmesse le immagini sono definite dallo standard DICOM; in generale, il passaggio avviene sempre tra due AETitle (\"Application Entity Title\"): tra la modalit\u00e0 diagnostica che genera le immagini e il PACS, tra il PACS e un archivio remoto o una stampante e cos\u00ec via.\nUn esempio tipico di utilizzo \u00e8 la procedura di \"Query/Retrieve\", in cui un nodo DICOM remoto richiede una serie di informazioni, p.es. la lista degli esami di un determinato paziente; vengono passati, tramite un'associazione DICOM, i dati da ricercare (in questo caso l'identificativo del paziente) ed i campi che si vogliono avere come risultato (gli identificativi degli esami); il PACS filtra i propri dati e risponde con la lista richiesta. Da tale lista, il richiedente pu\u00f2 decidere di voler vedere le immagini di un determinato esame tra quelli trovati: questa volta la transazione conterr\u00e0 l'identificativo dell'esame scelto, mentre le informazioni di ritorno dovranno essere le immagini; il PACS riconosce il comando e metter\u00e0 nella coda di spedizione gli effettivi oggetti DICOM. Tutto questo avviene in modo trasparente all'utente: \u00e8 infatti compito dell'applicativo creare la corretta comunicazione DICOM, interpretando le scelte che l'utente effettua sull'interfaccia grafica.\nAltre procedure importanti sono la \"Store\" (ricevimento delle immagini provenienti da una modalit\u00e0), l\"'autorouting\" (inoltro automatico ad un altro nodo DICOM delle immagini ricevute), la \"print\" che permette di stampare su una stampante DICOM l'immagine assieme alle eventuali annotazioni aggiunte durante la refertazione.\nCopia di riserva.\nLa potenza del PACS risiede anche nella possibilit\u00e0 di analisi storiche sull'andamento di una patologia, per cui \u00e8 necessario assicurare che quanto archiviato sia sempre disponibile, anche in caso di problemi hardware o avvenimenti esterni (p.es. incendi). In pi\u00f9, oltre ai dati personali dei pazienti, nel PACS sono mantenuti anche dati sensibili relativi allo stato di salute: questi dati devono quindi essere protetti da perdite, o meglio: in caso di errori o di eventi distruttivi, deve essere possibile il loro recupero, oltre a garantire la continuit\u00e0 dell'utilizzo. La legislazione italiana (legge sulla privacy) richiede che in caso di problemi l'archivio debba essere recuperato entro un massimo di 7 giorni.\nQuindi, una parte importante di un sistema PACS ha lo scopo di ridurre al minimo i rischi di perdita di dati; le politiche per la sicurezza dei dati sono molteplici, ma l'elemento comune \u00e8 rappresentato dall'effettuare una seconda copia di tutti i dati ricevuti: via rete ad un altro server, ad un produttore di media ottici, su unit\u00e0 a nastro, ecc\u2026; \u00e8 importante che il sistema di recupero sia fisicamente in un'altra locazione, p.es. per non essere coinvolto nello stesso incendio. Queste procedure sono indicate con il termine inglese \"disaster recovery\".\nIntegrazioni.\nIl PACS deve essere integrato con tutti gli altri attori informatici, per poter trarre il massimo vantaggio dall'informatizzazione. Per far questo utilizza sia lo standard DICOM che il linguaggio HL7 come previsto da IHE. Nel normale flusso di lavoro della Radiologia, le interazioni in cui \u00e8 coinvolto il PACS sono (secondo il profilo \"Scheduled Workflow\" - SWF di IHE):\nEsistono almeno due tipi di codici identificativi univoci che attraversano l'intero flusso, riconosciuti anche dal PACS: l'identificazione del paziente e quella dell'episodio (\"studio\"); i codici corrispondenti (\"PatientID\" e \"StudyID\") vengono usati ogni volta che \u00e8 necessaria una comunicazione con un altro attore.\nEsistono poi altri messaggi utilizzati dal PACS per comunicazioni al di fuori del flusso di lavoro, tra cui i pi\u00f9 importanti sono quelli relativi all'anagrafica del paziente (\"messaggi ADT\"), scambiati quando tali dati vengono variati o creati. Un esempio importante (descritto nel profilo IHE \"Patient Information Reconciliation\" - PIR) \u00e8 l'aggiornamento di un paziente che all'arrivo in ospedale non \u00e8 in grado di comunicare le proprie generalit\u00e0: l'esame verr\u00e0 comunque eseguito utilizzando un nome fittizio, che verr\u00e0 corretto in seguito su un unico attore e propagato a tutti gli altri, tra cui il PACS, che ricever\u00e0 comunicazione tramite il RIS.\nSecondo la visione IHE, il PACS non ha necessit\u00e0 di integrarsi direttamente con il software di riferimento ospedaliero HIS, ma solamente attraverso il RIS\nVisualizzatori diagnostici.\nDi solito i produttori prevedono che il proprio PACS funzioni al meglio utilizzando il visualizzatore incluso nel prodotto. Tuttavia, un qualunque visualizzatore DICOM \u00e8 in grado di colloquiare con un PACS; a questo scopo esistono prodotti commerciali per usi specifici, come la ricostruzione 3D, traumatologia oppure sistemi di Diagnosi automatizzata (\"Computer Aided Detection\"). Per ridurre i tempi di attesa dovuti al trasferimento delle immagini alla stazione di lavoro, spesso il visualizzatore e l'archivio agiscono in modo da presentare la prima immagine in tempi brevissimi (qualche secondo), mentre le successive immagini vengono caricate in \"background\", dando una sensazione di immediatezza al medico in attesa.\nEsistono notevoli esempi anche tra i prodotti gratuiti e Open Source; tra questi da ricordare: OsiriX, ImageJ, MicroDicom.\nDispositivo medico.\nSecondo la definizione della Direttiva CEE 93/42 sui dispositivi medici, recepita in Italia con il decreto legislativo n.46/1997, i sistemi PACS sono dispositivi medici, in quanto utilizzati per effettuare diagnosi. La loro effettiva classificazione \u00e8 stata spesso in discussione, dipendendo anche da scelte del produttore. A partire dal 2008, una pubblicazione della Comunit\u00e0 Europea (riportata nella bibliografia in basso) ha chiarito la classificazione del PACS a seconda del suo utilizzo e delle funzionalit\u00e0 messe a disposizione:\nEsclusa la prima voce, che \u00e8 sotto la responsabilit\u00e0 del fabbricante, le altre richiedono per l'apposizione della marcatura CE la certificazione da parte di un organismo notificato. \u00c8 stata perci\u00f2 riconosciuta l'importanza del PACS nella diagnosi e cura delle patologie mediche. Da notare che non vi sono distinzioni nell'uso a seconda degli esami.\nNegli stati che seguono la legislazione medicale FDA degli Stati Uniti, il PACS \u00e8 inserito in Classe 2, richiedendo il procedimento 510(k); una legislazione aggiuntiva \u00e8 necessaria per gli esami mammografici.\nProdotti commerciali.\nStoricamente, i PACS, con funzionalit\u00e0 ridotte rispetto alle attuali, erano forniti assieme alle prime modalit\u00e0 digitali dai loro produttori, con il solo scopo di archiviare le immagini cos\u00ec prodotte. In seguito, molte aziende di pellicole radiografiche hanno cambiato la loro focalizzazione, passando ai prodotti software. Su questo mercato si trovano quindi le maggiori aziende costruttrici di modalit\u00e0 diagnostiche, le aziende provenienti dalle pellicole radiografiche e alcune ditte specializzate nella produzione di software medicali. Data l'alta specializzazione richiesta, vi \u00e8 poco spazio per le piccole aziende a produzione locale, come invece pu\u00f2 succedere di trovare per il RIS."}
{"id": "151628", "revid": "2136864", "url": "https://it.wikipedia.org/wiki?curid=151628", "title": "Disuguaglianza di Hoeffding", "text": "La disuguaglianza di Hoeffding permette di indicare la probabilit\u00e0 massima che la somma di variabili casuali limitate e indipendenti superi di una determinata quantit\u00e0 la somma dei loro valori attesi. Questa disuguaglianza venne pubblicata da Wassily Hoeffding nel 1963 e svolge un ruolo importante nell'ambito della teoria della statistica non parametrica grazie alle poche assunzioni fatte sulle variabili casuali.\nTeorema.\nSiano formula_1 \"n\" variabili casuali indipendenti ma limitate nei loro valori minimi e massimi per cui\ne sia S la loro somma\ne E[S] il valore atteso della somma S\nallora\nSe ci s'interessa non alla somma ma alla media allora la disuguaglianza diventa\ndove formula_9 e formula_10.\nEsempio.\nSi pensi al lancio di n=10 dadi con sei facce e i numeri da a=1 a b=6, \ndi cui si ignora per\u00f2 se sono truccati o meno \ne pertanto non si pu\u00f2 assumere la variabile casuale uniforme \ne neanche una generica v.c. della quale si conosca media a varianza (nel caso di dadi \"giusti\" la media \u00e8 pari a 3,5 e la varianza \u00e8 uguale a 2,91667). \nGrazie alla disuguaglianza di Hoeffding si pu\u00f2 comunque affermare che \nla probabilit\u00e0 che la somma S di questi 10 dadi superi di t=10 \nla vera (e ignota) somma dei valori attesi (E[S]) \u00e8 sicuramente non superiore a 45 %, in quanto\nCi\u00f2 vuol dire che se, poniamo il caso, la somma dei 10 dadi risulta essere S=47, allora con una confidenza superiore al 55% possiamo affermare che la media teorica dei dieci dadi \u00e8 inferiore o uguale a 37 (E[S] \u2264 47-10). \nSi noti che non \u00e8 stata fatte n\u00e9 l'ipotesi che i dieci dadi siano stati truccati in modo uguale e tanto meno che i dadi non siano truccati. Nessuna ipotesi \u00e8 stata fatta neanche sulla varianza delle dieci variabili casuali corrispondenti ai dieci dadi.\nFacendo invece l'ipotesi che i dieci dadi siano tutti \"giusti\", allora avremmo potuto affermare che la probabilit\u00e0 che la somma dei dieci dadi dia 45 o pi\u00f9 \u00e8 pari a 4%, valore nettamente inferiore a quello massimo indicato dalla disuguaglianza di Hoeffding. Questa differenza si spiega per esempio con il fatto che le poche ipotesi fatte per la disuguaglianza permettono di fare affermazioni valide sia per dadi \"giusti\" che anche per dadi pesantemente truccati, comprendendo tra l'altro dadi truccati indicando su cinque facce il valore 1 e sulla sesta il valore 6, ignorando i valori intermedi."}
{"id": "151629", "revid": "88740", "url": "https://it.wikipedia.org/wiki?curid=151629", "title": "Giovanni Meli", "text": "Biografia.\nGiovanni Meli nacque nel Regno di Sicilia, da Antonio di professione orefice e da Vincenza Torriquas, durante la monarchia riformista di Carlo III di Sicilia. In questo periodo, il buon governo del vicer\u00e9 Caracciolo favor\u00ec, grazie a una serie di riforme, la rinascita della vita culturale e civile, specie a Palermo.\nGiovanni Meli raggiunse notoriet\u00e0 in tutt'Italia aderendo ai modi e allo stile dell'Arcadia con una dimensione tutta sua e con l'uso della lingua siciliana. Venne educato presso le scuole dei padri Gesuiti e si appassion\u00f2 giovanissimo agli studi letterari e filosofici soprattutto della corrente illuministica, che\u00a0nata in Francia allora imperava in Europa. Il Meli non manc\u00f2 di coltivare anche da autodidatta i classici italiani e latini e fra i contemporanei gli Enciclopedisti francesi da Montesquieu a Voltaire, trovando ispirazione per un poemetto giovanile rimasto incompiuto, \"Il Trionfo della ragione\".\nGiovanni Meli era solito recarsi a Terrasini, un comune vicino a Palermo, precisamente nella \"grotta perciata\" nella quale componeva le sue poesie.\nIl suo esordio poetico, che avvenne a soli quindici anni con versi d'occasione, lo fece talmente apprezzare nella ristretta ed esigente cerchia dei letterati palermitani da farlo nominare socio dell'\u201cAccademia del Buon Gusto\u201d, una delle tante che caratterizzavano il costume letterario del tempo, dove ci si riuniva a declamare versi e a disputare di questioni culturali. Pass\u00f2 via via a pi\u00f9 importanti circoli esclusivi della nobilt\u00e0 e pi\u00f9 alla moda; nel 1761 come socio dell'Accademia della Galante conversazione e nel 1766 a quella degli Ereini nelle quali declamava con crescente successo le sue composizioni in dialetto e in lingua.\nLa celebrit\u00e0 arriva nel 1762 col poemetto \"La Fata galante\", in cui il Meli immagina d'incontrare una fata, figura allegorica della fantasia, che gli propone sotto forma di fiabe mitologiche, tematiche filosofico-sociali, in cui egli trasferisce in forma poetica la sua filosofia, non certo omogenea e ordinata secondo un organico disegno e modellata sui cosiddetti romanzi filosofici francesi o sui pi\u00f9 antichi modelli allegorici della letteratura europea.\nPer poter vivere aveva intanto intrapreso gli studi di medicina, spinto anche dalla madre, e nel 1764 consegu\u00ec il titolo professionale presso l'Accademia degli Studi di Palermo. Esercit\u00f2 la professione di medico soprattutto a partire dal 1767, trasferendosi come condotto nel paesino di Cinisi, dove veniva chiamato l'abate Meli, poich\u00e9 vestiva come un prete anche senza aver ricevuto gli ordini sacerdotali minori.\nLa sua attivit\u00e0 letteraria divenne pi\u00f9 fertile e ivi compose le \"Elegie\", parte del poema la \"Bucolica\" e scritti vari d'argomento scientifico. La sua fama crescente lo richiam\u00f2 a Palermo, conteso dalle dame dell'aristocrazia nei loro salotti. Sensibile alla bellezza femminile, questo singolare medico-poeta ebbe vari amori che cant\u00f2 alla maniera arcadica nelle sue \"Odi\" e nelle \"Canzonette\", che sarebbero state imitate da tanti poeti come il Goethe, il Leopardi e il Foscolo e tutta la serie dei poeti dialettali siciliani.\nCompletata la \"Bucolica\", in cui imitando \u201c\"lu sulu Grecu Siculu\"\u201d di Teocrito di Siracusa, vissuto nel III secolo a.C. canta \u201c\"li campagni, l'armenti e li pasturi\"\u201d immaginando nelle varie stagioni dialoghi pastorali, si ciment\u00f2 addirittura col poemetto eroicomico \"Don Chisciotte e Sancio Panza\", trasferendo in Sicilia e in versi la trama del libro dello spagnolo Miguel de Cervantes. Nel 1787 pubblic\u00f2 la raccolta delle sue opere in cinque volumi col titolo di \"Poesie Siciliane\".\nIntanto, grazie anche alla protezione del vicer\u00e9 Caramanico succeduto al Caracciolo a cui avrebbe dedicato un'ode famosa (1780), divenne professore di chimica presso l'Universit\u00e0 e venne chiamato a far parte come socio onorario delle pi\u00f9 importanti accademie italiane come quella di Siena (1801) e quella peloritana di Messina. Tuttavia non fu mai ricco e negli ultimi decenni del secolo furti e vicende familiari sfortunate lo costringevano a bussare alla porta dei potenti, come Giuseppe Parini nell'ambiente milanese.\nNel 1810 Ferdinando III di Toscana gli concesse una pensione annua, ma nel 1815, dopo le rivolte giacobine gliel'avrebbe sospesa. Intanto nel 1814 venivano pubblicate a Palermo a cura dello stesso autore \"Poesie siciliane\", comprendenti le \"Favuli Murali\" dove prendendo talvolta spunto da Esopo e Fedro il poeta palermitano dimostra la sua bravura, con fine arguzia e umorismo tutto siciliano. Mor\u00ec a Palermo il 20 dicembre 1815, mentre l'Europa dei Lumi assisteva al concludersi della vicenda napoleonica.\nAlla sua penna si devono i versi in cui ricordava la frode libraria dell'abate maltese Giuseppe Vella, ricordati da Michele Amari nella sua \"Storia dei Musulmani di Sicilia\":\n\u00abAzzardannu 'na jurnata&lt;br&gt; \nvisitari li murtali,&lt;br&gt; \nvirit\u00e0 fu sfazzunata; &lt;br&gt; \nristau nuda a lu spitali. &lt;br&gt; \n[...] &lt;br&gt; \nSta minsogna saracina &lt;br&gt; \ncu sta giubba mala misa,&lt;br&gt; \ntrova a cui pri concubina &lt;br&gt; \nl'accarizza adorna, e spisa.&lt;br&gt; \nE cridennulla di sangu,&lt;br&gt; \ncome vanta, anticu e puru,&lt;br&gt; \nd'introdurla in ogni rangu &lt;br&gt; \nsi fa pregio non oscuru\u00bb. \nMassone, fu membro di una loggia di costituzione inglese con patente del Gran maestro provinciale Cesare Pignatelli, duca di San Demetrio.\nRiconoscimenti.\nNel 1815, il Principe di Salerno, Leopoldo di Borbone, figlio di Ferdinando IV, da Vienna, fece coniare dall\u2019incisore ungherese Stuckhart una \"medaglia in omaggio a Giovanni Meli\".\nSul tondello (eseguito in oro, unico esemplare in argento e in bronzo) al dritto \u00e8 raffigurato il volto del poeta con testa laureata, sul rovescio si consacra il Meli come nuovo \"Anacreonte siculo\". \nL\u2019unico esemplare in oro venne consegnato al Meli, insieme con una lettera autografa inviata il 12 agosto da Napoli dal principe Leopoldo stesso, cos\u00ec composta: \u201c\"Abate Meli vi \u00e8 piaciuto associare al vostro gran nome il mio, dedicandomi le vostre immortali poesie, e lo avete fatto con tanto spirito e con tanto cuore, ch\u2019io non saprei mostrarvene abbastanza il mio gradimento: dovrei esser voi per tutta mostrarvi la mia particolare stima pe\u2019 vostri talenti poetici e per le vostre pregevoli personali qualit\u00e0. Preferisco di unire i miei desideri a quelli di tutti i buoni, perch\u00e9 viviate lungamente alla virt\u00f9, e delle Lettere di cui siete la delizia e l\u2019ornamento.\" \n\"Apollo era padre di Esculapio, ed \u00e8 forse per questo, che voi siete altrettanto buon medico, e perci\u00f2 nuovo interessamento debbono avere tutti alla vostra prosperit\u00e0. Ho procurato eternare la mia ammirazione per voi, facendo coniare una Medaglia in onor vostro, graditene una in oro per voi, ed altre in argento e in bronzo per gli amici vostri, e con queste le assicurazioni della mia particolare considerazione\"\u201d."}
{"id": "151631", "revid": "125442462", "url": "https://it.wikipedia.org/wiki?curid=151631", "title": "First Division", "text": "La First Division \u00e8 stata, dal 1888 al 1992, la massima divisione del campionato di calcio inglese. Dal 1992 al 2004 la denominazione \u00e8 passata alla seconda divisione, dopo che il nome del primo torneo era diventato Premier League. A partire dal 2004 non \u00e8 pi\u00f9 utilizzata.\nStoria.\nFu istituita nel 1888 come primo campionato al mondo, e ha assunto il proprio nome nel 1892 quando le due leghe calcistiche allora presenti in Inghilterra, la Football League e la Football Alliance si fusero per incorporazione della seconda da parte della prima. In quell'occasione nacque anche la Second Division.\nInizialmente composta da 12 squadre la First Division fu allargata a 14 nel 1891, a 16 nel 1892, a 18 nel 1898, a 20 nel 1905 e a 22 nel 1919, alla ripresa delle competizioni dopo la Prima guerra mondiale. Dal 1987, visti gli alti costi del calcio professionistico in Inghilterra, furono ridotte gradualmente le squadre partecipanti: si pass\u00f2 a 21 nella stagione successiva e 20 per la stagione 1988-1989. Nel 1991-1992 la First Division torn\u00f2 a 22 squadre.\nNell'estate del 1992 le squadre pi\u00f9 influenti iniziarono a far pressioni sulla Lega calcio per avere un miglior riparto dei diritti televisivi e contratti pubblicitari. Alla protesta aderirono tutte le squadre della allora First Division, che alla fine si staccarono dalla Lega calcio e ne formarono una a s\u00e9 stante, la Premier League, sempre sotto il coordinamento della Football Association che la riconobbe come la massima serie calcistica inglese. La First Division, completamente svuotata delle squadre di prima divisione, divenne di fatto l'equivalente del campionato di Serie B italiano.\nDalla stagione 2004-2005 il nome di First Division \u00e8 stato eliminato a favore dell'attuale Championship, all'interno di una ridenominazione dell'intero panorama dei campionati inglesi."}
{"id": "151633", "revid": "767487", "url": "https://it.wikipedia.org/wiki?curid=151633", "title": "Kriek", "text": "La kriek \u00e8 un tipo di birra belga a cui viene aggiunto succo di ciliegia (15%). \"Kriek\" \u00e8 una parola fiamminga che identifica una ciliegia piccola, scura e amara originaria di Schaarbeek. Poich\u00e9 le ciliegie Schaarbeek sono diventate difficili da trovare, alcuni birrai hanno rimpiazzato, in parte o completamente, le \"kriek\" con altri tipi di ciliegie.\nTradizionalmente, le Kriek sono realizzate a partire da una base di \"lambic\" o di \"ale\" scura fiamminga (\"Flemish brown ale\") a cui vengono aggiunte le ciliegie (con il nocciolo), ma non nel caso della Belgian Kriek a cui viene semplicemente addizionato succo di ciliegie.\nUn lambic \u00e8 una tipica birra belga dal sapore aspro, la cui fermentazione, spontanea, \u00e8 attivata da un lievito presente nell'aria nella regione di Bruxelles. Quando una kriek tradizionale viene realizzata a partire da una base di lambic, risulta molto aspra e molto secca. Le ciliegie vengono lasciate in infusione nella birra per diversi mesi, generando una rifermentazione dovuta agli zuccheri apportati dai frutti. Tipicamente la rifermentazione \u00e8 completa e gli zuccheri vengono interamente \"attenuati\"; in questo modo si ottiene un aroma di frutta che non presenta dolcezza, unito ad un tono di mandorla amara dovuta ai noccioli. Dopo la rimozione dei frutti si ha un ulteriore processo di maturazione.\nPi\u00f9 recentemente, alcuni produttori di lambic hanno iniziato ad aggiungere zucchero alle loro birre alla frutta, in modo da renderle meno impegnative e pi\u00f9 accessibili ad un numero maggiore di consumatori. Inoltre alcuni usano sciroppo di ciliegia invece delle ciliegie intere e riducono il periodo di maturazione.\nLa Kriek \u00e8 particolarmente popolare in Belgio e nei Paesi Bassi.\nLa Framboise/Frambozen \u00e8 una birra belga simile alla Kriek, durante la cui fermentazione vengono aggiunti dei lamponi.\nLiefmans produce una kriek non lambic secca e aspra a partire da una \"brown ale\" fiamminga; tuttavia viene rispettato il metodo tradizionale, utilizzando ciliegie intere e procedendo a due anni di maturazione. Negli anni novanta, Liefman ha introdotto lo stile Gl\u00fchkriek, che \u00e8 una birra kriek su base brown ale fiamminga speziata, con aggiunta di zucchero. Come per la Gl\u00fchweins tedesca, da cui prende il nome, la Gl\u00fchkriek \u00e8 da servire calda."}
{"id": "151635", "revid": "1782831", "url": "https://it.wikipedia.org/wiki?curid=151635", "title": "Pay-per-view", "text": "Il pay-per-view, \u00e8 un mezzo di distribuzione dei programmi televisivi via cavo consistente nella fruizione di uno o pi\u00f9 programmi televisivi ben determinati e di cui l\u2019utente paga un tanto a programma.\nI programmi televisivi di un pay per view e preregistrati possono essere disponibili anche in video on demand o in near video on demand.\nAcquisto dei programmi.\nL'acquisto dei programmi televisivi \u00e8 eseguito mediante il televisore, o gli apparecchi televisivi in caso sia necessario anche un set-top box, oppure via telefono, SMS e web. Il costo pu\u00f2 essere addebitato su un'apposita carta prepagata, su una carta di credito o su un conto personale da pagare in genere una volta al mese o ogni due mesi. A esclusione della carta prepagata, se l'acquisto avviene mediante apparecchio televisivo, questo \u00e8 dotato del cosiddetto \"canale di ritorno\", cio\u00e8 di un canale di comunicazione tra l'utente e la piattaforma televisiva che normalmente \u00e8 una linea telefonica o un accesso a internet, ma pu\u00f2 anche essere di altro tipo.\nTecnologia.\nPerch\u00e9 un operatore possa realizzare un sistema PPV \u00e8 necessario che possa attivare o disattivare la ricezione del segnale per un particolare evento per ogni singolo fruitore. \u00c8 quindi necessario che il segnale sia criptato con un algoritmo (possibilmente sufficientemente sicuro da evitarne la violazione), che il cliente possieda un apparecchio in grado di compiere l'operazione di decrittazione e uno strumento di identificazione personale.\nSolitamente gli operatori di televisione satellitare o via cavo forniscono al cliente che sottoscrive un apposito contratto un set-top box, ovvero un apparecchio che collegato alla parabola satellitare o al cavo \u00e8 in grado di decodificare il segnale. Nel caso della televisione satellitare e talvolta anche di quella via cavo all'apparecchio \u00e8 abbinata una smart card che identifica univocamente il cliente. Questa riceve dall'operatore un segnale che le comunica di attivare la decodifica dell'evento che il cliente ha acquistato.\nDa parte sua l'operatore si deve dotare di una struttura di gestione dei pagamenti che integri gli acquisti effettuati tramite call center, internet, SMS o direttamente dal set-top box collegato alla linea telefonica. Deve inoltre poter fornire al cliente un dettaglio degli eventi acquistati in modo da controllare le frodi, oltre a provvedere ad aggiornare abbastanza frequentemente i codici di codifica dei segnali per evitarne la forzatura da parte di utenti poco onesti.\nPay-per-view in Italia.\nI pay per view di Sky, la piattaforma satellitare per il mercato italiano pi\u00f9 diffusa e ricca di contenuti, sono Sky Primafila e Sky Calcio, cinquantacinque canali in totale e acquisto tramite decoder proprietario, telefono, SMS o internet. Per poter usufruire dei PPV di Sky \u00e8 necessario sottoscrivere un abbonamento a uno dei pacchetti di canali televisivi. Per quanto riguarda la televisione digitale terrestre Mediaset offriva Premium Calcio, sei canali in totale visibili con tessera prepagata senza necessit\u00e0 di sottoscrivere un'offerta di canali televisivi a pagamento, erano disponibili fino al 31 luglio 2018; tuttavia la propria zona doveva essere coperta dal segnale ed \u00e8 necessario possedere un televisore o un decoder digitale terrestre con tecnologia MHP. Un'offerta simile a quella di Mediaset era Cartapi\u00f9. Per quanto riguarda infine la televisione via cavo le piattaforme TVdiFASTWEB e Alice Home TV offrivano i PPV in \"video on demand\", quindi i programmi televisivi erano visibili a qualsiasi orario non appena l'utente li richiedeva, possibilit\u00e0 che non era disponibile con i PPV della televisione digitale terrestre.\nStoria.\nNegli Stati Uniti d'America i pay-per-view hanno mosso i primi passi alla fine degli settanta quando la squadra di pallacanestro dei Portland Trail Blazers l'adott\u00f2 dopo aver vinto il campionato del 1977. Il termine si diffuse negli anni novanta quando compagnie del calibro di HBO e Showtime iniziarono a vendere eventi e film.\nInizialmente utilizzata esclusivamente dagli operatori di televisioni via cavo e poi di televisioni satellitari, sono ora utilizzate anche per la trasmissione via internet o via telefono cellulare. In Italia i primi eventi in pay-per-view vennero trasmessi dalla piattaforma satellitare DStv. I servizi erano chiamati +Calcio (nato il 31 luglio 1996) e Palco (nato il 1\u00ba settembre 1997). Un altro servizio di pay-per-view venne offerto dalla concorrente Stream TV; il servizio, chiamato Primafila, nacque nel maggio 1998. Il 31 luglio 2003 le due piattaforme si fusero nella piattaforma Sky, tuttora disponibile con il suo servizio Sky Primafila.\nVoci correlate.\nSistemi di codifica:"}
{"id": "151636", "revid": "125300163", "url": "https://it.wikipedia.org/wiki?curid=151636", "title": "Petros Markar\u012bs", "text": "Biografia.\nMarkar\u012bs nasce a Istanbul, in Turchia, il 1\u00ba gennaio del 1937 da padre armeno, di professione imprenditore, e da madre greca. Compie i propri studi presso il \"St. Georgs-Kolleg\" di Istanbul e, una volta conseguito il diploma, studia economia presso le Universit\u00e0 di Vienna e di Stoccarda. Facendo parte della minoranza armena per parte di padre, per molti anni non ebbe alcuna cittadinanza; stabilitosi in Grecia, ad Atene, nel 1964, acquis\u00ed la cittadinanza greca soltanto poco tempo dopo il 1974, assieme al resto della minoranza armena residente nel Paese balcanico.\nMarkar\u012bs parla e scrive in greco, turco e tedesco. Ha tradotto in greco diverse opere teatrali tedesche, tra cui i due Faust di Goethe e Madre Coraggio di Brecht.\nSceneggiatore e autore di teatro, ha collaborato con Theo Angelopoulos a numerose sceneggiature, tra cui quella del film \"L'eternit\u00e0 e un giorno\", Palma d'oro a Cannes nel 1998. Durante la lavorazione del film, Markar\u012bs ha tenuto un diario pubblicato in Grecia nell'ottobre 2000. Il suo primo romanzo, \"Ultime della notte\", \u00e8 stato adattato per una serie poliziesca di grande successo alla televisione greca.\nIl commissario Charitos.\nLa celebrit\u00e0 di Markar\u012bs in Europa \u00e8 soprattutto legata alla figura del commissario Kostas Charitos, definito dalla critica internazionale \"il fratello greco di Maigret\" e \"il Montalbano di Atene\" per la vicinanza col personaggio di Andrea Camilleri, attivo come lui nell'area mediterranea.\nKostas Charitos \u00e8 il protagonista di una serie di libri (12 romanzi e la serie di racconti raccolta in \"I labirinti di Atene\"), che sono stati tradotti in italiano, inglese, tedesco, spagnolo e turco.\nIl commissario - che racconta in prima persona - fa parte della squadra omicidi ateniese. Come libri possiede praticamente soltanto vocabo\u0142ari che consulta per rilassarsi, spesso in orari che dovrebbe dedicare al sonno. Nei racconti \u00e8 accompagnato dalla moglie, la litigiosa, pessimista, sentenziosa e tv dipendente, ma ottima cuoca e molto amata Adriana, dalla cocciuta figlia Caterina, prima studentessa di legge e poi praticanda, a cui da un certo punto in poi si aggiunger\u00e0 il fidanzato e in seguito marito Fanis, medico ospedaliero, dal suo capo Ghikas e da alcuni collaboratori.\nL'altro personaggio costante in questa narrativa \u00e8 l'Atene moderna, afflitta da eterni ingorghi, urbanizzazione dissennata, burocrazia infingarda, piccola e grande corruzione, di cui Markar\u012bs descrive puntigliosamente i percorsi, con la precisione di itinerari turistici.\nFilmografia.\nHa collaborato col regista Theo Angelopoulos in:\nHa collaborato con la regista Ye\u015fim Ustao\u011flu in:"}
{"id": "151637", "revid": "24989", "url": "https://it.wikipedia.org/wiki?curid=151637", "title": "Razkri\u017eje", "text": "Razkri\u017eje \u00e8 un comune di 1.215 abitanti della Slovenia nord-orientale.\nGeografia antropica.\nInsediamenti.\nIl comune \u00e8 diviso in 5 insediamenti: "}
{"id": "151638", "revid": "88740", "url": "https://it.wikipedia.org/wiki?curid=151638", "title": "Barabba", "text": "Barabba (aramaico \u05d1\u05e8-\u05d0\u05d1\u05d0, \"Bar-abb\u00e2\", letteralmente \"figlio del padre\") o Ges\u00f9 Barabba (\"Yeshua Bar-abb\u00e2\", letteralmente \"Yeshua, figlio del padre\", come riportato in alcuni manoscritti del Vangelo secondo Matteo) era, secondo i quattro vangeli canonici, un ebreo appartenente probabilmente al partito degli zeloti, detenuto dai Romani a Gerusalemme assieme ad alcuni ribelli, negli stessi giorni della passione di Ges\u00f9 detto il Cristo. Egli venne liberato dalla folla che era stata chiamata ad esprimersi, dal governatore romano Ponzio Pilato, su chi rilasciare tra lui e Ges\u00f9 di Nazareth. La figura di Barabba \u00e8 trattata solo nei vangeli, non essendovi altre fonti che testimonino la sua esistenza.\nLa figura.\nLa figura di Barabba viene presentata in modi diversi nei quattro vangeli canonici.\nIl \"Vangelo secondo Marco\" () racconta che \u00abun tale chiamato Barabba si trovava in carcere insieme ai ribelli (\"stasiast\u00f4n\") che nel tumulto avevano commesso un omicidio\u00bb, sottolineando quindi l'appartenenza a un gruppo insurrezionale, responsabile collettivamente di omicidio, secondo la prassi dei \"sicarii\" zeloti, che fomentavano tumulti per uccidere romani ed ebrei traditori, per poi dileguarsi nella folla.\nIl \"Vangelo secondo Matteo\" () lo definisce \u00abun prigioniero famoso\u00bb.\nIl \"Vangelo secondo Luca\" () afferma che era stato incarcerato per assassinio, oltre che complicit\u00e0 in una sommossa: \u00abQuesti [Barabba] era stato messo in carcere per una sommossa scoppiata in citt\u00e0 e per omicidio\u00bb.\nIl \"Vangelo secondo Giovanni\" (), invece, afferma solo che egli \u00e8 un \"brigante\" (\u03bb\u1fc3\u03c3\u03c4\u03ae\u03c2, \"lest\u00e9s\").\nNei vangeli Barabba compare nell'ambito del racconto del processo a Ges\u00f9 davanti a Ponzio Pilato. Il prefetto romano, non trovando giustificazione alcuna alle pretese di crocifissione fatte dagli accusatori, voleva liberarlo. Secondo i vangeli sinottici era infatti consuetudine del prefetto romano di liberare un carcerato nel giorno di Pasqua, mentre secondo il Vangelo di Giovanni si trattava di una consuetudine ebraica. Il popolo di Gerusalemme, spinto dai sacerdoti, scelse Barabba.&lt;br&gt; Tale amnistia da concedere ad un prigioniero per la Pasqua non \u00e8, comunque, mai stata storicamente documentata per nessun governatore romano di alcuna provincia. Inoltre, appare improbabile che Ponzio Pilato, noto per la sua fermezza e crudelt\u00e0, fosse disposto a liberare un pericoloso ribelle. Va sottolineato che sull'esistenza di Barabba non vi \u00e8 alcuna prova storica al di fuori dei vangeli. Lo stesso nome \"Barabba\" significa in aramaico, lingua parlata nella Palestina del I secolo, \"figlio del padre\" e - in alcuni manoscritti del Vangelo secondo Matteo - viene chiamato \"Ges\u00f9 Barabba\", quasi a voler sottolineare la colpa dei giudei, spesso rimarcata dagli evangelisti, nella scelta sbagliata del \"Ges\u00f9 figlio del padre\".\nScrive papa Benedetto XVI nel suo \"Ges\u00f9 di Nazaret\": In altre parole Barabba era una figura messianica. La scelta tra Ges\u00f9 e Barabba non \u00e8 casuale: due figure messianiche, due forme di messianesimo si confrontano. Questo fatto diventa ancor pi\u00f9 evidente se consideriamo che Bar-Abbas significa \"figlio del padre\". \u00c8 una tipica denominazione messianica, il nome religioso di uno dei capi eminenti del movimento messianico. L'ultima grande guerra messianica degli ebrei fu condotta nel 132 da Bar-Kochba, Figlio della stella. \u00c8 la stessa composizione del nome; rappresenta la stessa intenzione. Da Origene apprendiamo un ulteriore dettaglio interessante: in molti manoscritti dei Vangeli fino al III secolo l'uomo in questione si chiamava Ges\u00f9 Barabbas - Ges\u00f9 figlio del padre. Si pone come una sorta di alter ego di Ges\u00f9, che rivendica la stessa pretesa, in modo per\u00f2 completamente diverso. La scelta \u00e8 quindi tra un Messia che capeggia una lotta, che promette libert\u00e0 e il suo proprio regno, e questo misterioso Ges\u00f9, che annuncia come via alla vita il perdere se stessi.\nOrigine del nome.\nIl nome \"Barabban\", tramandato dalla maggior parte dei manoscritti in greco dei vangeli, era in aramaico un patronimico: Bar-abb\u00e2, \"figlio del padre\". Alcuni dei pi\u00f9 antichi manoscritti presentano la forma \"bar rabba(n)\", \"figlio del (nostro) maestro\". In pochi manoscritti in greco ed in siriaco del Vangelo di Matteo il patronimico, preceduto dal nome \"Ieso\u00fbs\", \u00e8 stato tradotto nella versione inglese con Jesus bar-Abbas, \"figlio del Padre\", nella versione italiana \u00e8 stato cancellato \"Ieso\u00fbs\" ed \u00e8 chiamato solo Barabba.\nPotrebbe essere anche un patronimico vero e proprio: \"Bar-Abbas\", \"figlio di Abbas\", dato che Abba era un raro nome ebraico (un certo Abbas fu sacerdote all'epoca di Antigono II Asmoneo e si occup\u00f2 dell'ossario del re di Giuda, alcuni anni dopo il 37 a.C.; potrebbe essere stato anche un parente stretto del Barabba biblico, se non suo padre, dato che non si conosce l'et\u00e0 di Barabba nel 30 d.C.).\n\"Abba\" significa \"padre\" in Aramaico, e nei vangeli appare sia con traduzione, che non tradotto. Una traduzione di \"Bar-Abbas\" sarebbe \"figlio del padre\". Ges\u00f9 spesso si riferisce a Dio come \"padre\", e l'uso di Ges\u00f9 della parola Aramaica \"Abba\" compare non tradotta in Marco 14:36 . Questo ha portato alcuni autori a speculare che \"bar-Abb\u00e2\" potrebbe oggi essere riferito a Ges\u00f9 stesso come \"figlio del padre\". Nei vangeli, Ges\u00f9 si riferisce a s\u00e9 stesso come \"figlio di Dio\", ma non si riferisce sempre a s\u00e9 stesso come \"figlio del padre\".\nSecondo Fanelli la parola aramaica \"Abb\u00e0\" sarebbe il nome di Dio, rivelato da Ges\u00f9 stesso nel Nuovo Testamento (nel vangelo di Marco Ges\u00f9 si rivolge a Dio chiamandolo Abb\u00e0, la parola appare anche nelle lettere di Paolo di Tarso ai Romani ed ai Galati), quindi bar-Abb\u00e0 si tradurrebbe con \"figlio di Dio\", essendo la parola Dio impronunciabile per gli ebrei.\nAlcuni studiosi critici, come l'ateo Jean Meslier, hanno individuato in Barabba una similitudine con i vari Messia politicizzati, come il pi\u00f9 tardo Simon Bar Kokheba, preteso Re dei Giudei nel 135.\nEsiste infine un'ultima possibilit\u00e0: che cio\u00e8 Barabba fosse figlio di padre ignoto, come lo fu ad esempio Ziyad ibn Abihi, riconosciuto per fini probabilmente politici come suo fratello consanguineo dal califfo omayyade Mu'awiya ibn Abi Sufyan (\"r.\" 661-680).\nStoricit\u00e0.\nL'usanza da parte dell\u2019autorit\u00e0 romana di liberare un prigioniero per la Pasqua ebraica non \u00e8 riportata da altre fonti storiche. La procedura adottata da Pilato sembra comunque inverosimile: \u00e8 poco credibile che un procuratore romano possa avere delegato alla plebe ebraica la decisione sulla liberazione di un prigioniero affidato alla sua giurisdizione. Diversi autori mettono in dubbio la storicit\u00e0 dell\u2019episodio. Mauro Pesce ritiene leggendario l'episodio, che risponderebbe alla volont\u00e0 degli evangelisti di accentuare la responsabilit\u00e0 degli Ebrei per la morte di Ges\u00f9 e alleggerire quella dei Romani. Altri autori invece ritengono che l'episodio non sia completamente inventato, ma che la storia non si sarebbe svolta esattamente come la descrivono i vangeli. Basandosi sul ritrovamento di papiri e iscrizioni attestanti il rilascio di prigionieri nel mondo pagano antico, alcuni ritengono che si sarebbe trattato di un singolo atto di clemenza piuttosto che di un atto associato ad un'usanza consuetudinaria. Paul Winter ritiene che la liberazione di Barabba non sia un fatto inventato ma che la storia dell'amnistia pasquale narrata dai vangeli sia inattendibile, per cui rimarrebbe oscuro il vero motivo per cui Barabba sarebbe stato liberato. Secondo Rudolf Bultmann, la liberazione di Barabba sarebbe avvenuta in un altro momento e in un altro contesto e sarebbe stata successivamente accomunata alla vicenda di Ges\u00f9 dalla tradizione popolare e lo studioso afferma che \"l'episodio di Barabba \u00e8 ovviamente una espansione leggendaria. Non c'\u00e8 alcuna evidenza nella legge ebraica o Romana dell'usanza della quale riferisce Marco [la liberazione di un prigioniero a Pasqua]\". &lt;br&gt; Molti studiosi non ritengono, comunque, storica la figura di Barabba e, in merito a tale amnistia per la Pasqua, va rilevato come non sia mai stata storicamente documentata per nessun governatore romano di alcuna provincia. Gli stessi evangelisti sono in disaccordo sulla provenienza di tale amnistia e Raymond Brown evidenzia che \"i vangeli differiscono in merito alle origini della usanza del perdono, questo riguardava il governatore Romano secondo Marco/Matteo e gli Ebrei secondo Giovanni\"; lo stesso esegeta ne rileva l'inverosimiglianza storica e l'assoluta mancanza di fonti: oltre alla mancanza di citazioni in Filone, anche \"Flavio Giuseppe d\u00e0 una lunga lista di concessioni romane sia imperiali che locali ai Giudei, iniziando con quelle di Giulio Cesare, ma nessuna di queste concessioni menziona il rilascio di un prigioniero a una festa [e] la letteratura talmudica d\u00e0 quasi una descrizione ora per ora della Pasqua e non menziona mai questa usanza\", quindi \"l'esistenza di varie amnistie e perdoni nelle diverse culture potrebbe aver reso l'idea di una regolare usanza di rilascio festiva plausibile per i narratori e chi ascoltava, che non avevano un'esatta conoscenza della Giudea dell'anno 30\". Anche altri studiosi - il \"Nuovo Grande Commentario Biblico\", l'interconfessionale Bibbia TOB, il teologo Rudolf Bultmann - evidenziano la non storicit\u00e0 dell'episodio e il teologo John Dominic Crossan, tra i cofondatori del Jesus Seminar, rileva come questo \"non sia assolutamente un racconto storico, e che sia pi\u00f9 plausibilmente un'invenzione di Marco\" e \"il suo ritratto di un Ponzio Pilato mitemente acquiescente dinanzi alla folla urlante \u00e8 esattamente l'opposto dell'immagine che ci siamo fatti di lui attraverso la descrizione di Giuseppe Flavio: la specialit\u00e0 di Pilato era il controllo brutale della folla. [Inoltre] qualcosa come la consuetudine di concedere in occasione della Pasqua un'amnistia generalizzata - liberazione di qualsiasi prigioniero venisse richiesta per acclamazione dalla folla - \u00e8 contraria ad ogni saggezza amministrativa\". &lt;br&gt;Sottolinea ancora Raymond Brown - essendo \"questo versetto (\"Ma egli doveva rilasciare loro qualcuno in occasione della festa\", ) omesso dai manoscritti pi\u00f9 autorevoli\" del Vangelo di Luca - come \"gi\u00e0 all'inizio del terzo secolo Origene trad\u00ec sorpresa in merito a questa usanza. L'omissione di Luca di tale usanza, bench\u00e9 egli conoscesse Marco, si pu\u00f2 pensare rappresentare scetticismo\", mentre invece \"in At25,16 Luca tradisce conoscenza dell'usanza opposta da parte Romana: il prefetto Festo asserisce che non \u00e8 abitudine Romana rilasciare un prigioniero prima di una corretta procedura giuridica\". &lt;br&gt;L'inserimento dell'episodio di Barabba - personaggio per il quale non vi \u00e8 quindi alcuna prova storica al di fuori dei vangeli - da parte degli evangelisti \u00e8 di natura teologica, anche considerando che lo stesso nome \"Barabba\" (bar 'abb\u0101') significa in aramaico, lingua parlata nella Palestina del I secolo, \"figlio del padre\" e, in alcuni manoscritti del Vangelo secondo Matteo, viene chiamato \u00abGes\u00f9 Barabba\u00bb, quasi a voler sottolineare la colpa dei Giudei, spesso rimarcata dagli evangelisti, nella scelta sbagliata del \"Ges\u00f9 figlio del padre\". Il teologo Raymond Brown ritiene che, presupponendone una qualche storicit\u00e0, \"il substrato storico dell'episodio di Barabba pu\u00f2 essere stato relativamente semplice. Un uomo di nome Barabba fu arrestato dopo una sommossa che aveva causato alcuni morti in Gerusalemme. Alla fine egli fu rilasciato da Pilato quando una festa port\u00f2 il governatore a Gerusalemme per supervisionare l'ordine pubblico. Presumibilmente questo accadde nello stesso periodo in cui Ges\u00f9 fu crocifisso, oppure non lontano da esso, oppure in un'altra Pasqua. In qualunque caso, questo rilascio colp\u00ec i cristiani, vista l'ironia che si trattava dello stesso problema legale, sedizione contro l'autorit\u00e0 dell'Impero. [...] La tendenza dei narratori di contrapporre il rilascio di Barabba e la crocifissione di Ges\u00f9 mettendoli insieme allo stesso momento di fronte alla giustizia di Pilato sarebbe stata accresciuta se entrambi avessero avuto lo stesso nome personale, Ges\u00f9\"; \"il reale peso della narrazione di Barabba \u00e8 su un altro livello, cio\u00e8 la verit\u00e0 che gli Evangelisti volevano trasmettere riguardo alla morte di Ges\u00f9. Per loro la condanna dell'innocente Ges\u00f9 aveva un lato negativo, la scelta del male. La storia di Barabba, se pur con una base fattuale, fu drammatizzata per trasmettere questa verit\u00e0\" e anche gli esegeti del \"Nuovo Grande Commentario Biblico\" osservano che \"c'\u00e8 quindi un contrasto tra Ges\u00f9 Barabba e Ges\u00f9 Cristo [...] \u00c8 chiara l'ironia della scena. Di pi\u00f9: gridano perch\u00e9 venga rilasciato uno chiamato Barabba, \u00abfiglio del padre\u00bb e respingono colui che \u00e8 veramente figlio del Padre\".\nCinema.\nIl film pi\u00f9 celebre su questa figura \u00e8 \"Barabba\" (1961) di Richard Fleischer, con Anthony Quinn. Vi sono poi altri film minori e vari serial televisivi; tutti sono molto romanzati se non completamente inventati, giacch\u00e9 della biografia di Barabba, a parte la citazione nei Vangeli, non si conosce nulla. Tra questi c'\u00e8 \"Barabba\" (2012), miniserie televisiva di Roger Young."}
{"id": "151639", "revid": "24989", "url": "https://it.wikipedia.org/wiki?curid=151639", "title": "Ribnica na Pohorju", "text": "Ribnica na Pohorju (in tedesco \"Reifnig\") \u00e8 un comune di 1.272 abitanti della Carinzia slovena, nella Slovenia settentrionale.\nGeografia antropica.\nSuddivisioni amministrative.\nIl comune \u00e8 diviso in 6 insediamenti (\"naselja\") di seguito elencati."}
{"id": "151641", "revid": "1305772", "url": "https://it.wikipedia.org/wiki?curid=151641", "title": "Roga\u0161ka Slatina", "text": "Roga\u0161ka Slatina (in tedesco \"Rohitsch-Sauerbrunn\") \u00e8 un comune della Slovenia orientale. \nDal 1994 \u00e8 la sede del comune che accomuna le comunit\u00e0 locali di Roga\u0161ka Slatina, Kostrivnica e Sveti Florijan. \nIl comune ha pi\u00f9 di 11.500 abitanti, di cui quasi la met\u00e0 (5.500) vivono nella citt\u00e0 di Roga\u0161ka Slatina. Si estende su tre vallate, lungo i torrenti Ratanski e Irski potok, che si versano nel fiume Lo\u017enica. \u00c8 circondato dai monti Bo\u010d (980\u00a0m), Ple\u0161ivec (832\u00a0m), Dona\u010dka gora (883\u00a0m) e da altre montagne.\nImportanti punti turistici sono pure le alture nei dintorni del complesso termale e di cura naturale - Bellevue, Cvetli\u010dni (dei fiori) e Tav\u010darjev hrib, Janina, Rodne nonch\u00e9 Tr\u017ea\u0161ki hrib. I numerosi boschi contribuiscono ad un clima caldo e umido. \nIl comune gode quindi di un piacevole clima subpannonico con inverni miti.\nSui colli, a 500 metri sul livello del mare, prosperano diverse variet\u00e0 di viti.\nSede termale sin dall'inizio del XIX secolo \u00e8 da duecento anni una famosa localit\u00e0 turistica dove benessere, relax e bellezza si uniscono alla gastronomia, allo sport e alle sue uniche acque per dare vita a una ospitalit\u00e0 calda e raffinata.\nLa storia di Rogaska \u00e8 da sempre legata alla sua unica acqua.\nLa strada romana, che passando vicino a Lemberg e Rogatec, conduceva da Celeie a Petovium, dimostra che l'area di Roga\u0161ka Slatina era conosciuta gi\u00e0 dai Celti e dai Romani.\nLa prima testimonianza scritta sull'acqua di Rogaska risale al 1572, ma il centro era gi\u00e0 ben noto e pellegrini arrivavano da lontano per fruire del magico potere benefico dell'acqua.\nIl conte Peter Zrinjski, uno dei feudatari pi\u00f9 potenti dell'epoca in Europa, nel 1665 cur\u00f2 il suo fegato malato bevendo l'acqua di Rogaska. Da quel momento la fama di Rogaska e della sua acqua crebbe fino a conquistare la corte degli Asburgo, che ne fecero meta, per tutto l'800, di vacanze e cure. Da quel momento Rogaska fu centro di una intensa vita sociale animata da nobili e artisti di spicco quali il celebre compositore ungherese Franz Liszt.\nAgli inizi del XX secolo fu trovata un'acqua pi\u00f9 mineralizzata, cui diedero il nome di Donat Mg, per la pi\u00f9 alta quantit\u00e0 di magnesio per litro al mondo (1040\u00a0mg/l).\nGrazie al contenuto di magnesio ed altri minerali, l'acqua Donat Mg \u00e8 unica nel suo genere per i poteri curativi e di prevenzione del diabete e delle malattie metaboliche, utile per le malattie dell'apparato gastrointestinale, per la riabilitazione post interventi ma anche per dimagrire e combattere lo stress."}
{"id": "151642", "revid": "767487", "url": "https://it.wikipedia.org/wiki?curid=151642", "title": "Roga\u0161ovci", "text": "Roga\u0161ovci \u00e8 un comune di 3.342 abitanti della Slovenia nord-orientale. "}
{"id": "151643", "revid": "110157", "url": "https://it.wikipedia.org/wiki?curid=151643", "title": "Rogatec", "text": "Rogatec (in tedesco \"Rohitsch\") \u00e8 un comune di 3.207 abitanti della Slovenia orientale. "}
{"id": "151649", "revid": "1543377", "url": "https://it.wikipedia.org/wiki?curid=151649", "title": "American Statistical Association", "text": "La American Statistical Association \u00e8 la principale associazione statunitense per statistici. Fondata il 27 novembre 1839 a Boston, durante la presidenza di Martin Van Buren, pubblica diverse riviste:\nIl \"Journal of the American Statistical Association\" aveva in passato altri nomi:\nNel 1964 venne istituito il premio \"Wilks Memorial Medal\" in onore a Samuel Stanley Wilks."}
{"id": "151651", "revid": "767487", "url": "https://it.wikipedia.org/wiki?curid=151651", "title": "Ru\u0161e", "text": "Ru\u0161e (in tedesco \"Maria Rast\") \u00e8 un comune di 7.425 abitanti della Slovenia nord-orientale. Collocata sul fiume Drava, tra il monte Pohorje e la catena di colline del Kozjak, si trova a circa 12 km da Maribor. Abitata fin dalla preistoria e in epoca romana, nel medioevo fu un importante centro commerciale con privilegi concessi , che produssero un notevole benessere materiale e culturale. Con la perdita dei privilegi, nel secolo XVIII inizi\u00f2 una lenta decadenza, causata anche dal rilevante ruolo assunto in quel tempo dalla vicina Maribor. "}
{"id": "151652", "revid": "125305689", "url": "https://it.wikipedia.org/wiki?curid=151652", "title": "Trattato di non proliferazione nucleare", "text": "Il trattato di non proliferazione nucleare (TNP) \u00e8 un trattato internazionale sulle armi nucleari che si basa su tre principi: disarmo, non proliferazione e uso pacifico del nucleare.\nLa stipula.\nIl trattato, composto di 11 articoli, proibisce agli Stati firmatari \"non-nucleari\" di procurarsi tali armamenti e agli Stati \"nucleari\" di trasferire a chicchessia armi nucleari o altri congegni nucleari esplosivi. Inoltre il trasferimento di tecnologie nucleari per scopi pacifici (ad esempio per la produzione elettrica) deve avvenire sotto il controllo della AIEA (Agenzia internazionale per l'energia atomica).\nIl trattato fu sottoscritto da Stati Uniti, Regno Unito e Unione Sovietica il 1\u00ba luglio 1968 ed entr\u00f2 in vigore il 5 marzo 1970. Francia e Cina (che possiedono armi nucleari) vi aderirono nel 1992 mentre la Corea del Nord lo sottoscrisse nel 1985 ma, sospettata di costruire ordigni atomici e rifiutando ispezioni, si ritir\u00f2 definitivamente dal trattato nel 2003.\nIl Sudafrica, inizialmente non membro del TNP, ha costruito sei testate nucleari che ha in seguito dichiarato di aver smantellato, aderendo poi al trattato nel 1991 come Stato non-nucleare (anche se mantenendo la cosiddetta \"opzione zero\"). Attualmente sono 189 gli Stati firmatari.\nIl rapporto tra democrazie e decisione di proliferazione nucleare \u00e8 controverso: nel 2006 si studiarono trenta casi sospetti e solo due non erano democrazie (Algeria ed Egitto); ma, degli otto casi che avevano sviluppato armamenti nucleari \u2013 prima dei casi iraniano e nord-coreano \u2013 soltanto due erano dittature (Cina e Pakistan) ed una \u00e8 una \u201cdefective democracy\u201d (la Russia).\nSituazione.\nNel 1970 l'arsenale atomico mondiale contava pi\u00f9 di 38\u00a0000 testate nucleari e, dopo un picco di 69\u00a0440 ordigni nucleari toccato nel 1986 a causa della politica di deterrenza reciproca formulata dalla teoria della distruzione mutua assicurata (MAD), ha cominciato a calare raggiungendo l'attuale quota di circa 23\u00a0000 testate nucleari.\nDopo la fine della guerra fredda il TNP cominci\u00f2 a mostrare i suoi limiti: il numero in relativa riduzione degli ordigni nucleari si \u00e8 associato a un crescente numero di Paesi che oggi si stima siano in grado di produrre la bomba atomica; secondo Mohamed El Baradei, direttore dello AIEA, sono pi\u00f9 di 40.\nLa conferenza di revisione del 2005 fu un fallimento, ma nel 2010 i 189 stati membri del trattato sono riusciti ad adottare, per via consensuale, un documento finale che fissa obiettivi di progressivo disarmo fino alla prossima conferenza di revisione, prevista per l'anno 2015.\n2004.\nDati previsionali 2004 sul numero di testate:\nNon aderiscono al trattato e possiedono testate nucleari:\n2009.\nDati stimati dal \"Natural Resources Defense Council\" e pubblicati sul \"Bulletin of the Atomic Scientists\":\n2010.\nDati stimati dal \"Natural Resources Defense Council\" e pubblicati sul \"Bulletin of the Atomic Scientists\":\n2011.\nDati stimati dal \"Natural Resources Defense Council\" e pubblicati sul \"Bulletin of the Atomic Scientists\":"}
{"id": "151655", "revid": "472597", "url": "https://it.wikipedia.org/wiki?curid=151655", "title": "Ferrovia a cremagliera", "text": "La ferrovia a cremagliera \u00e8 un sistema di trazione ferroviaria impiegato quando l'elevata pendenza del binario rende necessario ricorrere a sistemi che aumentino l'aderenza dei mezzi destinati a trainare i treni (locomotive o automotrici) o sia necessario garantire la sicurezza della frenatura o della fermata in linea dei treni.\nSi basa sull'impiego di una rotaia dentata (detta anche cremagliera) collocata parallelamente al binario, normalmente al centro fra le rotaie ma talvolta anche fuori asse. I veicoli sono dotati di una o pi\u00f9 ruote dentate (anche pignone) collegate ai meccanismi di trazione oppure a un sistema di frenatura. I convogli possono cos\u00ec muoversi indipendentemente dall'inclinazione del tracciato.\nTalvolta il termine cremagliera \u00e8 sinteticamente utilizzato per indicare l'intero impianto.\nSpesso viene confuso con funicolare, che \u00e8 un sistema di trasporto che si basa invece sull'impiego di una fune.\nLa maggior parte degli impianti a cremagliera si trova inserita in linee ferroviarie a aderenza naturale. Lo scopo principale di questa soluzione \u00e8 quello di permettere ai rotabili di superare alcuni tratti parziali, pi\u00f9 o meno lunghi, che presentino pendenze elevate. Questo cosiddetto \"sistema misto\" permette una maggiore elasticit\u00e0 nella progettazione del tracciato e nell'esercizio, ma l'inclinazione ottenibile \u00e8 limitata in quanto le vetture normali devono mantenere il piano di calpestio entro limiti di inclinazione accettabili rispetto al terreno.\nNumerosi sono comunque gli esempi di impianti, interamente a cremagliera, nei quali gli assi e le ruote del treno possono essere del tutto liberi e non collegati ai motori, i quali invece usano le ruote dentate direttamente per la trazione lasciando alle ruote normali la funzione portante. Questo sistema \u00e8 di solito usato per il superamento di dislivelli superiori ma su lunghezze minori.\nSistemi di cremagliera.\nEsistono diversi sistemi di cremagliera:\nNon sono invece a cremagliera:\nLocomotive a cremagliera.\nSin dai primordi e per molti anni le ferrovie a cremagliera vennero esercite per mezzo di locomotive a vapore; per essere in grado di funzionare correttamente le locomotive, oltre all'uso di dispositivi particolari, hanno la necessit\u00e0 di assicurare alla caldaia a vapore corretti limiti di inclinazione. La caldaia delle locomotive infatti deve sempre contenere acqua sufficiente a ricoprire, in ogni istante, i tubi e gli strati interni del forno, in particolare il \"cielo\" del focolaio, ossia il rivestimento metallico superiore che altrimenti, surriscaldandosi rapidamente a causa del calore, potrebbe facilmente cedere e perfino esplodere a causa della pressione del vapore contenuto nella caldaia, con conseguenze disastrose.\nSu sistemi a cremagliera molto ripidi, la caldaia, la cabina e la struttura completa della locomotiva devono quindi essere inclinate in avanti rispetto alle ruote, in modo da trovarsi in posizione quasi orizzontale sul tratto inclinato. Spesso queste motrici non sono in grado di percorrere tragitti in pianura e pertanto l'intera linea ferroviaria, comprese le officine per la manutenzione, devono trovarsi su di un piano inclinato.\nPer motivi sia di sicurezza che di opportunit\u00e0 tecnica, lungo i tratti acclivi le motrici sono quasi sempre poste a spingere la coda del convoglio in salita o a frenarne la testa in discesa essendo fornite di freni adeguati e di dispositivi atti ad arrestare i mezzi mediante aggrappamento alle rotaie e/o alla rotaia dentata. Tali sistemi di frenatura si azionano automaticamente quando la velocit\u00e0 supera il valore di sicurezza previsto. Quando tutto il percorso \u00e8 fortemente inclinato, la motrice pu\u00f2 non essere agganciata al treno, ma solo appoggiata, dal momento che la forza di gravit\u00e0 spinger\u00e0 sempre il vagone in basso verso la motrice.\nLista di ferrovie a cremagliera.\nItalia.\nLinee con cremagliera sistema Strub:"}
{"id": "151656", "revid": "767487", "url": "https://it.wikipedia.org/wiki?curid=151656", "title": "Selnica ob Dravi", "text": "Selnica ob Dravi \u00e8 un comune di 4.564 abitanti della Slovenia nord-orientale. "}
{"id": "151658", "revid": "110157", "url": "https://it.wikipedia.org/wiki?curid=151658", "title": "Semi\u010d", "text": "Semi\u010d (in italiano \"Semich\") \u00e8 un comune di 3.901 abitanti della Slovenia meridionale. Dal 1941 al 1943, durante l'occupazione, ha fatto parte, con il nome di Semich, della Provincia Italiana di Lubiana."}
{"id": "151660", "revid": "2175", "url": "https://it.wikipedia.org/wiki?curid=151660", "title": "Piruvato", "text": ""}
{"id": "151661", "revid": "834", "url": "https://it.wikipedia.org/wiki?curid=151661", "title": "Trattato di non proliferazione", "text": ""}
{"id": "151662", "revid": "110157", "url": "https://it.wikipedia.org/wiki?curid=151662", "title": "Sevnica", "text": "Sevnica (in tedesco \"Lichtenwald\") \u00e8 un comune di 17 633 abitanti della Slovenia orientale. \u00c8 una cittadina prettamente industriale situata su un colle lungo la riva sinistra della Sava. \nStoria.\nAbitata sin dall'epoca preistorica, la prima citazione di Sevnica nell'epoca moderna si ha nel 1043, quando il villaggio (\"Lichtenwaldt\") fu feudo dei Vescovi di Salisburgo, che nel XII secolo vi eressero un castello, e che lo detennero fino al 1595. Nel XIV secolo divenne un borgo di notevole attivit\u00e0 commerciale. Fu assediata e aggredita pi\u00f9 volte dai Turchi e ora del suo antico aspetto non restano tracce.\nDal 1941 al 1943, durante l'occupazione della Jugoslavia ad opera delle potenze dell'Asse, parte del territorio comunale fece parte della Provincia italiana di Lubiana, inquadrato nel comune di Tersisce / Tr\u017ei\u0161\u010de.\nChiese.\nLa chiesa parrocchiale della citt\u00e0 \u00e8 dedicata a San Nicola e appartiene alla Diocesi di Celje. Essa \u00e8 stata costruita nel 1862, su un edificio del 15 secolo. \nAltre chiese cittadine sono dedicate a San Floriano, la madre di Dio e sant'Anna, tutti appartenenti alla stessa parrocchia."}
{"id": "151664", "revid": "848247", "url": "https://it.wikipedia.org/wiki?curid=151664", "title": "Sesana", "text": "Sesana (in sloveno \"Se\u017eana\" ) \u00e8 un comune della Slovenia di abitanti appartenente alla regione del Litorale-Carso, posto nel cuore del Carso. Il capoluogo comunale conta 6.037 abitanti.\nSi tratta di un comune confinante direttamente con l'Italia (a cui appartenne dal 1920 fino al 1947) attraverso il valico di Fernetti nel comune di Monrupino (TS) e quello di Basovizza nel comune di Trieste, fino all'entrata della Slovenia nell'Unione europea uno dei punti di transito pi\u00f9 importanti per le merci italiane dirette nei Balcani.\nUna delle principali attivit\u00e0 economiche del paese erano appunto quelle connesse ai trasporti internazionali e alle spedizioni, con la presenza nella vicinanza della frontiera di un attrezzato interporto.\nLe attivit\u00e0 industriali pi\u00f9 importanti della zona sono nel comparto della fabbrica degli insaccati, degli adesivi e dei prodotti edili. Attivit\u00e0 altrettanto importanti, oltre all'agricoltura ancora molto diffusa, sono quelle collegate al turismo, con la presenza nel territorio comunale di vari casin\u00f2, il pi\u00f9 importante dei quali situato a Lipizza (sloveno \"Lipica\"). Quest'ultima localit\u00e0 \u00e8 importante e conosciuta soprattutto per l'allevamento equino (da cui hanno preso nome i famosi cavalli \"Lipizzani\") e per le scuderie risalenti al periodo asburgico.\nStoria.\nDal 1920 al 1947 fece parte del Regno d'Italia, inquadrato nella Provincia di Trieste. L'attuale territorio comunale era allora inquadrato nei comuni di:\nSecondo il censimento del 1921, il 2,63% dei cittadini di Sesana era di lingua italiana.\nGeografia fisica.\nRappresentato in parte nella carta IGM al 25.000: 40A-II-SE\nSociet\u00e0.\nLingue.\nA Sesana esiste una piccola comunit\u00e0 di italiani autoctoni, che \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nLocalit\u00e0.\nIl comune di Sesana \u00e8 diviso in 64 insediamenti (\"naselja\"):\nAmministrazione.\nGemellaggi.\nSesana \u00e8 gemellata con:\nMonumenti e luoghi d'interesse.\nL'orto, che si estende su una superficie di un ettaro, \u00e8 un monumento orticolturale protetto.\nL'orto \u00e8 casa di 198 specie legnose e oltre 100 specie di piante esotiche in vaso. Si possono inoltre visitare il palmarium e l'herbarium nonch\u00e9 le collezioni geologica e archeologica.\nI fondatori del parco, la famiglia Scaramang\u00e0, fece portare le piante nel parco con le sue navi mercantili che navigavano in tutti i mari del mondo."}
{"id": "151666", "revid": "21880", "url": "https://it.wikipedia.org/wiki?curid=151666", "title": "Impollinazione entomofila", "text": ""}
{"id": "151669", "revid": "1645873", "url": "https://it.wikipedia.org/wiki?curid=151669", "title": "Slovenska Bistrica", "text": "Slovenska Bistrica (in tedesco \"Windisch Feistritz\"; letteralmente \"fiume (o ruscello) rapido sloveno\") \u00e8 un comune di 24.627 abitanti della Slovenia nord-orientale. Situata tra colline e vigneti, ai piedi dei monti Pohorje, \u00e8 attraversata dal torrente Bistrica, che significa torrente e che le d\u00e0 il nome.\nStoria.\nAbitata fin dall'epoca del bronzo, e divenuta poi castrum romano, riappare nei documenti del 1227 con il nome di Gradi\u0161\u010de (\"Gradisch\") che significa \"cittadella\". Divenne ben presto centro commerciale, attirando coloni tedeschi e acquist\u00f2 il titolo di citt\u00e0 nel 1313 (\"civitas Feistriz\"). Alla fine del secolo XV si dot\u00f2 di un giro di mura con numerose torri, due delle quali sopravvivono. Il nucleo storico conserva il castello, il municipio barocco, belle case borghesi, la parrocchiale di San Bartolomeo del 1240 e la chiesa di San Giuseppe del 1757.\nSuddivisione.\nIl comune di Slovenska Bistrica \u00e8 suddiviso in 110 frazioni:"}
{"id": "151670", "revid": "293713", "url": "https://it.wikipedia.org/wiki?curid=151670", "title": "Cristian Chivu", "text": "Biografia.\n\u00c8 sposato dal 2008 con Adelina Elisei, ex modella e conduttrice televisiva. La coppia ha due figlie.\nNel 2014 \u00e8 stato commentatore e opinionista per la redazione di \"Sky Sport\".\nCaratteristiche tecniche.\nDifensore centrale, all'occorrenza poteva ricoprire anche i ruoli di terzino sinistro e mediano. Era, inoltre, un buon tiratore di calci di punizione.\nCarriera.\nGiocatore.\nClub.\nInizi e Ajax.\nInizia come professionista in Romania, prima nel e, pi\u00f9 tardi, nell'. Nel 1999 viene notato dagli osservatori dell', che decide di acquistarlo.\nNell' si afferma giocando da difensore centrale e si fa notare per le sue doti di \"leadership\". Anche Ronald Koeman, all'epoca tecnico della squadra olandese, si rende conto dell'autorit\u00e0 del rumeno in campo e lo fa capitano nel 2001, a soli 21 anni. Con Chivu capitano, l'Ajax vince il campionato e la Coppa nazionale nella stagione 2001-2002, conquistando poi la Supercoppa dei Paesi Bassi all'inizio dell'annata successiva. Il rumeno \u00e8 anche uno dei protagonisti del raggiungimento dei quarti di finale della UEFA Champions League nell'edizione 2002-2003.\nRoma.\nNel 2003 Chivu viene ingaggiato dalla per 18 milioni di euro. Nella prima stagione nella squadra giallorossa, Chivu si esprime ad altissimi livelli, e crea col compagno di reparto Walter Samuel un'ottima intesa tanto che, a fine campionato, la difesa della Roma risulta essere la meno battuta del torneo; tuttavia, la Roma non riesce a vincere il campionato ed arriva seconda dietro al . All'inizio della stagione 2004-2005 il difensore rumeno si infortuna e rimane fuori dal campo di gioco fino a primavera. Nelle due successive stagioni fa coppia con Philippe Mex\u00e8s e vince una Coppa Italia. Durante la sua militanza giallorossa, \u00e8 stato spesso soprannominato \"Swarovski\" o \"Cristal Chivu\", a causa della sua fragilit\u00e0 muscolare.\nInter.\nIl 28 luglio 2007, dopo una lunga e difficile trattativa, l' comunica ufficialmente l'ingaggio del difensore rumeno, che firma un contratto fino al 30 giugno 2012. Il costo dell'operazione \u00e8 di 16 milioni di euro (13 milioni pi\u00f9 la compartecipazione di Marco Andreolli). Il 19 agosto 2007 esordisce con la maglia dell'Inter proprio contro la Roma, nella finale di Supercoppa italiana persa per 1-0. Alla prima stagione in nerazzurro vince il campionato, sebbene l'annata sia contrassegnata da problemi alla spalla. Nelle due stagioni successive \u00e8 tra i giocatori pi\u00f9 utilizzati, tanto da Roberto Mancini quanto dal suo successore Jos\u00e9 Mourinho, e conquista altrettanti campionati.\nIl 6 gennaio 2010, nella partita contro il del campionato 2009-2010, riporta una frattura del cranio in uno scontro fortuito con l'attaccante clivense Sergio Pellissier. Viene portato in terapia intensiva a causa del trauma cranico e operato il giorno stesso. Torna in campo il 24 marzo seguente, nella partita casalinga contro il , indossando un caschetto protettivo, simile a quello utilizzato dal portiere Petr \u010cech a seguito di un incidente analogo. Il 24 aprile, nella partita di campionato contro l' vinta per 3-1, segna il primo gol in nerazzurro dopo 65 presenze, grazie ad un potente sinistro da fuori area. Nella stagione 2009-2010 \u00e8 protagonista dello storico \"triplete\" con i nerazzurri, vincendo campionato, Coppa Italia e UEFA Champions League.\nIl 3 febbraio 2011, nella gara del campionato 2010-2011 vinta per 3-0 contro il , colpisce al volto con un pugno il difensore Marco Rossi. Scusatosi nel post-partita, viene comunque squalificato con la prova tv per quattro giornate mentre l'Inter rinuncia a fare ricorso. Subisce un'altra espulsione a seguito di un fallo commesso su Pato durante il derby disputatosi il 2 aprile dello stesso anno. Il 22 gennaio 2012, in occasione della partita contro la , gioca la sua partita numero 100 in Serie A con i nerazzurri.\nAll'inizio della stagione 2012-2013, in scadenza di contratto, firma un rinnovo biennale con opzione per il terzo anno, riducendosi l'ingaggio. Nel corso di questa stagione, viene impiegato dall'allenatore Andrea Stramaccioni pi\u00f9 come difensore centrale che come terzino. Il 2 agosto 2012, nel corso della partita di andata del terzo turno di qualificazione dell'Europa League contro l', subisce una lussazione post-traumatica al secondo dito del piede destro. A settembre, ormai prossimo al rientro, \u00e8 costretto ad operarsi. Ritorna in campo dopo pi\u00f9 di quattro mesi, il 18 dicembre giocando da titolare in Inter- (2-0) di Coppa Italia e, date anche le assenze di Javier Zanetti, Esteban Cambiasso e Walter Samuel, indossa per la prima volta la fascia di capitano della squadra nerazzurra. Il 27 gennaio segna il suo primo gol stagionale su punizione contro il , nella partita vinta dai nerazzurri per 2-1.\nIl 20 agosto a Miami viene operato al piede destro per un problema al mignolo. Tuttavia il giocatore non riesce a recuperare, anzi il dolore si riacutizza ed \u00e8 costretto a operarsi al piede per la terza volta nel febbraio 2014. Il 31 marzo seguente la societ\u00e0 e il giocatore comunicano la risoluzione consensuale del contratto. Chivu lascia cos\u00ec l'Inter, e contestualmente il calcio giocato, dopo sette stagioni (con 169 presenze e 3 gol) ed aver vinto tre campionati, due Coppe Italia, due Supercoppe italiane, una UEFA Champions League e una Coppa del mondo per club FIFA.\nNazionale.\nEsordisce con la Romania nel 1999 ma si mette in luce agli Europei 2000, giocando nella posizione di terzino sinistro. Segna una rete contro l'Inghilterra. Viene convocato anche per l'Europeo 2008.\nIl 21 maggio 2011 annuncia il suo ritiro dalla nazionale, a causa dell'et\u00e0 e dei molteplici infortuni subiti. La sua ultima presenza \u00e8 nell'amichevole del 17 novembre 2010 con l'Italia (nazionale che aveva gi\u00e0 affrontato per due volte agli Europei).\nAllenatore.\nNell'autunno 2017 inizia a seguire il corso speciale per allenatori UEFA, che abilita all'allenamento di tutte le formazioni giovanili, alle prime squadre fino alla Serie C, e alla posizione di allenatore in seconda in Serie B e Serie A. Il 15 dicembre di quell\u2019anno consegue la licenza.\nNel luglio 2018 diventa allenatore della formazione Under-14 dell'. Nella stagione 2019-2020 viene promosso alla guida della formazione Under-17. Nel settembre 2020 ottiene l'abilitazione per Allenatore Professionista di Prima Categoria - Uefa Pro. Nella stagione 2020-2021 allena la formazione Under-18, raggiungendo la semifinale del campionato di categoria. Il 1\u00ba luglio 2021 viene annunciato come nuovo tecnico della formazione Primavera in sostituzione di Armando Madonna.\nStatistiche.\nCronologia presenze e reti in Nazionale.\nGiovanili.\n\"Statistiche aggiornate al 30 giugno 2021.\""}
{"id": "151671", "revid": "2175", "url": "https://it.wikipedia.org/wiki?curid=151671", "title": "Acido carbossilico", "text": ""}
{"id": "151672", "revid": "15756", "url": "https://it.wikipedia.org/wiki?curid=151672", "title": "Impollinazione", "text": "Limpollinazione \u00e8 il trasporto dei granelli di polline dalla parte maschile a quella femminile dell'apparato riproduttivo delle piante che producono semi (Spermatofite).\nIl polline \u00e8 contenuto nelle sacche polliniche dei coni delle Gimnosperme o negli stami dei fiori e delle Angiosperme.\nL'impollinazione consente la successiva gamia (unione di gameti maschili e femminili) e la produzione dei semi.\nGli agenti impollinatori sono animali (es. insetti, uccelli, pipistrelli e altri piccoli mammiferi; rettili) acqua; vento e persino le piante stesse, quando avviene l'autoimpollinazione.\nMeccanismi dell'impollinazione.\nLa germinazione del polline ha tre fasi: idratazione, attivazione ed estensione del tubetto pollinico. Il polline \u00e8 fortemente disidratato in modo che la sua massa si riduca, permettendogli di essere trasportato pi\u00f9 facilmente da un fiore all'altro. La germinazione avviene solo dopo la reidratazione, impedendo che la germinazione avvenga nell'antera. L'idratazione consente alla membrana plasmatica del granulo pollinico di riformarsi nella sua normale organizzazione a doppio strato fornendo un'efficace membrana osmotica. L'attivazione del polline comporta a livello cellulare anche lo sviluppo di filamenti di actina in tutto il citoplasma della cellula, che alla fine si concentrano nel punto da cui emerger\u00e0 il tubo pollinico. L'idratazione e l'attivazione continuano fino a che il tubetto pollinico inizia ad allungarsi.\nEsistono due tipi principali di impollinazione:\nAutoimpollinazione.\nL\"autoimpollinazione\" \u00e8 il processo nel quale il polline cade dalle antere sugli stimmi dello stesso fiore o di fiori dello stesso individuo. \u00c8 possibile solo nei fiori ermafroditi, ma \u00e8 spesso impedita da barriere fisiche o chimiche. L'autogamia d\u00e0 la sicurezza di avere una nuova generazione (ed \u00e8 quindi frequente in ambiti geografici isolati come le isole), rende la pianta indipendente dai vettori dell\u2019impollinazione ma porta inevitabilmente ad un aumento dell\u2019omozigosi.\nNella maggior parte dei casi esistono adattamenti per evitare l'autoimpollinazione, meno vantaggiosa dell'impollinazione incrociata che favorisce la comparsa di nuove combinazioni genetiche. \u00c8 frequente nelle piante annue a vita breve ed \u00e8 addirittura obbligata nelle specie cleistogame (piante con fiori che non si schiudono). Le angiosperme in particolare hanno evoluto particolari meccanismi per evitare l'autoimpollinazione.\nUno di questi \u00e8 la produzione di fiori unisessuati su individui di sesso diverso (specie dioiche). Nelle specie con fiori ermafroditi e in quelle monoiche sono noti altri meccanismi. Uno dei pi\u00f9 frequenti \u00e8 la maturazione del gineceo e dell'androceo in tempi diversi: fenomeni definiti rispettivamente proterogin\u00eca (se matura prima il gineceo) e proterandr\u00eca (se matura prima l'androceo) .\nUn altro meccanismo \u00e8 l'autoincompatibilit\u00e0, cio\u00e8 l'impossibilit\u00e0 per una pianta bisessuale di produrre zigoti con il suo stesso polline. L'autoincompatibilit\u00e0 \u00e8 geneticamente controllata in molte specie da alleli multipli di un gene chiamato S. Si riconosce sia l'autoincompatibilit\u00e0 gametofitica sia l'autoincompatibilit\u00e0 sporofitica.\nLa \"geitonogamia\" si riscontra quando il polline dell'antera di un fiore \u00e8 trasportato sullo stimma di un altro fiore della stessa pianta, che viene perci\u00f2 definita autofertile.\nImpollinazione incrociata.\nNell\"impollinazione incrociata\" il polline di una pianta \u00e8 trasportato sullo stigma di un fiore di un altro individuo della stessa specie o pi\u00f9 raramente di specie diverse originando ibridi. L'impollinazione incrociata \u00e8 favorita da:\nMetodi di impollinazione.\nIl trasporto del polline pu\u00f2 essere attuato da diversi vettori sia biotici che abiotici. L'impollinazione biotica si basa su impollinatori viventi che spostano il polline da un fiore all'altro. L'impollinazione abiotica si basa su vento o acqua. L'impollinazione abiotica domina nelle gimnosperme mentre circa l'80% delle angiosperme si basa sull'impollinazione biotica.\nVettori abiotici.\nL'impollinazione abiotica utilizzando metodi non viventi consente alla pianta di spendere energia direttamente sul polline piuttosto che nell'attirare gli impollinatori con fiori colorati o odorosi e nettare. L'impollinazione anemogama (da parte del vento) \u00e8 la tipologia pi\u00f9 comune di impollinazione abiotica.\nImpollinazione anemogama.\nL\"impollinazione anemogama\" o \"anemofila\" \u00e8 un tipo di impollinazione abiotica che utilizza come mezzo di dispersione il vento. Non essendoci l'intervento di animali, le piante anemofile non producono nettare o comunque non presentano adattamenti per attirare i pronubi. Questo metodo di dispersione, comune tra le gimnosperme e presente anche tra le angiosperme, \u00e8 considerato primitivo in quanto il vento non garantisce assolutamente che il polline arrivi a destinazione e per questo le piante devono produrre una gran mole di polline.\nL'impollinazione anemofila pu\u00f2 comunque determinare degli adattamenti morfologici per disperdere e/o attrarre al meglio i granuli pollinici: gli stami possono presentare filamenti allungati e quindi a maturit\u00e0 esporre le antere al di fuori del fiore; il gineceo pu\u00f2 presentare uno stimma piumoso per meglio intercettare il polline. Molti dei pollini che causano allergie provengono da piante anemofile.\nImpollinazione idrogama.\nL\"impollinazione idrogama\" o \"idrofila\" \u00e8 un metodo di trasporto del polline poco diffuso in cui il polline \u00e8 distribuito dal flusso delle acque, in particolare nei fiumi e nei torrenti. Spesso ad essere trasportati sono gli stami o i fiori maschili interi (se la specie \u00e8 dioica): questi possono viaggiare sulla superficie dell'acqua per trasportare il polline secco da un fiore all'altro.\nUn esempio \u00e8 rappresentato da alcune piante acquatiche come \"Ceratophyllum\" o \"Vallisneria\". In questa ultima specie i fiori maschili, giunti a maturazione, si staccano dalla pianta che li ha prodotti e vengono trasportati dalle correnti fino a contatto con i fiori femminili. La germinazione del polline \u00e8 molto difficile in ambiente artificiale per garantire la germinazione solo sullo stimma della pianta. Dopo l'impollinazione il peduncolo fiorale si accorcia nuovamente, trascinando sott'acqua il frutto: una piccola capsula cilindrica contenente numerosi semi.\nAltre modalit\u00e0 di impollinazione idrogama comprendono la distribuzione del polline in ambiente completamente sommerso (es. \"Posidonia\") e la distribuzione del polline all'interno dell'acqua.\nVettori biotici o Impollinazione zoogama.\nPi\u00f9 comunemente, l'impollinazione coinvolge gli impollinatori (detti anche pronubi): organismi che trasportano o spostano i granuli pollinici dall'antera di un fiore alla parte ricettiva del carpello o del pistillo (stigma) di un altro. Tra le 100.000 e le 200.000 specie di animali agiscono come impollinatori delle 250.000 specie di angiosperme del mondo. La maggior parte di questi impollinatori sono insetti, ma circa 1.500 specie di uccelli e mammiferi visitano i fiori e possono trasferire polline tra di loro. Oltre agli uccelli e ai pipistrelli che sono i visitatori pi\u00f9 frequenti, sono noti come impollinatori lucertole, scimmie, lemuri, scoiattoli, roditori e opossum.\nL\"impollinazione zoogama\" comprende tutte le forme di impollinazione mediate da animali.\nImpollinazione ornitogama.\nL\"impollinazione ornitogama\" \u00e8 quella in cui il vettore dell'impollinazione \u00e8 rappresentato dagli uccelli. I fiori impollinati dagli uccelli hanno solitamente una colorazione molto vistosa (gialla o rossa) ed una abbondante produzione di nettare. Tra le specie che ricorrono a tale forma di impollinazione vi sono il banano, diverse specie di cactus, gli \"Hibiscus\" e molte altre.\nGli uccelli coinvolti in tale processo sono specie nettarivore, ossia si nutrono del nettare prodotto dai fiori introducendo il lungo becco nel calice del fiore. Tra di essi vi sono i colibr\u00ec (Trochilidae), gli \"honeyeaters\" australiani (Meliphagidae), le nettarinie africane (Nectariniidae) ed alcune specie di pappagalli della famiglia Psittacidae. La somiglianza tra queste specie per alcuni caratteri (becco sottile e allungato, attitudine al volo stazionario) \u00e8 un tipico esempio di convergenza evolutiva, legata alle analoghe abitudini alimentari.\nImpollinazione chirotterogama.\nNell\"impollinazione chirotterogama\" il vettore dell'impollinazione \u00e8 costituito dai pipistrelli.Tale modalit\u00e0 \u00e8 comune tra le piante i cui fiori si schiudono durante la notte. Tra di esse il baobab \"Adansonia digitata\" ed altre specie della famiglia Bombacaceae. Tra le specie di pipistrelli il cui coinvolgimento \u00e8 stato convincentemente dimostrato vi sono \"Eidolon helvum\", \"Epomophorus gambianus\" e \"Rousettus aegyptiacus\".\nAltre forme di impollinazione zoogama.\nUn ruolo minore nei processi di impollinazione zoogama \u00e8 svolto da alcuni primati notturni o da piccoli marsupiali della famiglia Didelphidae, tutti dotati di piccole mani, con le quali aprono i fiori alla ricerca del nettare, e di un mantello peloso, al quale il polline aderisce.\nSpecie che svolgono funzione impollinatrice sono state descritte anche tra i sauri, in particolare tra le lucertole (p.es. \"Podarcis lilfordi\"), i gechi (p.es. il geco mauriziano \"Phelsuma ornata\") e gli scinchi (p.es. \"Leiolopisma telfairii\"). Il ruolo dei sauri impollinatori, che lappano con la loro lingua il nettare, favorendo l'adesione del polline al muso e alle zampe, \u00e8 particolarmente importante in alcune piccole isole, dove non esistono altre specie che possano assolvere questo ruolo.\n\u00c8 stata inoltre documentata, per alcune piante acquatiche ma anche per alcune specie terrestri quali \"Evolvulus nummularius\" (Convolvulaceae) e \"Chrysosplenium alternifolium\" (Saxifragaceae), un'impollinazione mediata da molluschi gasteropodi (\"malacofilia\").\nStoria.\n\u00abL'impollinazione era stata gi\u00e0 descritta da Filippo Buonanni della Compagnia di Ges\u00f9 (1638-1725) prefetto della biblioteca del Collegio Romano e direttore del Museo Kircheriano, che nel 1691 aveva pubblicato un libro in cui polemizza col Redi, sostenendo la generazione spontanea. Fra le osservazioni microscopiche descritte in quest'opera \u00e8, appunto, la presenza di granuli di polline sullo stigma dei fiori; il Buonanni non diede per\u00f2 alcuna interpretazione del fenomeno.\u00bb\nAlcuni importanti studi sull'impollinazione sono stati compiuti da Sir John Lubbock, scienziato pupillo di Charles Darwin: per esempio, scopr\u00ec tramite lo studio dei fiori di due variet\u00e0 di Lobelia dalla colorazione rispettivamente rossa e blu che le api avevano una netta predilezione per i fiori dal colore blu. La scoperta principale fu senz'altro di capire che il lavorio degli insetti non era solo un'attivit\u00e0 che procurava loro il cibo, ma era funzionale alle piante stesse.\nImpollinazione entomogama.\nPer \"impollinazione entomogama\" o \"entomofila\" si intende il processo di impollinazione portato avanti da insetti. Questo tipo di impollinazione \u00e8 effettuata soprattutto da api, farfalle, falene, ditteri e coleotteri.\nLa coevoluzione di piante ed animali impollinatori ha portato in molti casi ad una strettissima interdipendenza. Le specie entomofile possono presentare specifici adattamenti volti ad attirare con maggiore efficacia gli insetti impollinatori come ad esempio il colore, il profumo, il nettare. Le piante inducono gli animali ad impollinarle offrendo loro un premio oppure ingannandoli (es. nelle Orchidee).\nIn agricoltura gli impollinatori promuovono una pi\u00f9 ricca e migliore produzione e in certi casi la rendono possibile (senza di essi non avremmo ciliegie, mele, meloni e zucchine). Gli impollinatori possono essere selvatici, come i bombi, o allevati dall'uomo, come le api. Gli insetticidi, se male usati, li uccidono in massa, impedendo loro di dare il prezioso, e spesso insostituibile, contributo alla produzione agricola.\nImpollinazione artificiale.\nL'impollinazione artificiale (detta anche manuale o meccanica) \u00e8 una tecnica utilizzata in agricoltura quando l'impollinazione spontanea \u00e8 insufficiente, ed avviene grazie al trasferimento manuale del polline per mezzo di appositi pennelli o direttamente strofinando i fiori maschili sugli stigmi dei fiori femminili.Il ricorso a tali tecniche pu\u00f2 essere reso necessario dalla mancanza di impollinatori naturali, dovuta alla coltivazione di specie al di fuori della loro area di origine (come per esempio nel caso della \"Vanilla planifolia\"), oppure pu\u00f2 essere legata a necessit\u00e0 di selezione di una specifica variet\u00e0, o ancora pu\u00f2 essere un modo per supplire alla carenza di impollinatori conseguente all'uso intensivo di fitofarmaci (vedi Sindrome dello spopolamento degli alveari). Questo tipo di impollinazione viene utilizzata anche per effettuare incroci selezionati su piante precedentemente emasculate."}
{"id": "151674", "revid": "287204", "url": "https://it.wikipedia.org/wiki?curid=151674", "title": "Zlatan Ibrahimovic", "text": ""}
{"id": "151677", "revid": "7381", "url": "https://it.wikipedia.org/wiki?curid=151677", "title": "Christian Chivu", "text": ""}
{"id": "151678", "revid": "75472", "url": "https://it.wikipedia.org/wiki?curid=151678", "title": "Slovenske Konjice", "text": "Slovenske Konjice \u00e8 un comune nell'area nordorientale della Slovenia, storicamente chiamata Bassa Stiria. Divent\u00f2 un centro amministrativo e culturale della valle del fiume Dravinja, situato sulla strada magistrale Celje-Maribor. La cittadina si estende sotto la alture del monte Konji\u0161ka Gora ed i colli viniferi delle \u0160kalce.\nStoria.\nSituata vicino ad un'antica strada romana, in epoca imperiale fu probabilmente una stazione di cambio e sosta per i viaggiatori.\nL'avvenente borgo rurale medioevale ha la menzione pi\u00f9 antica nel 1146, nella variante Counowitz, secondo documento di patriarco Pellegrino di Ortenburg di Aquileia.\nDivent\u00f2 borgo con diritti di mercato nel 1251. Cittadina rimase sempre un luogo di importanza locale, protetta da un castello, oltre che centro di cultura proveniente tedesca fino alla fine della Seconda guerra mondiale.\nGeografia antropica.\nSuddivisioni amministrative.\nInsediamenti.\nIl comune \u00e8 diviso negli insediamenti (\"naselja\") di:\nBezina, Blato, Brdo, Breg pri Konjicah, Brezje pri Lo\u010dah, Dobrava pri Konjicah, Dobrne\u017e, Dra\u017ea vas, Gabrovlje, Gabrovnik, Kamna Gora, Kloko\u010dovnik, Koble, Kola\u010dno, Konji\u0161ka vas, Kraberk, Li\u010denca, Lipoglav, Lo\u010de, Mali Breg, Mla\u010de, Nova vas pri Konjicah, Novo Tepanje, Ostro\u017eno pri Lo\u010dah, Penoje, Perovec, Petelinjek pri Lo\u010dah, Podob, Podpe\u010d ob Dravinji, Polene, Preloge pri Konjicah, Pre\u017eigal, Selski Vrh, Slovenske Konjice, Sojek, Spodnja Pristava, Spodnje Gru\u0161ovje, Spodnje La\u017ee, Spodnje Preloge, Spodnji Jernej, Stare Slemene, Strtenik, Suhadol, Sveti Jernej, \u0160kalce, \u0160kedenj, \u0160pitali\u010d, \u0160tajerska vas, Tepanje, Tepanjski Vrh, Tolsti Vrh, Ve\u0161enik, Zbelovo, Zbelovska Gora, Ze\u010de, Zgornja Pristava, Zgornje La\u017ee, \u017di\u010de.\nCentro comunale.\nCentro cittadino \u00e8 racchiuso ai due agglomerati urbani della Piazza Vecchia (Stari trg) e della Piazza Civica (Mestni trg). Piazza Vecchia rappresenta centro storico, con la chiesa parrocchiale di San Giorgio di stile tardo gotico, ed conserva l'impianto originario e la struttura architettonica storica. Il ruscello con fascino particolare, separando il spazio ai due ali, viene chiamato con diversi nomi e nomignoli. Gli affreschi sulle facciate delle alcune case borghesi sono ricordo di frequenti incendi storici. Al seguito dell'ultimo incendio che devast\u00f2 il borgo, gli edifici furono ricostruiti in pietra, riutilizzando le rovine della ex Certosa di Seitz. Il recente riassetto di Piazza Vecchia ed lavori di restauro vengono realizzati con pietra autoctona di granodiorite dalle cave del massiccio Pohorje.\nMonumenti e luoghi d'interesse.\nNelle vicinanze di Slovenske Konjice (autostrada A1 uscita Slovenske Konjice), verso \u017di\u010de per \u0160pitali\u010d, si trova la famosa Certosa di Seitz (\u017di\u010dka kartuzija).\nI diversi nomi della citt\u00e0.\nGonviz (1251), Gombicz (1370), Gannabitz (1570), Gonaviz (1594), Gonavitz (1630), Gonwitz (1636), Gonowitz (1662), Ganowiz (1680), Gonnawitz (1680). \"Konjice\" ha ricevuto l'aggettivo \"Slovenske\" nel 1918, ai tempi della Jugoslavia, per distinguerla da Konjic nella Bosnia ed Erzegovina.\nAmministrazione.\nGemellaggi.\nLa citt\u00e0 \u00e8 gemellata con:\nLa citt\u00e0 ha un accordo di cooperazione internazionale giovanile con:"}
{"id": "151679", "revid": "7", "url": "https://it.wikipedia.org/wiki?curid=151679", "title": "Riforma luterana", "text": ""}
{"id": "151680", "revid": "767487", "url": "https://it.wikipedia.org/wiki?curid=151680", "title": "Sodra\u017eica", "text": "Sodra\u017eica (in italiano \"Soderscizza\" o \"Sodrascizza, \"in tedesco \"Soderschitz\") \u00e8 un comune di 2.220 abitanti della Slovenia meridionale. \nDal 1941 al 1943, durante l'occupazione, ha fatto parte della Provincia Italiana di Lubiana."}
{"id": "151683", "revid": "1632387", "url": "https://it.wikipedia.org/wiki?curid=151683", "title": "Chotis", "text": "Il chotis \u00e8 un tipo di musica e ballo tipico di Madrid, (Spagna).\nSebbene l'introduzione di questo ballo sia relativamente recente (si dice sia stato ballato per la prima volta nel Palazzo reale di Madrid la sera del 3 novembre 1850) ha saputo diffondersi rapidamente in tutti gli strati della popolazione arrivando a diventare la danza tipica della citt\u00e0, celebrato in tutte le sue verbene.\nIl suo nome deriva dal termine tedesco \"Schottisch\" (scozzese), una danza centro-europea di origine boema, le cui radici sono state individuate in un ballo scozzese. Il chotis fu di gran moda in tutta Europa nel XIX secolo. \nSi balla in coppia, faccia a faccia, accompagnati dalla musica di un Organo a rullo; secondo il giornalista Jos\u00e9 Ayala il chotis e l\"'organillo\" furono introdotti a Madrid da un immigrato siciliano di nome Antonio Apruzzesse che a sua volta li aveva conosciuti a Vienna.\nDurante il ballo l'uomo tiene la sinistra la mano della donna mentre con la destra le cinge il fianco o la tiene nella propria tasca; la donna quindi balla girando intorno all'uomo, che invece gira su s\u00e9 stesso senza spostarsi restando coi piedi uniti, il peso sulle punte e lo sguardo in avanti, si dice che per il chotis l'uomo non dovrebbe aver bisogno di pi\u00f9 spazio di quello di una mattonella; la musica indica poi quando cambiare il senso del giro e quando fare tre passi indietro e tre passi avanti, per poi ricominciare a girare. Le donne normalmente ballano indossando uno scialle di Manila, mentre gli uomini portano una parpusa, il tipico copricapo madrileno simile alla coppola.\nTra i chotis pi\u00f9 popolari, vale sicuramente la pena di menzionare \"Madrid, Madrid, Madrid\" del compositore messicano Agust\u00edn Lara."}
{"id": "151684", "revid": "24989", "url": "https://it.wikipedia.org/wiki?curid=151684", "title": "Sol\u010dava", "text": "Sol\u010dava (in tedesco \"Sulzbach\") \u00e8 un comune di 537 abitanti della Slovenia settentrionale. \u00c8 un piccolo centro turistico di tipico aspetto alpino, abitato fin dalla preistoria, lungo le rive del torrente Savinja.\nEdifici di interesse.\nIl paese \u00e8 dominato dalla parrocchiale di \"Marija Sne\u017ena\" (Madonna della Neve), edificata in posizione pittoresca. La chiesa, che appartiene alla diocesi di Celje, risale al XV secolo e ospita al suo interno una statua della Vergine Maria del XIII secolo.\nLocalit\u00e0.\nIl comune di Sol\u010dava \u00e8 diviso in 4 insediamenti (\"naselja\"):"}
{"id": "151685", "revid": "1305772", "url": "https://it.wikipedia.org/wiki?curid=151685", "title": "Star\u0161e", "text": "Star\u0161e (in tedesco \"Altendorf in Steiermark\") \u00e8 un comune di 4.098 abitanti della Slovenia nord-orientale. \nDurante il dominio asburgico fu comune autonomo\nLocalit\u00e0.\nIl comune di Star\u0161e \u00e8 diviso in 8 insediamenti (\"naselja\"):"}
{"id": "151686", "revid": "123630577", "url": "https://it.wikipedia.org/wiki?curid=151686", "title": "Isaac Alb\u00e9niz", "text": "Biografia.\nAlb\u00e9niz nacque nel 1860 a Camprodon nella provincia catalana di Girona in Spagna. La famiglia paterna era originaria della provincia di \u00c1lava, nel Paese basco, mentre quella materna era catalana, di Figueras.\nAlb\u00e9niz fu un bambino prodigio. Nel 1864, a soli quattro anni, debutt\u00f2 al pianoforte al teatro Romea di Barcellona. Dopo lezioni private da Antoine Fran\u00e7ois Marmontel a Parigi, dove continuava a esibirsi, nel 1867 sostenne e super\u00f2 l'esame di ammissione al conservatorio della capitale francese. La sua iscrizione ufficiale per\u00f2 fu rifiutata per la troppo giovane et\u00e0 e Alb\u00e9niz ottenne di essere ammesso al Conservatorio Reale di Madrid, ma anche qui non si trov\u00f2 a suo agio. Era un allievo ribelle, eccentrico e intollerante alle bigotterie accademiche di alcuni suoi insegnanti, in particolare nell'affinamento della tecnica pianistica. Dopo aver litigato in toni pesanti con il suo maestro, Alb\u00e9niz lo maledisse, e decise di non mettere mai pi\u00f9 piede in un Conservatorio, proseguendo la sua formazione da autodidatta.\nIl giovane Alb\u00e9niz era un indisciplinato. Fugg\u00ec di casa rimanendo via per pi\u00f9 di un mese, fuga probabilmente mitizzata dalle biografie, sostenendo che egli si sia addirittura imbarcato per Porto Rico pagandosi il viaggio con i concerti. Qui sarebbe stato rintracciato dal padre \u00c1ngel, ispettore doganale appena trasferito a Cuba, ottenendo poi il permesso di proseguire. Non \u00e8 implausibile che l'allora tredicenne musicista abbia avviato il suo tour nelle Americhe proprio al seguito del genitore.\nAd ogni modo, il giovane Isaac intorno al 1875 tenne concerti negli Stati Uniti, a Londra e a Lipsia, per essere poi ammesso al conservatorio di quest'ultima citt\u00e0. Di qui si trasfer\u00ec al conservatorio di Bruxelles, dove conferm\u00f2 la pessima fama del suo carattere. Divenne infine allievo di Liszt a Budapest, Weimar e Roma.\nSi calm\u00f2, di colpo e definitivamente, sposando nel 1883 l'allieva Rosina Jordana. Nel frattempo aveva fatto la conoscenza di Felipe Pedrell, il fondatore della scuola musicale nazionale spagnola, che lo esort\u00f2 a sviluppare il patrimonio musicale nazionale, che Alb\u00e9niz avrebbe poi calato nelle sue celebri \"suite\".\nDopo un periodo di vita familiare a Madrid, fu di nuovo a Parigi e a Londra, dove visse dal 1889, stabilendo in Francia (1893) la residenza principale. A Parigi strinse amicizia con Chausson, Debussy, Dukas, Faur\u00e9 e insegn\u00f2 pianoforte alla \"Schola cantorum\".\nNel 1900, mentre iniziava a soffrire di disturbi renali, torn\u00f2 a comporre per il pianoforte. L'opera considerata il suo capolavoro, la suite \"Iberia\", risale appunto agli ultimi anni, dal 1905 in poi. Mor\u00ec, non ancora quarantanovenne, a Cambo-les-Bains il 18 maggio 1909, di nefrite cronica o \"malattia di Bright\". Fu sepolto al \"Cementiri del Sudoest\" di Barcellona.\nCaratteri dell'opera di Alb\u00e9niz.\nErede del virtuosismo lisztiano, conoscitore delle nuove tendenze musicali francesi (aveva studiato e vissuto a Parigi), Alb\u00e9niz realizza, con de Falla, Turina e Granados (ciascuno a suo modo, sulla scia di Pedrell) la definitiva emancipazione della scuola spagnola dai modelli stranieri. Celebre \u00e8 la sua produzione per pianoforte, con la \"Suite espa\u00f1ola\" op. 47, \"Espa\u00f1a\", \"Recuerdos de viaje\" e \"Iberia\".\nFamosissimo in tutto il mondo \u00e8 il quinto brano della \"Suite espa\u00f1ola\", \"Asturias (Leyenda)\", anche e soprattutto nella trascrizione per chitarra di Andr\u00e9s Segovia. Molti altri brani di Alb\u00e9niz si prestarono alla trascrizione per questo strumento."}
{"id": "151688", "revid": "110157", "url": "https://it.wikipedia.org/wiki?curid=151688", "title": "Sveta Ana", "text": "Sveta Ana \u00e8 un comune di 2.338 abitanti della Slovenia nord-orientale."}
{"id": "151689", "revid": "767487", "url": "https://it.wikipedia.org/wiki?curid=151689", "title": "Sveti Andra\u017e v Slovenskih goricah", "text": "Sveti Andra\u017e v Slovenskih goricah (in tedesco \"St. Andr\u00e4 in den Windischen B\u00fcheln\") \u00e8 un comune di 1.244 abitanti della Slovenia nord-orientale. "}
{"id": "151690", "revid": "1431409", "url": "https://it.wikipedia.org/wiki?curid=151690", "title": "Harmonia", "text": ""}
{"id": "151692", "revid": "1645873", "url": "https://it.wikipedia.org/wiki?curid=151692", "title": "Sveti Jurij ob \u0160\u010davnici", "text": "Sveti Jurij ob \u0160\u010davnici (in tedesco \"St. Georgen an der Stainz\") \u00e8 un comune di 2.975 abitanti della Slovenia nord-orientale. \nIl comune \u00e8 famoso per i suoi vini e per le numerosissime persone famose che vi nacquero, tra le quali il politico Anton Koro\u0161ec, il poeta Edvard Kocbek, il teologo Vekoslav Grmi\u010d, l'etnologo Davorin Trstenjak e lo scrittore drammatico Bratko Kreft.\nLocalit\u00e0.\nIl comune di Sveti Jurij ob \u0160\u010davnici \u00e8 diviso in 27 insediamenti (\"naselja\"):"}
{"id": "151693", "revid": "322321", "url": "https://it.wikipedia.org/wiki?curid=151693", "title": "Diocesi di Roma", "text": "La diocesi di Roma () \u00e8 una sede metropolitana della Chiesa cattolica appartenente alla regione ecclesiastica Lazio. Nel 2020 contava 2.603.000 battezzati su 3.174.440 abitanti. \u00c8 retta da papa Francesco.\nTitoli.\nDal punto di vista amministrativo e titolare, essa \u00e8 al contempo:\nLa cattedrale \u00e8 l'Arcibasilica lateranense, a Roma, che reca il titolo di \"Madre e capo di tutte le chiese della citt\u00e0 e del mondo\".\nTerritorio e organizzazione.\nLa diocesi, intesa come porzione di territorio sottoposta all'autorit\u00e0 episcopale del papa, si estende sia su suolo appartenente alla Repubblica Italiana, sia sull'intero territorio della Citt\u00e0 del Vaticano. Le due porzioni della diocesi sono distinte in due vicariati:\nLa diocesi si estende su 849 km\u00b2 e comprende la maggior parte della citt\u00e0 e del comune di Roma, ad eccezione di porzioni appartenenti alle limitrofe diocesi di Ostia, di Porto-Santa Rufina, di Frascati e di Tivoli; appartengono alla diocesi anche alcune parrocchie del comune di Guidonia Montecelio.\nCattedrale della diocesi \u00e8 la Basilica del Santissimo Salvatore e dei Santi Giovanni Battista ed Evangelista, a cui \u00e8 annesso il palazzo del Laterano, sede degli uffici del Vicariato di Roma.\nVicariato di Roma.\nLa parte di diocesi che ricade nel territorio italiano costituisce il \"Vicariato di Roma\", che \"svolge la funzione di curia diocesana\". Il vicariato \u00e8 retto da un vicario generale che, a nome e per mandato del Papa, \"esercita il ministero episcopale di magistero, santificazione e governo pastorale per la diocesi di Roma con potest\u00e0 ordinaria vicaria\"; al vicario generale spetta, dunque, l'effettivo governo della diocesi romana, coadiuvato dall'arcivescovo vicegerente e dai vescovi ausiliari nelle sue funzioni di governo. Il vicariato \u00e8 considerato un organo della Santa Sede, pur dotato di amministrazione propria.\nDal 1970 al vicario \u00e8 assegnato anche l'ufficio di arciprete dell'Arcibasilica lateranense, presso la quale ha sede la curia diocesana.\nIl vicariato \u00e8 suddiviso in 332 parrocchie (cui vanno aggiunte le due parrocchie della diocesi di Ostia, amministrata dal vicariato), raggruppate in 36 prefetture, ripartite su 5 settori, ciascuno retto da un vescovo ausiliare, detto \"vescovo di settore\".\nOrganizzazione territoriale.\nDal punto di vista strettamente pastorale, la diocesi \u00e8 suddivisa in cinque \"settori\": nord, sud, est, ovest, e centro. Ad ogni settore \u00e8 assegnato un vescovo ausiliare che collabora con il vicario generale nell'amministrazione pastorale della diocesi. I vescovi ausiliari sono:\nOgni settore \u00e8 suddiviso in \"prefetture\", \u00abstruttura ecclesiale intermedia che ha la funzione di realizzare un coordinamento unitario tra le parrocchie di un determinato territorio e, attraverso il Vescovo di Settore, un rapporto organico con la Diocesi\u00bb. Responsabile di ogni prefettura \u00e8 il \"prefetto\", a cui spetta il compito di coordinamento pastorale in collaborazione con il vescovo ausiliare del settore; il prefetto \u00e8 eletto tra i parroci della prefettura di appartenenza. In totale la diocesi si compone di 36 prefetture e 334 parrocchie.\nAi cinque vescovi di settore si possono affiancare altri vescovi ausiliari per ambiti pastorali specifici; attualmente vi sono Paolo Ricciardi, delegato per la pastorale sanitaria e per l\"'Ordo Virginum\", e Benoni Amb\u0103ru\u015f, incaricato per la pastorale della carit\u00e0, la pastorale dei migranti e la cooperazione missionaria tra le Chiese.\nOrgani di governo.\nSuprema autorit\u00e0 della diocesi \u00e8 il papa, vescovo di Roma, che governa la diocesi tramite il vicario generale per la diocesi di Roma. I maggiori organismi di governo e di animazione pastorale della diocesi sono:\nChiese, titoli e diaconie.\nLe chiese di Roma, il cui nome viene legato ad un cardinale al momento della sua creazione, sono detti titoli cardinalizi: all'interno del territorio del vicariato di Roma si trovano:\nNel territorio diocesano sono inoltre presenti moltissime chiese, non necessariamente con il titolo parrocchiale. In particolare si contano:\nVicariato della Citt\u00e0 del Vaticano.\nIl Vicariato della Citt\u00e0 del Vaticano \u00e8 stato istituito a seguito della nascita dello Stato della Citt\u00e0 del Vaticano, con la firma dei Patti Lateranensi dell'11 febbraio 1929, con la bolla \"Ex Lateranensi pacto\" del 30 maggio 1929. Papa Pio XI stabil\u00ec che tale incarico fosse assegnato al \"Sacrista di Sua Santit\u00e0\", ufficio affidato ad un religioso dell'Ordine di Sant'Agostino, consacrato vescovo con il titolo di Porfireone. Papa Giovanni Paolo II, nel 1991, abol\u00ec l'ufficio di Sacrista e assegn\u00f2 l'incarico di Vicario della Citt\u00e0 del Vaticano e delle Ville pontificie di Castel Gandolfo all'arciprete \"pro tempore\" della basilica di San Pietro.\nAl Vicariato vaticano sono soggetti il territorio e i fedeli della diocesi che ricadono sotto la giurisdizione amministrativa dello Stato vaticano; ad esso appartengono due parrocchie: Sant'Anna dei Palafrenieri e San Pietro in Vaticano.\nProvincia romana: sedi suburbicarie.\nLe antiche diocesi suffraganee appartenenti alla metropolia di Roma recano il titolo di sedi suburbicarie (dal composto latino \"sub\"-\"urbis\", \"sottoposto alla citt\u00e0\") e sono assegnate in titolo ai cardinali vescovi (simbolicamente gli antichi vescovi suffraganei del Papa), ma rette da vescovi ordinari come tutte le altre diocesi.\nLa provincia ecclesiastica romana \u00e8 composta da sette diocesi:\nDal 1962 la sede suburbicaria di Ostia non ha un vescovo residente, ma \u00e8 unita in amministrazione apostolica alla diocesi di Roma: amministratore apostolico \u00e8 il vicario per la diocesi di Roma, assistito dal vescovo ausiliare per il settore sud in qualit\u00e0 di vicario generale.\nStoria.\nPeriodo paleocristiano.\nLa nascita della comunit\u00e0 cristiana di Roma.\nLa nascita della comunit\u00e0 cristiana di Roma, al tempo in cui era capitale dell'Impero Romano, \u00e8 legata alla predicazione dell'apostolo Paolo di Tarso iniziata prima con la Lettera ai Romani del 57-58, poi con il soggiorno nell'Urbe attorno ai primi anni 60 del I secolo. All'incirca nello stesso periodo, giunse a Roma anche Simon Pietro, il primo degli Apostoli, per risolvere le dispute nate in seno alla comunit\u00e0 attorno alle teorie propugnate da Simon Mago. Pietro, che viene considerato il primo vescovo di Roma, divenne il fondamento della Chiesa romana e in seguito della sua particolare pretesa di primato universale su tutte le altre Chiese particolari.\nAttorno al 64-67 i due apostoli subirono entrambi a Roma il martirio, durante le persecuzioni avvenute sotto il regno dell'imperatore Nerone.\nLe persecuzioni.\nLa morte dei due apostoli segn\u00f2 l'inizio della persecuzione dei cristiani nell'impero romano.\nLa diffusione della fede cristiana nella capitale dell'Impero rese infatti evidente all'autorit\u00e0 politica l'incompatibilit\u00e0 tra tale credo e la religione romana, in particolare per il fatto che, con il rifiuto del politeismo, il cristianesimo non poteva essere integrato nel sistema religioso di Stato e nel concetto di \"pax deorum\" che lo reggeva. A questo si aggiungeva il fatto che il rifiuto del culto imperiale appariva come una sfida all'autorit\u00e0 del \"princeps\", con l'aggravante, rispetto all'ebraismo, che il cristianesimo non risultava essere limitato ad una sola (e ridotta) componente etnica. Il fatto infine che i seguaci di Cristo prendessero particolarmente piede negli strati pi\u00f9 bassi della societ\u00e0 romana, propugnando anche certi principi di eguaglianza, rendeva questo tipo di culto ancor pi\u00f9 sospetto agli occhi dei ceti dominanti e delle autorit\u00e0.\nQuando l'imperatore Nerone imput\u00f2 il grande incendio di Roma all'azione della setta cristiana, questa venne posta fuori legge e iniziarono le persecuzioni nei confronti di coloro che si rifiutavano di sacrificare agli dei e all'imperatore. La persecuzione di Nerone fu una delle pi\u00f9 violente che colpirono la comunit\u00e0 di Roma, segnando in particolare la morte dei due capi: Pietro, crocifisso nel circo del colle vaticano, e Paolo, decapitato \"Ad Aquaas salvias\", il luogo su cui sorge l'attuale abbazia delle Tre Fontane oppure lungo la via Ostiense.\nLe persecuzioni, tuttavia, non furono dei fenomeni continui, ma degli eventi circoscritti dipendenti dal contesto politico e dalla personale inclinazione degli imperatori a tollerare o meno il nuovo culto.\nDurante tali persecuzioni subirono il martirio praticamente tutti i papi:\nFu in questo periodo che vennero realizzate le catacombe, cimiteri ipogei destinati al culto dei martiri.\nLa legalizzazione del cristianesimo e la costituzione della Pentarchia.\nA seguito della legittimazione del culto cristiano, con l'editto di Milano emanato dall'imperatore Costantino I nel 313 e della sconfitta di Massenzio, Roma e la sua diocesi furono coinvolte, durante il pontificato di Silvestro I, nell'ampia campagna edilizia avviata dall'imperatore con la costruzione delle prime tre basiliche patriarcali: lateranense, vaticana e ostiense. Libera di operare liberamente e posta sotto la protezione imperiale, la diocesi di Roma crebbe rapidamente in importanza, sia religiosa che politica.\nIn quest'epoca il primato nella Cristianit\u00e0 era dato alle tre sedi petrine: Roma, Alessandria e Antiochia, che ricoprivano un rango particolare nella Chiesa in quanto risalenti direttamente a Pietro. Le Chiese di lingua latina, cio\u00e8 quelle presenti nella parte occidentale dell'Impero (Europa occidentale e Nordafrica), furono cos\u00ec particolarmente soggette al Papa di Roma, costituendo la Chiesa latina.\nLa trasformazione del Cristianesimo in religione ufficiale dell'Impero Romano con l'editto di Tessalonica di Teodosio I rafforz\u00f2 ancora di pi\u00f9 la strutturazione gerarchica della Chiesa e attribu\u00ec al vescovo di Roma, come agli altri vescovi, un ruolo formale nell'amministrazione imperiale, accanto ai funzionari civili: in tale ottica \u00e8 da individuare la coincidenza tra il termine diocesi utilizzato per indicare la circoscrizione vescovile e l'analogo termine diocesi attribuito alle circoscrizioni di province. Cos\u00ec come i governatori provinciali erano sottoposti ai vicari e i viciari ai prefetti del pretorio, altrettanto, dunque, i vescovi erano sottoposti ai metropoliti e i metropoliti ai patriarchi. Il collega di Teodosio, poi, l'imperatore Graziano, lasci\u00f2 a papa Damaso e ai suoi successori il titolo di Pontefice Massimo, che indicava la massima autorit\u00e0 religiosa romana.\nParallelamente alla suddivisione dell'Impero, la crescente importanza di Costantinopoli-Nuova Roma port\u00f2 i vescovi di Roma a scontrarsi con le decisioni del Concilio Costantinopolitano I, che aveva elevato la sede episcopale di Bisanzio a patriarcato, assegnandogli l'onore del secondo posto dopo la Chiesa di Roma.\nL'organizzazione della Chiesa cristiana si consolid\u00f2 in quest'epoca sulla cosiddetta Pentarchia, cio\u00e8 sul governo dei cinque patriarcati: nell'ordine il Patriarcato di Roma, il Patriarcato di Costantinopoli, il Patriarcato di Alessandria, il Patriarcato di Antiochia e il Patriarcato di Gerusalemme. Nel 451, per\u00f2, la sede romana rifiut\u00f2 l'approvazione al XXVIII canone del Concilio di Calcedonia che, per l'appunto, poneva Costantinopoli subito dopo Roma, affermando con decisione il primato papale.\nCon la caduta nel 476 dell'Impero d'Occidente si venne a creare un vuoto di potere temporaneamente occupato dal Senato e dall'autorit\u00e0 pontificia, essendo il papa l'unico \"funzionario imperiale\" rimasto in citt\u00e0.\nIl dominio bizantino degli imperatori \"isapostoli\" e lo Scisma dei Tre Capitoli.\nTra il VI e il VII secolo Roma e la sua diocesi passarono sotto l'autorit\u00e0 dell'Impero bizantino: l'unione venne decretata con la Prammatica Sanzione \"sulle richieste di papa Vigilio\". Il dominio bizantino su Roma venne dapprima strutturato in eparchia Urbicaria (580), poi, a partire dal 582, il Ducato Romano, soggetto all'Esarca bizantino d'Italia.\nAttorno al 590 papa Gregorio Magno, oltre a sollecitare l'intervento imperiale contro i Longobardi che minacciavano Roma, riordin\u00f2 il rito romano e l'annesso canto liturgico: il gregoriano. In questo periodo i latifondi della diocesi romana si estesero su ampie porzioni della Sicilia e della Sardegna bizantine.\nIn questo periodo i vescovi di Roma dovettero affrontare numerose dispute sia di ordine politico che, soprattutto, religioso con gli Imperatori bizantini che, con la loro autorit\u00e0 di Isapostoli legiferavano di frequente sulle materie religiose: se nel VI secolo papa Silverio era morto a sull'isola Palmarola prigioniero di Giustiniano I e il successore Vigilio aveva dovuto piegarsi con la forza e la prigionia al monofisismo dell'imperatore, provocando lo Scisma dei Tre Capitoli delle metropolie di Milano e Aquileia, ancora pi\u00f9 di un secolo dopo papa Severino, opponendosi al monotelismo imperiale propugnato nell'editto \"Ekthesis\" di Eraclio I, subiva la prigionia e il saccheggio del Laterano nel 640, mentre Martino I, dopo aver rifiutato l'approvazione del nuovo editto monotelita \"typos\" di Costante II, moriva in esilio a Cherson, sul Mar Nero.\nIl periodo del dominio temporale.\nLa nascita del Patrimonio di San Pietro.\nIl successivo declino del controllo da parte dell'Impero d'Oriente sul territorio di Roma, chiamato Ducato romano, i vescovi dell'Urbe assunsero al ruolo di amministratori del potere temporale. Tale potere venne determinato prima dalla costituzione del Patrimonio di san Pietro, cio\u00e8 delle propriet\u00e0 fondiarie della Chiesa romana, poi, nel 728 dalla costituzione del primo nucleo degli Stati della Chiesa, attraverso la donazione di Sutri da parte del Re dei Longobardi Liutprando. Con la definitiva scomparsa del controllo imperiale, la diocesi di Roma estese il proprio potere sull'intero Lazio e su molte altre terre limitrofe grazie a una nuova donazione, questa volta del Re dei Franchi Pipino: con la \"Promissio Carisiaca\" il sovrano concedeva il potere su tutti gli territori gi\u00e0 appartenuti all'Esarcato d'Italia alla \"Santa romana Repubblica di Dio\". A partire da questo periodo le propriet\u00e0 della sede romana vennero organizzate in enti territoriali rette dai diaconi della Chiesa romana: i \"Patrimonia\".\nNell'VIII-IX secolo, avvalendosi della falsa Donazione di Costantino e dei complessi intrecci politici con gli Imperatori carolingi, i papi giustificarono e consolidarono il dominio temporale della \"Santa Sede\" e al contempo ribadirono le loro aspirazioni al primato universale, divenendo la fonte del potere dei Sacri Romani Imperatori da loro esclusivamente incoronati. La pratica inizi\u00f2 con la messa di Natale del 25 dicembre 800, quando papa Leone III incoron\u00f2 Carlo Magno nella basilica vaticana. Fu in questo periodo che i papi iniziarono ad indossare una tiara cinta da una corona, per simboleggiare il potere sullo Stato della Chiesa.\nIl saccheggio di San Pietro nell'846 a opera dei Saraceni rese in questo periodo evidente la vulnerabilit\u00e0 del santuario petrino, che sempre pi\u00f9 rappresentava, con la tomba del \"Principe degli Apostoli\", il simbolo della supremazia romana. La soluzione fu la costruzione della Citt\u00e0 Leonina, quel borgo fortificato che \u00e8 l'odierna citt\u00e0 vaticana, solennemente inaugurata il 27 giugno 852 da papa Leone IV, che la rese citt\u00e0 separata da Roma, con propri magistrati e proprio clero. Iniziava cos\u00ec il secolare confronto a distanza tra la basilica e il clero vaticani, simbolo di un papa di dimensione \"imperiale\", capo della Chiesa universale, e la cattedrale lateranense con il proprio clero, simbolo del papa vescovo e signore di Roma.\nLa nuova dimensione temporale assunta dalla sede di Roma espose inoltre sempre pi\u00f9 i suoi vescovi ai complessi giochi politici in seno al Sacro Romano Impero.\nUn esempio degli effetti di tale situazione fu nell'897, l'orrendo Sinodo del cadavere, nel corso del quale la salma esumata di papa Formoso venne processata in Laterano dal successore Stefano VI per il sostegno offerto alle pretese imperiali di Arnolfo di Carinzia contro Guido e Lamberto di Spoleto.\nSotto i successori di Stefano, tra il 904 e il 963, la Chiesa romana fu preda della spregiudicata politica di donne potenti e corrotte, tra le quali spiccava la senatrice Marozia: moglie del duca Alberico I di Spoleto e sposa in seconde nozze di Ugo di Provenza, re d'Italia, fu cugina e amante di papa Sergio III, madre di papa Giovanni XII e del duca spoletino Alberico II e nonna di papa Giovanni XII. Quest'ultimo venne infine dichiarato indegno e deposto da un concilio indetto per ordine dall'imperatore Ottone I di Germania, appena incoronato a Roma dallo stesso Giovanni. Tale torbido periodo divenne noto come \"pornocrazia\".\nIl Grande Scisma con le Chiese ortodosse e le crociate: la creazione dei \"patriarchi latini\".\nNel 1054 il Grande Scisma e le reciproche scomuniche tra il papa e il patriarca di Costantinopoli ruppero la comunione tra la Chiesa cattolica, cio\u00e8 l'insieme delle Chiese che riconoscevano il primato pontificio, e le Chiese ortodosse, cio\u00e8 le chiese orientali che, seguendo l'esempio del patriarca Michele Cerulario, rifiutavano la sottomissione all'autorit\u00e0 della sede romana. La risposta fu il \"Dictatus papae\" di Gregorio VII: l'enunciazione delle supreme prerogative del vescovo di Roma. Nel 1078 in Laterano si tenne un concilio per la definizione delle eresie in materia di Eucaristia.\nA partire dal 1095 e per i successivi duecento anni, i vescovi di Roma si fecero propugnatori della liberazione della Terrasanta dal dominio del Califfato islamico. Le Crociate, indette da papa Urbano II e dai suoi successori garantivano l'indulgenza per quanti avessero liberato il Santo Sepolcro e le vie dei pellegrinaggi nella terra di Cristo dagli infedeli. Il controllo latino sulla Palestina e sulle coste della Siria e dell'Armenia Minore, tenuto tra alterne vicende durante questi due secoli, consent\u00ec alla Chiesa latina di estendere il proprio controllo sulle aree di pertinenza delle antiche chiese di Gerusalemme e Antiochia, sancito dalla costituzione, nel 1099, dei patriarcati latini Gerusalemme, e di Antiochia, in contrapposizione agli esistenti patriarcati orientali.\nSebbene, poi, a seguito di eventi contrari alle reali intenzioni dei pontefici, cio\u00e8 a causa della deviazione della Quarta Crociata imposta dai Veneziani, la conquista latina di Costantinopoli port\u00f2 alla creazione, nel 1204, anche di un Patriarcato latino di Costantinopoli, che, per quanto effimero nella sua esistenza territoriale, sopravvisse come titolo per quasi otto secoli. A quel punto, i papi tentarono di ricostituire in forma latina l'antica pentarchia con la creazione, in titolo, del Patriarcato latino di Alessandria.\nDurante il pontificato di Urbano II la Chiesa di Roma prese il controllo della Sicilia, che, dopo secoli di controllo bizantino e arabo, venne costituita in Legazia apostolica. Il diritto pontificio sull'isola era costituito dagli ampi \"patrimonii\" che, sin dall'epoca di Gregorio Magno, la diocesi di Roma deteneva nella Sicilia e Sardegna allora bizantine. La legazia di Sicilia divenne la fonte del potere dei successivi Re di Sicilia, allorch\u00e9 questi vennero costituiti tali in virt\u00f9 della concessione feudale del papa, di cui erano dunque vassalli: simbolo di tale condizione era, tra le altre cose, l'omaggio feudale rappresentato dall'invio di una mula bianca ad ogni nuovo pontefice, poi utilizzata durante la cosiddetta \"cavalcata papale\" nel corso della cerimonia di presa di possesso del Laterano.\nI concili ecumenici Lateranense I, II, III e IV, tenuti a Roma in quest'epoca stabilirono tra l'altro il diritto esclusivo del Papa nella nomina dei vescovi e quello dei cardinali per la nomina del Papa, la conferma del celibato ecclesiastico, il principio della transustanziazione e il primato pontificio.\nL'introduzione dell'Anno Santo, la Cattivit\u00e0 avignonese e lo Scisma d'Occidente.\nDurante il pontificato di Bonifacio VIII le aspirazioni universalistiche dei vescovi di Roma giunsero all'apogeo, con l'enunciazione nella bolla \"Unam Sanctam\" del principio di supremazia del potere spirituale della Chiesa di Roma, ma su tutti i principi temporali, simboeggiato dalla duplice corona apposta dallo stesso Bonifacio sulla Tiara papale. Nel giugno del 1299 il papa ordin\u00f2 poi la completa distruzione della citt\u00e0 di Palestrina, che perse temporaneamente il titolo di sede suburbicaria. Il 22 febbraio 1300 Bonifacio indisse il primo Anno Santo, con la bolla \"Antiquorum habet fidem\", stabilendone la cadenza secolare. Le aspirazioni del pontefice alla supremazia temporale vennero per\u00f2 stroncate dall'episodio dello Schiaffo di Anagni.\nL'aspirazione universalizzante del papato port\u00f2 tuttavia, come conseguenza immediata per la diocesi romana, il trasferimento della residenza pontificia dal Laterano al Vaticano, che con la presenza della tomba di Pietro, poteva pi\u00f9 degnamente trasmettere l'idea del papa \"successore di Pietro e Vicario di Cristo\".\nNonostante papa Clemente V avesse aggiunto una terza corona alla tiara pontificia, per indicare la propria supremazia anche temporale e creando in tal modo il Triregno, per circa settant'anni i vescovi di Roma, pur mantenendo la titolarit\u00e0 della sede, furono sotto il controllo dei Re di Francia, risiedendo ad Avignone, feudo ecclesiastico in Provenza. Tale periodo, noto come Cattivit\u00e0 avignonese, port\u00f2 ad un indebolimento del controllo pontificio su Roma e sulla sua diocesi e poi, dopo il ritorno dei pontefici nell'Urbe, lo scontro tra francesi e antifrancesi per il controllo del Papato. La conseguenza di tale scontro fu un nuovo scisma, durato dal 1378 al 1417, quando venne finalmente ricomposto.\nLa Riforma protestante e lo Scisma anglicano.\nSempre pi\u00f9 impegnati nell'amministrazione universale della Chiesa cattolica e in quella temporale dei possedimenti della Chiesa, i vescovi di Roma presero a delegare con regolarit\u00e0, a partire dal XVI secolo l'amministrazione della diocesi romana e della stessa citt\u00e0 di Roma a dei \"Vicari Generali\" che, per l'invalso uso di detenere al contempo il titolo cardinalizio, divennero presto noti con il nome popolare di cardinali vicari.\nNella stessa epoca, a seguito del fallimento del tentativo di riforma ecclesiastica caratterizzato dal Concilio Lateranense V, nell'Europa settentrionale si diffuse la Riforma protestante, una revisione teologica che, opponendosi non solo al primato papale e all'intero sistema clericale, venne dichiarata eretica da papa Leone X.\nAnche la Chiesa d'Inghilterra si stacc\u00f2 dalla comunione con Roma rifiutando il primato papale e dichiarando il Re d'Inghilterra proprio capo supremo: era lo Scisma anglicano.\nAlla fine del Cinquecento i vescovi di Roma si dotarono di una nuova residenza, il Palazzo del Quirinale, posto in posizione pi\u00f9 salubre rispetto alla Citt\u00e0 Leonina e soprattutto pi\u00f9 defilato rispetto ai flussi di pellegrini diretti a San Pietro.\nLa Controriforma.\nLa reazione della Chiesa di Roma e delle Chiese con lei in comunione fu la un'ampia revisione della struttura della Chiesa cattolica, nota come Controriforma. Tra le altre cose, il Concilio di Trento estese il rito romano nella Chiesa latina, abrogando tutti i riti che avessero un'antichit\u00e0 inferiore ai duecento anni.\nNel 1824 papa Leone XII, con la lettera apostolica \"Super universam\" del 1\u00ba novembre, procedette ad una riorganizzazione delle parrocchie romane e ad una loro ridefinizione territoriale; delle 72 parrocchie esistenti ne soppresse 37 e ne istitu\u00ec 9 nuove, per un totale di 44 parrocchie. Furono erette a nuove parrocchie le seguenti chiese: Santa Maria Maggiore, Sant'Adriano al Foro Romano, Santa Maria ai Monti, San Giacomo in Augusta, San Rocco, Santa Maria della Nazione Picena, Santa Lucia del Gonfalone, Santa Dorotea e San Bernardo alle Terme. Con la stessa bolla, il pontefice istitu\u00ec il \"Tabularium Vicariatus Urbis\", l'attuale archivio storico diocesano, per la conservazione dei registri parrocchiali romani.\nLeone XII indisse anche una \"visita apostolica\" della citt\u00e0 e delle chiese della diocesi, con la bolla \"Cum primum\" del 31 maggio.\nNella seconda met\u00e0 del XIX secolo il primo concilio ecumenico vaticano sanc\u00ec il principio dell'infallibilit\u00e0 pontificia.\nDal 1870 a oggi.\nDopo la breccia di Porta Pia e la conquista di Roma da parte del Regno d'Italia, nel 1871, ebbe fine il potere temporale dei Papi, ma non lo \"status\" di personalit\u00e0 giuridica nel diritto internazionale per la sede episcopale romana. Nonostante i papi si considerassero prigionieri politici, il Regno d'Italia garant\u00ec l'autonomia e l'inviolabilit\u00e0 vaticana e della Chiesa romana attraverso la legge delle Guarentigie, fino al 1929, quando, con i Patti lateranensi venne costituito lo Stato della Citt\u00e0 del Vaticano: uno Stato indipendente soggetto alla sovranit\u00e0 assoluta della Santa Sede, rappresentata dal papa.\nLe riforme di Pio X.\nL'avvento sulla cattedra vescovile romana di papa Pio X rappresenta un punto di rinnovamento per l'intera diocesi di Roma ed incide profondamente nella vita religiosa della citt\u00e0. Con tutta una serie di interventi, che si susseguono a ritmo incalzante, \u00absi ha l'impressione che la diocesi di Roma venga risvegliata da una situazione di stasi e quasi di decadenza in cui si trovava da tempo\u2026 L'opera riformatrice di Pio X come vescovo di Roma si svolge secondo un piano pi\u00f9 razionale e organico, e tocca i punti nevralgici della vita diocesana, cio\u00e8 il clero e le parrocchie\u00bb.\nLa visita apostolica (1904-1907).\nPoco pi\u00f9 di sei mesi dopo la sua elezione Pio X indisse una visita apostolica alla diocesi di Roma con la bolla \"Quum arcano Dei consilio\" dell'11 febbraio 1904, ottant'anni dopo l'ultima visita indetta da Leone XII, con lo scopo di riformare il clero e la vita religiosa delle parrocchie romane e per rendersi conto dei veri problemi della citt\u00e0 e prendere gli opportuni provvedimenti.\nPer l'occasione fu istituita una speciale commissione presieduta dal cardinale vicario Pietro Respighi e composta da una ventina di persone tra vescovi, religiosi, e prelati della Curia romana, a cui Pio X concesse speciali facolt\u00e0 per l'esecuzione del loro lavoro e lo svolgimento della visita. Essa ebbe inizio la mattina del 10 aprile con una solenne celebrazione nella basilica patriarcale lateranense. Il cardinale vicario guid\u00f2 personalmente la visita alle basiliche patriarcali e alle parrocchie romane, mentre agli altri componenti della commissione spett\u00f2 il compito di visitare le altre chiese, le case religiose, le istituzioni scolastiche. La visita dur\u00f2 tre anni ed ebbe termine nel 1907.\nPer un'indagine a tappeto della situazione religiosa della diocesi, furono preparati dei questionari inviati ad ogni parrocchia, rettoria, monastero, convento, scuole e ad ogni altra istituzione religiosa e cattolica della citt\u00e0; le risposte dovevano pervenire in Vaticano alla Congregazione della visita apostolica. In questo modo \u00abla visita del 1904 ha dato a papa Sarto l'occasione di intervenire, in modo decisivo, nel governo della diocesi e di dare delle direttive in conformit\u00e0 alle esigenze e ai problemi nuovi di una citt\u00e0\u00bb profondamente modificata dopo il 1870.\nLa riforma delle parrocchie.\nGi\u00e0 papa Leone XIII, negli ultimi anni del suo pontificato, aveva istituito una commissione per la riforma delle parrocchie romane \u00abtroppe di numero, mal ripartite e peggio assistite\u00bb. La visita apostolica permise a Pio X di avere un quadro completo della situazione e di apportare le appropriate modifiche. Nel 1904 la diocesi comprendeva 58 parrocchie, di cui due, San Bartolomeo all'Isola e i Santi Marcellino e Pietro a Torpignattara, avevano qualche centinaio di abitanti, mentre altre superavano le 20.000 unit\u00e0, e la parrocchia di San Giovanni in Laterano i 40.000 fedeli.\nLa commissione di Leone XIII aveva gi\u00e0 predisposto un piano di riforma, distinguendo le parrocchie della citt\u00e0 in tre settori concentrici: quelle del centro storico all'interno delle mura aureliane; quelle adiacenti alle mura, ma fuori dal centro storico e quelle esterne dell'agro romano. Pio X approv\u00f2 il piano leoniano e, d'accordo con il Governo italiano, per contenere le spese, decise di trasferire i titoli giuridici e le rendite delle parrocchie soppresse a quelle nuove. Secondo la testimonianza, resa al processo di beatificazione del pontefice da Francesco Faberj, segretario del vicariato ed attuatore esecutivo della riforma, il criterio seguito da Pio X \u00abin tutto lo svolgersi di questa riforma o riordinamento delle parrocchie era quello soltanto del bene delle anime. Si studi\u00f2 quindi il problema dal lato topografico e demografico, per stabilire quante parrocchie fossero necessarie e dove stabilire la chiesa parrocchiale\u2026\u00bb\nIl primo atto di riforma si ebbe il 1\u00ba giugno 1905 con la lettera apostolica \"Almae Urbis Nostrae\", con la quale il pontefice soppresse le parrocchie di San Tommaso in Parione e di Santa Lucia del Gonfalone ed eresse le parrocchie di Santa Maria Nova e di San Gioacchino ai Prati. Decreti simili furono pubblicati lungo tutto il pontificato di Pio X e alla sua morte erano gi\u00e0 pronte le somme necessarie o il terreno gi\u00e0 acquistato per le altre parrocchie previste dal progetto iniziale.\nNel complesso, la riforma port\u00f2 alla soppressione di 15 parrocchie nel centro storico e alla costituzione di 16 nuove parrocchie in periferia e nei quartieri che si stavano sviluppando. Per la costruzione di nuove chiese parrocchiali e per la ristrutturazione e l'adeguamento di vecchie chiese diventate parrocchie furono spesi complessivamente 12 milioni di lire.\nLa riforma della catechesi.\nL'opera di rinnovamento introdotta da Pio X si estese anche alla catechesi. All'inizio del suo pontificato, il papa introdusse l'abitudine di accogliere in Vaticano, nei pomeriggi delle domeniche, gruppi di fedeli delle parrocchie romane per impartire loro lezioni di catechismo sul vangelo festivo.\nA Roma e nel Lazio era ancora in vigore il catechismo di Roberto Bellarmino (XVII secolo), aggiornato ai tempi di papa Leone XIII (1901), mentre nel resto dell'Italia si stavano diffondendo nuovi testi di catechismo, approvati dalle autorit\u00e0 ecclesiastiche. Inoltre a Roma era invalsa l'abitudine di non insegnare il catechismo in parrocchia, ma di demandare questo compito a particolari istituti religiosi della citt\u00e0, dove i bambini si preparavano in massa a ricevere i sacramenti dell'iniziazione cristiana; l'aumento demografico della citt\u00e0 e la difficile dislocazione di questi istituti impediva a molti ragazzi di accedere ai sacramenti. Il 12 gennaio 1905 Pio X scrisse una lettera al cardinale vicario Respighi per imporre ai parroci l'obbligo e il dovere di preparare i bambini nella propria parrocchia.\nDopo la pubblicazione dell'enciclica \"Acerbo Nimis\" per la riforma della catechesi, il pontefice fece preparare un sussidio, pubblicato con il titolo di \"Compendio della dottrina cristiana prescritto da Sua Santit\u00e0 Papa Pio X alle diocesi della provincia di Roma\". Con lettera al cardinale Respighi del 14 giugno 1905, il pontefice impose l'obbligo del nuovo testo \u00abper l'insegnamento pubblico e privato nella Diocesi di Roma e in tutte le altre della Provincia Romana\u00bb.\nLe critiche e le osservazioni giunte su questo testo, e le nuove disposizioni sull'et\u00e0 della prima comunione, imposero ben presto un rifacimento del \"Compendio\". Nacque cos\u00ec quello che in seguito fu conosciuto come \"Catechismo di Pio X\", costituito in realt\u00e0 da due testi: il \"Catechismo della dottrina cristiana\" e i \"Primi elementi della dottrina cristiana\", pubblicati verso la fine di novembre 1912. Con lettera al cardinale vicario del 18 ottobre 1912, Pio X rese obbligatori per la diocesi di Roma e le sue suffraganee questi due catechismi \u00absenza mutazione di parola\u00bb, con il divieto \u00abche d'ora innanzi nell'insegnamento catechistico si segua altro testo\u00bb.\nLa riforma della disciplina ecclesiastica e del seminario romano.\nTra i motivi che indussero Pio X a indire la visita apostolica nel 1904 c'era anche la riforma del clero romano. L'anno successivo il pontefice prese precise disposizioni per regolamentare la presenza e la residenza a Roma di seminaristi, chierici e clero extradiocesano, presenti numerosi nella citt\u00e0. In una lettera al cardinale vicario Respighi del 6 agosto 1905 stabil\u00ec che nessun prete o chierico poteva stabilirsi in diocesi senza una formale e motivata richiesta, senza il permesso del suo vescovo d'origine e senza il nulla osta rilasciato dal Vicariato; a chi non ottemperava a queste disposizioni era vietato l'esercizio del ministero pastorale.\nNell'ottobre del 1903 il cardinale Respighi istitu\u00ec una speciale commissione per la direzione del ministero sacerdotale a Roma, con lo scopo di conoscere il clero e di vigilarne lo spirito e l'attivit\u00e0. Con la riforma delle parrocchie, Pio X era intenzionato non solo a rivedere territorialmente la loro giurisdizione, ma anche e soprattutto cercare e formare personale adatto e preparato per l'attivit\u00e0 parrocchiale, lavoro poco bramato dai giovani preti, che ambivano piuttosto a posti nella Curia romana o negli uffici del Vicariato. Nel dicembre 1904, il papa impose l'obbligo per il clero secolare romano degli esercizi spirituali da compiersi ogni tre anni; a chi non adempiva a questo obbligo, non veniva rinnovato il permesso di celebrare la messa o di ascoltare le confessioni. Furono emanate anche nuove disposizioni per la predicazione nel territorio della diocesi, previo un apposito esame e la necessaria autorizzazione del cardinale vicario. Nel 1908 fu vietato al clero romano di frequentare i teatri o assistere a spettacoli cinematografici; la pena ai contravventori giungeva fino alla sospensione \"a divinis\".\nL'impegno maggiore fu profuso da Pio X per la riforma degli studi ecclesiastici e dei seminari romani, nel contesto della generale riforma dei seminari italiani introdotta dal pontefice con le disposizione del 1907, 1908 e 1912. A Roma esistevano sette seminari per la formazione del clero locale, tra cui il Seminario Pio, il Seminario Vaticano, il Collegio Capranica e il Seminario romano, il pi\u00f9 importante seminario della diocesi, che all'epoca aveva sede nel palazzo dell'Apollinare, adiacente alla basilica omonima. Pio X decise la costruzione di una nuova sede per il Seminario Romano, presso la basilica lateranense, inaugurata nel mese di novembre 1913. Contestualmente il pontefice istitu\u00ec una commissione di cardinali per studiare un progetto di riforma dei seminari di Roma e la fattibilit\u00e0 della loro unificazione. Frutto dei lavori della commissione \u00e8 la costituzione apostolica \"In praecipuis\" pubblicata il 29 giugno 1913. La costituzione decise la divisione del Seminario Romano in seminario minore e seminario maggiore e la soppressione dei vari seminari ad eccezione del Leonino, del Vaticano e del Capranica. Successivi documenti pontifici regolarono la vita interna del seminario maggiore, il programma di studi, con particolare vigilanza sulla formazione dei professori e sui testi utilizzati, nel contesto della lotta che la Santa Sede stava sostenendo in quel frangente storico contro il modernismo teologico.\nLa riforma del Vicariato.\n\u00abL'organizzazione della curia diocesana di Roma si presentava, agli inizi del Novecento, in uno stato di inadeguatezza alle necessit\u00e0 dei tempi. L'autorit\u00e0 e la giurisdizione del cardinale Vicario erano limitate della molteplicit\u00e0 delle esenzioni e dei privilegi\u00bb. Fin dagli inizi del suo pontificato nel 1905, Pio X, nell'intento di costituire una vera curia diocesana come qualsiasi altra diocesi, incaric\u00f2 il segretario del Vicariato Francesco Faberj di preparare un progetto di riforma, basato sull'eliminazione della giurisdizione di altri cardinali e dei vari enti religiosi o laici e sulla nascita di un vero e proprio governo diocesano; il progetto tuttavia fu abbandonato ben presto, come pure il tentativo di dare una nuova sede agli uffici del Vicariato, in sostituzione delle anguste camere in piazza Sant'Agostino.\nIl progetto di riforma fu ripreso negli anni 1908-1912 affidato al cardinale Gaetano De Lai e port\u00f2 alla pubblicazione della costituzione apostolica \"Etsi nos\" del 1\u00ba gennaio 1912, con la quale il pontefice riform\u00f2, per la prima volta in modo sistematico, il Vicariato di Roma. Esso veniva suddiviso in quattro uffici, a capo dei quali era posto il cardinale vicario coadiuvato da quattro prelati, ognuno preposto ad uno dei nuovi uffici: 1\u00ba culto divino e visita apostolica; 2\u00ba disciplina del clero e del popolo cristiano; 3\u00ba affari giudiziari; 4\u00ba amministrazione economica. Il regolamento, che sopprimeva l'ufficio dell'arcivescovo vicegerente, prevedeva la nomina di un sacerdote, incaricato in modo speciale della cura pastorale dell'agro romano; stabiliva la costituzione di un gruppo di parroci incaricati di vigilare sulla catechesi e di promuoverla; venivano abolite le giurisdizioni particolari di cardinali ed enti ecclesiastici.\nIl Vicariato ebbe anche una nuova e pi\u00f9 consona sede nel palazzo Maffei Marescotti in via della Pigna, acquistato dal Vaticano per 80.000 lire.\nLa diocesi in epoca post-conciliare.\nIl 25 gennaio 1959 papa Giovanni XXIII, in un'allocuzione ai cardinali, annunci\u00f2 la convocazione di un concilio ecumenico, il Concilio Vaticano II, ed insieme la convocazione di un sinodo per la diocesi di Roma. Era la prima volta che un sinodo veniva celebrato nella diocesi del papa. Preparato nei mesi successivi all'annuncio, fu celebrato da domenica 25 gennaio 1960 al sabato successivo, 31 gennaio. \u00abIl sinodo di Roma di papa Roncalli promulg\u00f2 il codice diocesano in concordanza e adeguamento alle situazioni particolari di ogni diocesi, traducendo a livello locale norme pi\u00f9 generali. La partecipazione al sinodo era prevista attiva nella fase preparatoria mentre la celebrazione doveva consistere nell'ascolto da parte del clero convocato della lettura delle costituzioni, che cadevano sotto la sola autorit\u00e0 del vescovo \"unicus legislator\".\u00bb\nDal 1962 la diocesi di Ostia \u00e8 amministrata dai vescovi di Roma, tramite il vicario generale per la diocesi di Roma.\nPapa Paolo VI \u00e8 stato il primo vescovo ad effettuare visite non occasionali alle parrocchie di Roma. Nel 1966, in ottemperanza ad alcune decisioni del primo sinodo romano, con il motu proprio \"Romanae Urbis\", ha provveduto ad organizzare territorialmente la diocesi in cinque settori, ognuno affidato ad un vescovo ausiliare. Inoltre, nel 1977, con la costituzione apostolica \"Vicariae potestatis in Urbe\" procedette alla riforma del vicariato, in applicazione delle decisioni del concilio Vaticano II.\nNel 1978, per la prima volta dopo oltre quattro secoli, Roma ha avuto un vescovo straniero, il polacco Giovanni Paolo II, che fin dall'inizio del suo ministero si present\u00f2 come \"vescovo di Roma\". Nel suo lungo episcopato si impegn\u00f2 in modo sistematico alla visita delle parrocchie romane, visitandone 301 su un totale di 333. Rinnov\u00f2 ulteriormente il vicariato di Roma con la costituzione apostolica \"Ecclesia in Urbe\", e celebr\u00f2 un secondo sinodo diocesano tra ottobre 1992 e maggio 1993.\nTra il 1946 e il 1965 furono ridefiniti i confini tra la diocesi di Roma e le diocesi suburbicarie di Ostia e di Porto-Santa Rufina. Il 7 marzo 2005 la diocesi ha incorporato il territorio dell'abbazia territoriale di San Paolo fuori le mura, che ha perso il privilegio della territorialit\u00e0. Un'ulteriore modifica del confine con la diocesi di Ostia si \u00e8 verificata nel 2012.\nIl 28 febbraio 2013, per la prima volta dopo diversi secoli, un papa, Benedetto XVI, ha dato le dimissioni da vescovo di Roma.\nCronotassi.\nSi omettono i periodi di sede vacante non superiori ai 2 anni o non storicamente accertati.\nVescovi ausiliari.\nNel luglio del 1961 vennero nominati, per la prima volta, due vescovi ausiliari. Nel febbraio del 1966, al momento della divisione della diocesi in settori, ne vennero aggiunti altri due. Oltre ai vescovi ausiliari dei cinque settori in cui \u00e8 divisa la diocesi, vi sono vescovi ausiliari con incarichi particolari: la pastorale sanitaria e la formazione permanente del clero.\nStatistiche.\nLa diocesi nel 2020 su una popolazione di 3.174.440 persone contava 2.603.000 battezzati, corrispondenti all'82,00% del totale."}
{"id": "151694", "revid": "1645873", "url": "https://it.wikipedia.org/wiki?curid=151694", "title": "\u0160alovci", "text": "\u0160alovci (in ungherese \"Sall\" o \"Sal\", in tedesco \"Schabing\") \u00e8 un comune di 1.718 abitanti della Slovenia nord-orientale. \u00c8 il comune pi\u00f9 settentrionale del Paese.\nLe localit\u00e0 che compongono il comune sono: Budinci, \u010cepinci, Dolenci, Domanj\u0161evci, Markovci e \u0160alovci."}
{"id": "151696", "revid": "1634976", "url": "https://it.wikipedia.org/wiki?curid=151696", "title": "San Pietro-Vertoiba", "text": "San Pietro-Vertoiba, fino al 1947 San Pietro di Gorizia, (in sloveno \u0160empeter-Vrtojba, in friulano ) \u00e8 un comune di abitanti della Slovenia occidentale. \nGeografia fisica.\nIl comune \u00e8 bagnato dal torrente Vertoibizza (\"Vrtojbica\") mentre l'altura principale \u00e8 il monte San Marco (\"Markov hrib\"), alto .\nGeografia antropica.\nLocalit\u00e0.\nIl comune di San Pietro-Vertoiba \u00e8 diviso in 2 insediamenti (\"naselja\"):\nEntrambe le localit\u00e0 erano comuni ai tempi della monarchia asburgica, e furono annesse a Gorizia dal fascismo. Col passaggio alla Jugoslavia, le unit\u00e0 amministrative divennero ripetutamente mutevoli in tema di territorio, poteri, gerarchie ed effettiva autonomia dagli organi del partito comunista, e con l\u2019indipendenza della Slovenia venne ribadita la dipendenza da Nuova Gorizia. Il comune attuale fu alla fine nuovamente distaccato da quello neogoriziano a seguito di referendum nel 1998.\nInfrastrutture e trasporti.\nLa stazione di Vertoiba \u00e8 posta sulla ferrovia Gorizia-Aidussina, servita da corse regionali svolte dalla Slovenske \u017eeleznice mentre la stazione di San Pietro \u00e8 posta sulla ferrovia Jesenice-Trieste.\nNel 1927 fu attivata la linea 2 della rete tranviaria di Gorizia, attiva fino al 1935, che aveva nella frazione di San Pietro il proprio capolinea orientale, presso l'attuale autostazione nelle adiacenze dell'hotel Lipa."}
{"id": "151698", "revid": "120984100", "url": "https://it.wikipedia.org/wiki?curid=151698", "title": "\u0160en\u010dur", "text": "\u0160en\u010dur (IPA: , in tedesco \"Sankt Georgen\") \u00e8 un comune (\"ob\u010dina\") della Slovenia. Ha una popolazione di abitanti ed un'area di . Appartiene alla regione statistica dell'Alta Carniola.\nStoria.\nIl comune di \u0160en\u010dur \u00e8 stato istituito il 3 ottobre 1994 a seguito della suddivisione del comune cittadino di Kranj in cinque entit\u00e0.\nGeografia antropica.\nSuddivisioni amministrative.\nIl comune di \u0160en\u010dur \u00e8 diviso in 11 insediamenti (\"naselija\"):"}
{"id": "151700", "revid": "1609015", "url": "https://it.wikipedia.org/wiki?curid=151700", "title": "Liechtenstein Museum", "text": "Il Liechtenstein Museum (\"Museo Liechtenstein\") \u00e8 una pinacoteca di Vienna. Nella sua forma attuale \u00e8 stato aperto il 29 marzo 2004. Nelle sale del museo viene presentata la collezione privata del Casato di Liechtenstein, una delle pi\u00f9 grandi collezioni private del mondo.\nSede.\nIl Museo Liechtenstein ha sede nell'omonimo \"Palazzo Liechtenstein\", un palazzo barocco che si trova in F\u00fcrstengasse 1, nel distretto di Alsergrund. Il palazzo fu costruito per volont\u00e0 del principe Giovanni Adamo I di Liechtenstein, che ne commission\u00f2 il progetto e la realizzazione all'architetto italiano Domenico Egidio Rossi.\nOpere principali.\nIl museo spazia dal Rinascimento al periodo Biedermeier, e contiene opere di autori come Giovanni Baronzio, Andrea Mantegna, Marco Palmezzano, Raffaello (\"Ritratto virile del Liechtenstein\", 1503-1504), Lucas Cranach (\"Sant'Eustachio\", 1515 circa), Pieter Paul Rubens, Paris Bordon, Francesco Hayez (\"Consiglio alla vendetta)\"."}
{"id": "151702", "revid": "1437331", "url": "https://it.wikipedia.org/wiki?curid=151702", "title": "Brasserie Cantillon", "text": "La Brasserie Cantillon \u00e8 un birrificio belga a tradizione familiare, che si trova ad Anderlecht (un sobborgo di Bruxelles), inaugurato nel 1900, dedicato in modo quasi esclusivo alla produzione di birre Lambic.\nStoria.\nIl padre di Paul Cantillon, Auguste, produttore di cereali, investendo i risparmi di una vita acquist\u00f2 per lui e suo fratello un birrificio a Hondzocht, quartiere di Lembeek, nel 1894. Dopo un quinquennio di esperienza e assieme alla moglie Marie De Troch, figlia di un famoso birraio, Paul lasci\u00f2 l'attivit\u00e0 di famiglia per aprirne una tutta sua a Bruxelles. Il 12 settembre 1900 Paul e Marie inaugurano ad Anderlecht, luogo scelto per via della vicinanza alla stazione di Bruxelles-Midi e alle vie d'acqua della capitale belga, la loro attivit\u00e0 di assemblatori di Lambic. I coniugi Cantillon acquistavano il mosto dai loro parenti che ancora producevano a Lembeek e si occupavano della fermentazione a maturazione nelle loro botti in citt\u00e0 producendo Geuze, Kriek, faro e Mars. All'epoca, secondo una fattura emessa nel 1913, una bottiglia costava 0,28 Franchi del Belgio. Un po' pi\u00f9 care erano Kriek e Framboise che costavano entrambe 30 centesimi. A ogni consegna veniva richiesto un deposito cauzionale per le bottiglie che venivano poi recuperate e riutilizzate. Gli affari fiorirono e nel 1937 Paul, ora aiutato dai due figli maschi Robert e Marcel, acquist\u00f2 un impianto per la produzione di Lambic. Nacque cos\u00ec la Brasserie Cantillon. La produzione di mosto cominci\u00f2 nella stagione brassicola 1938-39. La Seconda guerra mondiale, a cui Robert e Marcel dovettero loro malgrado partecipare, mise i bastoni tra le ruote al neonato birrificio. Fu un decennio difficile per tutti in Belgio, i birrifici furono decimati e solo pochi riuscirono a non soffocare. Cantillon per\u00f2 si distinse raggiungendo nel 1949 il 220% della produzione pre-guerra. Negli anni seguenti, sotto la guida di Robert e Marcel, la produzione increment\u00f2 fino a 33.600 ettolitri nel 1953, risultato incredibile e difficilmente raggiungibile anche da un moderno birrificio artigianale. I tempi d'oro del Lambic per\u00f2 erano destinati a finire.\nL'avvento delle birre lager e lo spostamento del gusto dei consumatori verso le Geuze addolcite fece s\u00ec che nel giro di poco tempo le vendite calarono del 10% ogni anno. Nel 1968 il birrificio era sull'orlo del fallimento, solo sei volte si brass\u00f2 birra, per un totale di circa 350 ettolitri. Robert, prossimo alla pensione e senza figli, cedette le sue quote al fratello. Unica erede di Marcel (e quindi del birrificio) era Claude Cantillon, sua figlia, che nel 1967 aveva sposato con Jean-Pierre Van Roy, aiutante del padre dal 1963. Il giovane, che aveva alle spalle studi scientifici, dopo il diploma e dopo il servizio militare svolse alcuni lavori presso la Philips e insegn\u00f2 a scuola ma, senza nessun tipo di contratto a tempo indeterminato, decise nel 1970 di affiancare permanentemente il suocero nel birrificio di famiglia. Per pi\u00f9 di un anno impar\u00f2 i trucchi del mestiere. Marcel avrebbe dovuto andare in pensione nel 1976 ma, gi\u00e0 dall\u2019autunno del 1971, trascorreva pi\u00f9 tempo nella sua casa di campagna che nell\u2019attivit\u00e0 di famiglia. Jean-Pierre, supportato dalla moglie Claude, nel tentativo di rilanciare il birrificio, decise di rifornire la cantina e brass\u00f2 pi\u00f9 di sessanta volte nell\u2019inverno 1971-72 e inoltre acquist\u00f2 Lambic da altri produttori. Per sostenere questa sua costosa ambizione Jaen-Pierre lavor\u00f2 sodo delegando il meno possibile. Dal 1978, anno della fondazione del Museo de la Geuze, attualmente una delle attrazioni pi\u00f9 visitate di Bruxelles, il birrificio Cantillon non usa pi\u00f9 nessun espediente come dolcificanti o simili, per produrre Lambic rispettando in toto il metodo tradizionale. Jean-Pierre decise in oltre di terminare la sua fornitura a supermercati, negozi, caff\u00e8 e pub che non conservassero le sue bottiglie in maniera corretta (\u00e8 incredibile per\u00f2 pensare che negli anni \u201870 si potesse trovare la Geuze Cantillon nei supermercati Carrefour). Con l\u2019inizio degli anni \u201880 il lavoro di Jean-Pierre e Claude cominci\u00f2 a dare i suoi frutti.\nDopo aver riacquistato le varie quote dell\u2019attivit\u00e0 e degli edifici ad essa connessi dai vari membri della famiglia, la Brasserie nel 1992 aveva saldato tutti suoi debiti e pot\u00e9 cominciare a investire. Negli anni \u201890 la produzione di Cantillon si stabil\u00ec a circa 1000 ettolitri annui per far posto all\u2019interno delle sue mura all\u2019associazione no profit che fa capo al museo. La produzione fu limitata anche dal fatto che, anche se Cantillon non riporta la denominazione Oude in etichetta (secondo Jean-Pierre esiste solo il Lambic tradizionale, tutto il resto non lo \u00e8), il birrificio produce solo con metodo tradizionale una grande quantit\u00e0 di Lambic invecchiato, che ha una resa pi\u00f9 bassa per metro quadrato). Dal 1989 Jean Van Roy, primogenito di Jean-Pierre e Claude, affianca i genitori in birrificio. Per sua stessa ammissione non \u00e8 stata una vera e propria scelta, ma successe senza pensarci vedendo i suoi genitori combattere per far sopravvivere il birrificio gli venne naturale aiutarli. Jean, come suo padre prima di lui, non studi\u00f2 da birraio, ma impar\u00f2 direttamente sul campo a fianco Jean-Pierre. Molto incuriosito dal mondo del vino, Jean ne inser\u00ec vari elementi nella produzione, come l\u2019utilizzo del tappo a corona abbinato a quello di sughero per evitare che dal sughero fuoriuscisse l\u2019anidride carbonica. Questa piccola rivoluzione permise, assieme ad altri cambiamenti che limitano il contatto con l\u2019aria e favoriscono una corretta crescita di batteri e organismi acidificanti, alla birra di Cantillon di diventare pi\u00f9 morbida. Una delle altre ragioni per cui il Lambic di Cantillon \u00e8 di qualit\u00e0 stupefacente, complesso e ben bilanciato, \u00e8 l\u2019utilizzo di botti \u201cnuove\u201d. Fino al 1990 venivano ancora utilizzate botti appartenute a De Troch sul finire del XIX secolo il cui legno era ormai morto. Cantillon cominci\u00f2 ad acquistare botti in Italia, Francia e Spagna per rimpiazzare quelle troppo usurate.\nUn'altra innovazione inserita \u00e8 quella dell\u2019uso dell\u2019acciaio inox per la produzione di Kriek, Framboise e altre birre, la cui frutta adesso viene acquistata e surgelata per poter lavorare con un prodotto pi\u00f9 costante durante tutta la stagione brassicola. Negli ultimi anni Cantillon si sta ampliando, avendo acquistato gli edifici appartenuti ad un birrificio vicino. L\u2019enorme successo che sta ottenendo il Lambic in tutto il mondo, ha spinto Cantillon ad aumentare la produzione: ora si pu\u00f2 gustare una sua Geuze da Roma a New York, passando per Londra, Tokyo e Stoccolma. Dal 2009 Jean-Pierre e Claude hanno lasciato le redini dell\u2019attivit\u00e0 di famiglia nelle sapienti mani del figlio Jean, ma ogni sabato vanno ancora in birrificio per allietare i visitatori del Museo della Geuze con la loro presenza. Attualmente Cantillon, assieme alla citt\u00e0 di Bruxelles, ha sviluppato un progetto per invecchiare le sue birre, principalmente Geuze, Grand Cru Bruocsella e Kriek, nelle cantine del centro storico.\nBirre.\nCantillon produce birre lambic utilizzando esclusivamente il metodo tradizionale ed \u00e8 l'unico birrificio lambic rimasto in attivit\u00e0 nella Regione di Bruxelles-Capitale. Nel 1998 ha iniziato a produrre la \"Iris\", una birra a fermentazione spontanea che non contiene frumento e che per questo non pu\u00f2 essere definita lambic.\nLe principali birre prodotte sono:"}
{"id": "151706", "revid": "767487", "url": "https://it.wikipedia.org/wiki?curid=151706", "title": "\u0160entilj", "text": "\u0160entilj (in tedesco \"Spielfeld\") \u00e8 un comune di 8.074 abitanti della Slovenia nord-orientale. "}
{"id": "151709", "revid": "521028", "url": "https://it.wikipedia.org/wiki?curid=151709", "title": "\u0160entjernej", "text": "\u0160entjernej (in italiano \"San Bartolomeo\") \u00e8 un comune di 6.791 abitanti della Slovenia sud-orientale.\nDal 1941 al 1943, durante l'occupazione, ha fatto parte della Provincia Italiana di Lubiana, articolato nei comuni di San Bartolomeo / \u0160entjernej e Orecovizza / Orehovica.\nNel territorio comunale, a circa 6 km a sud dell'abitato, sorge la Certosa di Pleterje."}
{"id": "151710", "revid": "1645873", "url": "https://it.wikipedia.org/wiki?curid=151710", "title": "\u0160entjur", "text": "\u0160entjur (in tedesco \"Sankt Georgen bei Cilli\"; fino al 1952 \"Sveti Jurij pri Celju\") \u00e8 un comune di abitanti della Slovenia orientale. \u00c8 una cittadina posta sulle prime colline a nord della valle del fiume Voglajna, uno dei tre fiumi della citt\u00e0 di Celje. Abitato fin dall'epoca romana, l'abitato si suddivide in due agglomerati: il pi\u00f9 antico attorno a \"Zgornji trg\" (lett. mercato settentrionale) a nord, e l'altro a \"Spodnji trg\", un tempo chiamato Dolenja Vas. Il primo ha mantenuto la struttura urbana medievale. Il centro conserva la bella chiesa di San Giorgio del 1708 - 1721."}
{"id": "151711", "revid": "767487", "url": "https://it.wikipedia.org/wiki?curid=151711", "title": "\u0160kocjan", "text": "\u0160kocjan \u00e8 un comune di 3.223 abitanti della Slovenia orientale. \nDal 1941 al 1943, durante l'occupazione, ha fatto parte della provincia Italiana di Lubiana come comune distinto, con il nome di \"Santa Marietta\".\nQua nacque il missionario ed esploratore Ignazio Knoblecher. "}
{"id": "151713", "revid": "119344197", "url": "https://it.wikipedia.org/wiki?curid=151713", "title": "\u0160kofja Loka", "text": "\u0160kofja Loka (IPA: , in tedesco \"Bischoflack\", dal 1941 al 1945 \"Laak an der Zaier\") \u00e8 un comune della Slovenia di abitanti appartenente alla regione statistica dell'Alta Carniola. La localit\u00e0 si trova a circa una ventina di chilometri a nord-ovest della capitale Lubiana, in un'ampia vallata ove i corsi d'acqua \"Poljanska Sora\" e \"Sel\u0161ka Sora\" si uniscono per dar vita al fiume \"Sora\". Dal 1274 la localit\u00e0 si fregia del titolo di citt\u00e0. \u00c8 considerata come uno dei centri medievali meglio conservati in Slovenia.\nStoria.\nStoria antica e moderna.\nLa localit\u00e0 trae il nome e la sua stessa origine da una donazione di terreni fatta nel 973 dall'imperatore Ottone II al vescovo Abramo di Frisinga. Da tale donazione viene il nome tedesco di \"Bischofslack\", ossia \"prato del vescovo\". In realt\u00e0 l'area donata era quella attualmente denominata \"Stara Loka\", posta sulla riva settentrionale del fiume \"Sel\u0161ka Sora\". Il moro che si trova oggi nello stemma comunale si pensa sia il servitore del vescovo Abramo che lo difese da un orso che li aggred\u00ec mentre i due si stavano recando in citt\u00e0.\nI feudatari che si succedettero fecero di \u0160kofja Loka il pi\u00f9 importante centro commerciale dei loro possedimenti nonch\u00e9 il centro amministrativo. A partire dall'XI secolo venne eretto il castello (\"Lo\u0161ki Grad\") posto alla sommit\u00e0 del colle \"Krancelj\" che domina la cittadina. Nel corso del XIV secolo venne dotata di mura.\nNel 1457 venne occupata dai conti di Celje. Nel 1511 venne distrutta da un forte terremoto. Sub\u00ec alcuni assedi dei Turchi e divenne possedimento degli Asburgo nel 1803. Dopo la caduta dell'Impero Austroungarico la cittadina pass\u00f2 alla Jugoslavia.\nSeconda guerra mondiale.\n\u0160kofja Loka fu occupata dall'esercito italiano il 13 aprile 1941. Il controllo italiano venne sostituito da quello tedesco il 17 aprile. Gi\u00e0 il 6 maggio 1941 una prima retata della Gestapo arrest\u00f2 alcuni cittadini e, nelle settimane seguenti, ventisei famiglie furono deporate in Serbia. Per tutta la guerra nell'area circostante furono attive diverse unit\u00e0 partigiane. Il 9 febbraio 1944 le forze armate tedesche giustiziarono cinquanta prigionieri in risposta all'uccisione di un soldato tedesco. I partigiani entrarono nella cittadina il 9 maggio 1945. Nei mesi seguenti il castello di Loka funse da luogo di detenzione per prigionieri di guerra.\nNel territorio di \u0160kofja Loka si trovano sette fosse comuni risalenti al periodo immediatamente successivo alla Seconda guerra mondiale. Un numero imprecisato di Domobranci, prigionieri di guerra e civili sloveni furono uccisi e seppelliti in diversi siti intorno al castello.\nParte della Jugoslavia fino al 1991, fu annessa alla Slovenia dopo l'indipendenza di quest'ultima.\nAmbiente urbano.\nIl centro storico \u00e8 caratterizzato da due ampie piazza a forma allungata. Il \"Mestni trg\", che era il centro commerciale della localit\u00e0 ove risiedevano i mercanti e il \"Spodnji trg\" in cui erano insediati i cittadini pi\u00f9 poveri. Parallele tra loro sono collegate da stretti vicoli.\nMonumenti e luoghi d'interesse.\nArchitetture civili.\nLo\u0161ki grad.\nIl castello venne ricostruito dopo il terremoto del 1511 con l'aggiunta di una poderosa torre del XVI secolo. Nel 1890 pass\u00f2 in propriet\u00e0 alle Orsoline che erano presenti nel \"Nunski samostan\", un convento posto ai piedi del colle ove sorge il castello. Nella cappella del castello sono presenti tre altari dorati d'epoca rinascimentale che provengono dalla chiesa di Dra\u017ego\u0161e. Dal 1959 all'interno vi \u00e8 anche un museo che espone collezioni archeologiche e artistiche; \u00e8 presente anche un reparto dedicato alla storia delle poste e telecomunicazioni.\nKapucinski most.\nIl ponte dei Cappuccini passa sopra la Sel\u0161ka Sora e collega il centro storico con il convento dei Cappuccini. Venne costruito nel XIV secolo.\nCultura.\nNel 1721 Romuald Maru\u0161i\u010d, frate cappuccino che risiedeva nel convento della localit\u00e0, scrisse la Passione di \u0160kofja Loka, che viene considerata la pi\u00f9 antica opera teatrale in lingua slovena. Il dramma venne rappresentato per la prima volta la sera del venerd\u00ec santo del 1721 nel corso di una processione nelle vie della localit\u00e0.\nEconomia.\nLa presenza di corsi d'acqua favor\u00ec in epoche remote la presenza di mulini che spinsero alla nascita delle prime industrie, cos\u00ec come la posizione geografica fece di \u0160kofja Loka un importante centro commerciale sulla via che collega l'Adriatico con i Paesi di lingua tedesca. Gi\u00e0 nel corso del XVII secolo decadette quale centro commerciale, sostituita da Kranj.\nGeografia antropica.\nLocalit\u00e0.\nIl comune di \u0160kofja Loka \u00e8 diviso in 59 insediamenti (\"naselija\"):"}
{"id": "151714", "revid": "767487", "url": "https://it.wikipedia.org/wiki?curid=151714", "title": "\u0160kofljica", "text": "\u0160kofljica \u00e8 un comune di 8.282 abitanti della Slovenia centrale. \nDal 1941 al 1943, durante l'occupazione, parte del territorio comunale ha fatto parte della Provincia Italiana di Lubiana, inquadrato nel comune di Zelimeglie / \u017delimlje."}
{"id": "151716", "revid": "767487", "url": "https://it.wikipedia.org/wiki?curid=151716", "title": "\u0160marje pri Jel\u0161ah", "text": "\u0160marje pri Jel\u0161ah (in tedesco \"Sankt Marein bei Erlachstein\") \u00e8 un comune di 9.908 abitanti della Slovenia orientale. "}
{"id": "151718", "revid": "322321", "url": "https://it.wikipedia.org/wiki?curid=151718", "title": "\u0160martno pri Litiji", "text": "\u0160martno pri Litiji (in tedesco \"St. Martin bei Littai\") \u00e8 un comune di 5.284 abitanti della Slovenia centrale. \nLocalit\u00e0 posta a circa 40 km a Nord Est di Lubiana, lungo la valle del fiume Sava.\nDal 1941 al 1943, durante l'occupazione, parte del territorio comunale ha fatto parte della provincia italiana di Lubiana, inquadrato nel comune di Primescovo / Primskovo."}
{"id": "151721", "revid": "74801", "url": "https://it.wikipedia.org/wiki?curid=151721", "title": "\u0160martno ob Paki", "text": "\u0160martno ob Paki (in tedesco \"St. Martin a. d. Pack\") \u00e8 un comune di abitanti della Slovenia centrale.\nLocalit\u00e0.\nIl comune \u00e8 diviso in 10 insediamenti (\"naselja\")"}
{"id": "151729", "revid": "2077897", "url": "https://it.wikipedia.org/wiki?curid=151729", "title": "Leffe (birra)", "text": "La Leffe \u00e8 una birra belga. Originariamente prodotta nell'abbazia di \"Notre Dame de Leffe\", nonostante la presenza nel packaging e nelle campagne pubblicitarie di riferimenti al monachesimo, la produzione, a partire dal XX secolo pu\u00f2 essere considerata di carattere industriale.\nNella citt\u00e0 di Dinant si trova il museo Leffe, ospitato in una cappella del convento di Bethl\u00e9em, a pochi chilometri dall'abbazia di Notre-Dame de Leffe.\nStoria.\nL'abbazia \"Notre Dame de Leffe\" fu fondata a Leffe, odierno quartiere di Dinant nel 1152 lungo il fiume Mosa nella provincia di Namur nel sud del Belgio. A partire dal 1240 i monaci iniziarono la produzione di birra destinata ai pellegrini ospiti dell'abbazia.\nLa stessa abbazia conobbe molti periodi difficili, venendo danneggiata sia da circostanze naturali sia dall'uomo durante il passare degli anni. Lo scoppio della Rivoluzione francese ebbe come risultato la distruzione del monastero e della chiesa e la chiusura dell'attivit\u00e0 di produzione birraria.\nIl monastero venne riaperto nel 1929, con la ricostruzione della chiesa, nei terreni originariamente occupati dal fienile. La produzione riprese a partire dal 1952 ad opera del padre-abate Nys e con la collaborazione di Albert Lootvoet, titolare di un birrificio a Bruxelles. Questo birrificio venne in seguito acquisito dal birrificio Artois diventando parte dei gruppi Interbrew e, in seguito, inBev. Dal 1977, con la chiusura del birrificio Lootvoet, la Leffe venne prodotta nello stabilimento della birra Vieux-Temps a Mont-Saint-Guibert, fino alla sua chiusura, avvenuta nel giugno 1996. Da quella data la produzione venne spostata a Lovanio, nello stabilimento che produceva la Stella Artois.\nNel 2016 l'Ab-InBev \u00e8 stata citata in giudizio presso la corte federale di Miami con l'accusa che la Leffe, pur richiamando esplicitamente la tradizione monastica belga, non sia effettivamente prodotta da monaci in modo artigianale.\nServizio e degustazione.\nDi norma la birra viene versata nel tipico bicchiere, rinnovato al termine del 2016. La temperatura di servizio \u00e8 di 5/6 \u00b0C."}
{"id": "151733", "revid": "121342550", "url": "https://it.wikipedia.org/wiki?curid=151733", "title": "Semaforo (informatica)", "text": "In informatica, un semaforo \u00e8 un tipo di dato astratto (\"Abstract Data Type\") gestito da un sistema operativo multitasking per sincronizzare l'accesso a risorse condivise tra task (cio\u00e8 processi o thread).\n\u00c8 composto da una variabile intera e dalla sua interfaccia, e da una coda di processi.\nTale concetto \u00e8 stato inventato da Edsger Dijkstra, e usato per la prima volta nel sistema operativo THE.\nOperazioni sui semafori.\nIl numero contenuto nel semaforo rappresenta il numero di risorse di un certo tipo disponibili ai task (processi).\nUn caso particolare molto usato \u00e8 il semaforo binario, in cui gli unici valori possibili sono 0 e 1. Un semaforo che pu\u00f2 avere solo valori 0 e 1 viene definito \"mutex\".\nUn semaforo pu\u00f2 essere modificato da parte del codice utente solamente con tre chiamate di sistema:\nIl valore del semaforo, una volta inizializzato, non pu\u00f2 pi\u00f9 essere letto, se non indirettamente tramite le primitive \"P\" e \"V\".\nI nomi \"P\" e \"V\" sono stati proposti da Dijkstra come le iniziali delle parole olandesi \"probieren\" (\"verificare\") e \"verhogen\" (\"incrementare\").\nImplementazione.\nLe operazioni suddette sono corrette soltanto se non vengono interrotte da altri task.\nSupponiamo invece che due task si \"accavallino\" ed eseguano \"quasi\" contemporaneamente l'operazione \"P\" su un semaforo che ha valore 1. Subito dopo che il primo task ha decrementato il semaforo da 1 a 0, il controllo passi ora al secondo task, che decrementa il semaforo da 0 a -1 e quindi si pone in attesa. Allora a questo punto il controllo torna al primo task che, siccome il semaforo ha ora un valore negativo, si pone anche lui in attesa. Il risultato \u00e8 che entrambi i task sono bloccati, mentre il semaforo a 1 avrebbe consentito a uno dei due task di procedere.\nEsistono sofisticati algoritmi per implementare correttamente le operazioni sui semafori senza far uso di istruzioni speciali della CPU. Tuttavia, dato che le operazioni sui semafori vengono eseguite dal kernel del sistema operativo, risulta possibile, e pi\u00f9 efficiente, ricorrere ad apposite istruzioni.\nUna corretta implementazione si pu\u00f2 ottenere disabilitando gli interrupt, e quindi i cambi di contesto, prima delle operazioni \"P\" e \"V\", e riabilitandoli subito dopo. Tale implementazione ha il difetto di richiedere due istruzioni aggiuntive.\nSu alcuni processori esiste l'istruzione 'Test-and-set', che in modo atomico modifica un registro ed esegue un salto condizionato dal valore precedente di tale registro. Usando tale istruzione \u00e8 possibile implementare le operazioni sui semafori in modo sicuro ed efficiente.\nSignificato intuitivo.\nIntuitivamente, il significato delle operazioni \u00e8 il seguente.\nCon l'inizializzazione si dichiarano quante unit\u00e0 di un tipo di risorsa sono disponibili.\nCon l'operazione P (wait), \"Pazienta\", un task chiede di riservare un'unit\u00e0 della risorsa. Se non sono disponibili unit\u00e0, il task viene messo in attesa per essere risvegliato solo quando gli sar\u00e0 assegnata l'unit\u00e0 richiesta.\nCon l'operazione V (signal),\"Vai!\", un task rilascia l'unit\u00e0 di cui non ha pi\u00f9 bisogno e per la quale altri task potrebbero gi\u00e0 essere in attesa.\nEsempi di uso di semafori.\nPseudo-codice P e V.\nP()\n s--; //variabile del semaforo\n if(s &lt; 0 ){\n mette il Thread nella coda del Semaforo\n s++;\nV()\n s++; //variabile del semaforo\n if(isQueue()){ //E' presente almeno 1 thread nella coda\n mette il primo Thread nella lista dei Pronti (ReadyList)\n s--; //In realt\u00e0 chiama P() che effettua il decremento\nP(): decrementa il valore solo se rimane positivo. Nel caso in cui il valore diventi negativo, mettere il thread nella coda del semaforo ed incrementa il valore di s (in pratica viene ripristinato il valore che avevamo prima della chiamata di P).\nV(): incrementa il valore. Nel caso in cui ho 1 o pi\u00f9 thread nella lista d'attesa, prelevo il primo e lo inserisco nella lista dei pronti. Successivamente effettuo una chiamata a P() che decrement\u00e0 il valore (N.B: questa chiamata a P() risulter\u00e0 sempre con un decremento poich\u00e9 precedemente abbiamo aumentato di 1 il valore della variabile). Se non sono presenti thread nella lista d'attesa il risultato sar\u00e0 che avremo la variabile incrementata di 1.\nMutua esclusione.\nUn utilizzo molto semplice dei semafori si ha per garantire la mutua esclusione nell'accesso a una risorsa semplice: in tal caso basta usare un semaforo binario. Si chiama la \"P\" prima di iniziare a usare la risorsa, e si chiama la \"V\" dopo averla usata.\nSincronizzazione.\nLe primitive \"P\" e \"V\" sono utilizzate per sincronizzare l'esecuzione di due processi o thread, fare cio\u00e8 in modo che un processo venga eseguito dopo l'esecuzione di un altro processo. Ad esempio se il processo P2 deve essere eseguito dopo il processo P1, si pu\u00f2 utilizzare un semaforo \"s\" inizializzato a 0. Inserire la primitiva \"V(s)\" alla fine del processo P1 e la primitiva \"P(s)\" all'inizio del processo P2. Il processo P2 sar\u00e0 bloccato su \"P(s)\" fintantoch\u00e9 il processo P1 non avr\u00e0 eseguito \"V(s)\", cio\u00e8 non avr\u00e0 ultimato l'esecuzione del codice posto prima a \"V(s)\".\nAttesa di completamento multiplo.\nUn utilizzo pi\u00f9 complesso \u00e8 l'attesa del completamento di N operazioni simultanee.\nPer esempio, un browser Web carica una pagina che contiene 4 immagini. Per velocizzare il caricamento, lancia 4 thread di caricamento delle immagini, uno per ogni immagine. Deve scoprire quando sono state caricate tutte le immagini.\nA tale scopo, inizializza un semaforo a 0, lancia i 4 thread, ed esegue per 4 volte la P (wait) sul semaforo, probabilmente bloccandosi in realt\u00e0 sulla prima delle 4 P (wait).\nI thread, quando hanno completato il loro compito, eseguono una V (signal) sul semaforo.\nTale operazione risveglia il thread principale che esegue un'altra P (wait) e si blocca nuovamente.\nSolo l'ultima V (signal) risveglia definitivamente il thread principale.\nProduttore-consumatore.\nUn'applicazione ancora pi\u00f9 complessa \u00e8 il cosiddetto \"problema del produttore-consumatore\" a buffer circolare.\nSupponiamo di avere un task che acquisisce dei blocchi di dati da una periferica, e li deve passare a un task che li visualizza sullo schermo. Il primo task viene detto \"produttore\", in quanto trasmette i dati, e il secondo viene detto \"consumatore\", in quanto riceve i dati: questa situazione \u00e8 la stessa che si verifica a livello di sistema operativo nelle pipe e nelle code di messaggi.\nLo scambio dei dati tra i due task avviene in un buffer circolare che contiene N record. Ogni record contiene un blocco di dati acquisibile dalla periferica. Si vuole fare in modo che man mano che il produttore scrive i dati nel buffer, il consumatore proceda nel leggerli, senza attendere che il buffer sia pieno, ma evitando le seguenti situazioni:\nSi pu\u00f2 risolvere il problema usando tre semafori, che chiameremo \"mutex\", \"pieno\", \"vuoto\".\nIl task produttore, quando ha acquisito un record da passare al consumatore, esegue le seguenti istruzioni (commentate):\n P(vuoto) // Riserva un posto vuoto in cui scrivere il nuovo record\n P(mutex) // Riserva l'accesso al buffer\n Scrittura del record nel buffer\n V(mutex) // Rilascia l'accesso al buffer\n V(pieno) // Rende disponibile un record da leggere\nIl task consumatore, quando ha bisogno di leggere dal buffer un nuovo record da visualizzare, esegue le seguenti istruzioni (commentate):\n P(pieno) // Riserva un record da leggere\n P(mutex) // Riserva l'accesso al buffer\n Lettura del record dal buffer\n V(mutex) // Rilascia l'accesso al buffer\n V(vuoto) // Libera un posto in cui scrivere un nuovo record\nI semafori oggi.\nI semafori sono ancora usati normalmente nei linguaggi di programmazione che non supportano intrinsecamente altre forme di sincronizzazione. Esempi di linguaggi molto noti che non supportano direttamente altre forme di sincronizzazione sono C e C++.\nLa tendenza nello sviluppo dei linguaggi di programmazione, tuttavia, \u00e8 verso forme pi\u00f9 strutturate di sincronizzazione come i monitor e i rendez vous.\nInfatti, i semafori hanno due grossi difetti:\nPertanto, i maggiori teorici della programmazione concorrente, compreso lo stesso Dijkstra, hanno dichiarato obsoleti i semafori, come tecnica di programmazione, anche se possono essere utili per implementare i costrutti di livello pi\u00f9 alto."}
{"id": "151737", "revid": "125635167", "url": "https://it.wikipedia.org/wiki?curid=151737", "title": "Montone (fiume)", "text": "Il Montone, anticamente detto anche Casatico, \u00e8 un fiume lungo circa 140\u00a0km che nasce nel comune di San Godenzo (FI) e scorre in Romagna, formando una delle vallate dell'Appennino forlivese. La sua lunghezza, misurata secondo l'asse della valle, dalla sorgente fino alla confluenza con il Ronco, \u00e8 di 76,5\u00a0km mentre una lunghezza pi\u00f9 elevata pu\u00f2 essere rilevata considerando le anse compiute dal fiume, in particolare in quelle nel corso mediano dello stesso.\nLa pendenza in via approssimativa \u00e8 del 10,3% sopra i 600 metri s.l.m., tra il 4,8% e l'1% tra i 600 e i 200 metri s.l.m. mentre raggiunge valori pari allo 0,06% e lo 0,04% nei tratti di pianura.\nCorso del fiume.\nIl Montone si forma presso San Benedetto in Alpe, bagna dapprima Portico di Romagna, Rocca San Casciano, Dovadola, Castrocaro Terme e Terra del Sole; giunge poi presso la citt\u00e0 di Forl\u00ec lambendone a occidente il centro storico, dopo aver ricevuto il Rabbi.\nDa qui in poi scorre in pianura in direzione di Ravenna. Presso Ravenna riceve il Ronco dando origine ai Fiumi Uniti che sfociano nel mare Adriatico.\nIl fiume nasce in provincia di Firenze, nei pressi del Passo del Muraglione. Il primo tratto ha il nome di \"Troncalosso\"; presso San Benedetto in Alpe riceve dalla destra un piccolo affluente, il \"Rio destro\", e poco oltre si immette sulla sua sinistra un affluente di notevole lunghezza, l'Acquacheta (che in passato veniva considerato il primo tratto del fiume), noto per la sua spettacolare cascata in localit\u00e0 Romiti (citata anche da Dante in Inf. XVI, 97).\nPresso Bocconi riceve da sinistra il \"Fosso Trebuccio\" mentre presso Rocca San Casciano vi si immettono numerosi altri affluenti, tra i quali sulla sinistra il \"Fosso Sant'Antonio\" e il \"Fosso di Villanova\", e sulla destra il \"Fosso dell'Acqua Salta\" e il \"Fosso del Ridaccio\".\nFra Dovadola e Castrocaro riceve le acque di un importante affluente, il torrente \"Brasina\", che nasce dalle alle falde del Monte Colombo.\nPresso Pieve Salutare riceve sulla sinistra il \"Rio Casolani\" e fra Castrocaro e Terra del Sole il \"Rio Cozzi\". Nei pressi di Vecchiazzano riceve il suo affluente pi\u00f9 importante, il Rabbi, continuando il proprio corso verso Forl\u00ec. Aggirando la citt\u00e0, riceve il \"Rio Cosina\", piccolo affluente che segna il confine tra il comune di Forl\u00ec e Castrocaro.\nIl fiume in questo modo continua il proprio percorso in quello che in passato era l'alveo del Rio Cosina, segnando il confine tra Forl\u00ec e la Provincia di Ravenna. Nei pressi di Ravenna si unisce con il fiume Ronco, costituendo cos\u00ec il corso d'acqua denominato, fino allo sbocco in mare Adriatico, Fiumi Uniti.\nIdrologia.\nIl Montone \u00e8 un corso d'acqua dal regime spiccatamente torrentizio con magre estreme in estate e piene improvvise in autunno. La sua portata media \u00e8 di circa 5\u00a0m\u00b3/s.\nNote storiche.\nIl Montone era il confine nord-occidentale dei Galli Senoni. A ovest del fiume erano stanziati i Galli Boi.\nPer secoli il Montone, almeno in pianura, \u00e8 stato navigabile; Giovanni di Mastro Pedrino ci narra che Pandolfo III Malatesta, in viaggio per Milano, si imbarc\u00f2 da Forl\u00ec a Schiavonia il 13 marzo del 1425 in direzione di Russi.\nNelle pergamene altomedievali il fiume \u00e8 denominato \"Liviense\" (cio\u00e8 \"forlivese\", dal nome latino della citt\u00e0, \"Forum Livii\"). L'attuale nome sembra derivare da una palude, o valle, detta \u00abdei Montoni\u00bb.\nNel XIII secolo il fiume fu portato a scorrere sotto le mura occidentali della citt\u00e0 di Ravenna. Oggi la via denominata \"Circonvallazione San Gaetanino\" ripercorre fedelmente il percorso della via d'acqua.\nSulla riva destra del Ronco (altro fiume che scorreva vicino all'abitato di Ravenna), poco prima della confluenza col Montone, ebbe luogo nel 1512 la battaglia di Ravenna.\nNel 1601 il fiume fu reso navigabile da Forl\u00ec fino alla foce. Nel 1636 si verific\u00f2 una disastrosa esondazione del Montone e del Ronco.\nNegli anni 1735-39 fu realizzata l'imponente opera che cambi\u00f2 il corso dei due fiumi e che ha dato vita all'assetto che osserviamo ancora oggi. Il Montone fu fatto scorrere a sud di Ravenna, dove ricevette le acque del Ronco. Da quel punto un nuovo corso d'acqua, denominato Fiumi Uniti scorre su un letto rettilineo in direzione del mare."}
{"id": "151738", "revid": "287204", "url": "https://it.wikipedia.org/wiki?curid=151738", "title": "Montone (disambigua)", "text": ""}
{"id": "151740", "revid": "712828", "url": "https://it.wikipedia.org/wiki?curid=151740", "title": "Rita Skeeter", "text": ""}
{"id": "151745", "revid": "339392", "url": "https://it.wikipedia.org/wiki?curid=151745", "title": "Grec\u00eca salentina", "text": ""}
{"id": "151746", "revid": "186581", "url": "https://it.wikipedia.org/wiki?curid=151746", "title": "Rabbi (fiume)", "text": "Il Rabbi (dal latino \"Rapidus\") \u00e8 un fiume italiano, noto anche come Acquaviva, che nasce in Toscana (provincia di Firenze) ma scorre quasi interamente in Romagna (provincia di Forl\u00ec-Cesena).\nPercorso.\nNasce alle pendici del monte Falco nella zona di Piancancelli in localit\u00e0 \"Pian delle Fontanelle\", a 1.200 m s.l.m. circa; poco prima dell'abitato di Premilcuore il fiume forma alcune cascate di notevole importanza paesaggistica e naturalistica, la pi\u00f9 famosa delle quali ha creato nel corso del tempo la cosiddetta \"Grotta Urlante\", presso l'abitato di Giumella. Dopo aver attraversato Premilcuore, San Zeno e Predappio con un percorso di 63\u00a0km, sfocia nel fiume Montone, appena entrato nei quartieri sud-occidentali della citt\u00e0 di Forl\u00ec.\nUn tempo il fiume aveva una diramazione che passava sotto l'odierno \"corso Armando Diaz\" di Forl\u00ec, e sotto l'attuale piazza Aurelio Saffi formava un laghetto. Con il passare del tempo fu chiusa. Ancor oggi presso l'abitato di San Lorenzo (comune di Forl\u00ec) vi \u00e8 una chiusa sul fiume ('Chiusa di Calanco'), dalla quale nasce un canale artificiale (Canale di Ravaldino) che attraversa buona parte del confine della citt\u00e0 di Forl\u00ec. Oggi \u00e8 in buona parte interrato, ma \u00e8 ancora visibile in Viale dell'Appennino e vi si trovano alcune tracce nel centro storico della citt\u00e0 (nonostante non sia qui pi\u00f9 visibile poich\u00e9 interamente interrato)."}
{"id": "151748", "revid": "4507", "url": "https://it.wikipedia.org/wiki?curid=151748", "title": "Mausoleo di Rosa Vercellana", "text": ""}
{"id": "151749", "revid": "4507", "url": "https://it.wikipedia.org/wiki?curid=151749", "title": "Rosa Teresa Vercellana", "text": ""}
{"id": "151751", "revid": "712828", "url": "https://it.wikipedia.org/wiki?curid=151751", "title": "Mirtilla Malcontenta", "text": ""}
{"id": "151752", "revid": "158286", "url": "https://it.wikipedia.org/wiki?curid=151752", "title": "Ronco (fiume)", "text": ""}
{"id": "151758", "revid": "115978160", "url": "https://it.wikipedia.org/wiki?curid=151758", "title": "Frequenza cumulata", "text": "In statistica, in particolare in statistica descrittiva, la frequenza cumulata (assoluta), associata ad una modalit\u00e0 o a una classe di modalit\u00e0, \u00e8 pari alla somma della sua frequenza assoluta e di quelle delle modalit\u00e0 che la precedono. Naturalmente, affinch\u00e9 il calcolo della frequenza cumulata abbia un senso, \u00e8 necessario che all'interno della distribuzione sia possibile definire qualche tipo di ordinamento. Dato un carattere di cui si siano osservate \"M\" modalit\u00e0, l'espressione matematica della frequenza cumulata (assoluta) della \"k\"-esima modalit\u00e0, supponendo le modalit\u00e0 disposte in ordine crescente, \u00e8:\ndove formula_2 \u00e8 la frequenza assoluta della \"i\"-esima modalit\u00e0 e formula_3 \u00e8 il numero totale di unit\u00e0 statistiche. Si osservi che nelle sommatorie l'indice varia sull'insieme delle modalit\u00e0 e non delle unit\u00e0 statistiche.\nSi definisce inoltre la frequenza cumulata relativa associata ad una modalit\u00e0 o a una classe di modalit\u00e0, come il rapporto tra la sua frequenza cumulata (assoluta) e la somma di tutte le frequenze assolute presenti nel campione. O equivalentemente la frequenza cumulata relativa si pu\u00f2 definire come la somma della sua frequenza relativa e di quelle delle modalit\u00e0 che la precedono. In formule\ndove formula_5 \u00e8 la frequenza relativa della \"i\"-esima modalit\u00e0.\nSi definisce inoltre la frequenza cumulata percentuale (a volte indicata con \"frequenza relativa %\") associata ad una modalit\u00e0 o a una classe di modalit\u00e0, come la sua frequenza cumulata relativa moltiplicata per 100. O equivalentemente la frequenza cumulata percentuale si pu\u00f2 definire come la somma della sua frequenza percentuale e di quelle delle modalit\u00e0 che la precedono. In formule\ndove formula_7 \u00e8 la frequenza percentuale della \"i\"-esima modalit\u00e0.\nIl computo delle frequenze cumulate \u00e8 utile nel calcolo della mediana. Un sinonimo (forse pi\u00f9 utilizzato) di frequenza cumulata relativa \u00e8 il cosiddetto quantile.\nIn probabilit\u00e0 la frequenza cumulata (relativa) di una variabile aleatoria \u00e8 detta funzione di ripartizione.\nConcetto inverso, rispetto a quello di frequenza cumulata, \u00e8 quello di frequenza retrocumulata ove il processo di sommatoria ha inizio con la modalit\u00e0 pi\u00f9 alta. Anche la frequenza retrocumulata pu\u00f2 essere assoluta, relativa o percentuale.\nEsempio.\nIn un sondaggio fatto all'interno di una facolt\u00e0 composta da 250 studenti (la popolazione statistica), si intende rilevare il carattere \"Gradimento dei professori\", secondo le cinque modalit\u00e0 \"molto deluso\", \"insoddisfatto\", \"parzialmente soddisfatto\", \"soddisfatto\", \"entusiasta\". Risulta che 10 studenti si dicono entusiasti dell'operato dei professori, 51 si dicono soddisfatti, 63 parzialmente soddisfatti, 90 insoddisfatti, 36 molto delusi.\nLa distribuzione di frequenza viene rappresentata con una tabella come la seguente:\nNel caso ipotizzato, la colonna delle frequenze relative mostra che \u00e8 molto deluso il 14,4% degli studenti e che la percentuale degli studenti non pienamente soddisfatti (modalit\u00e0 da \"molto deluso\" a \"parzialmente soddisfatto\") arriva al 75,6%."}
{"id": "151760", "revid": "74801", "url": "https://it.wikipedia.org/wiki?curid=151760", "title": "\u0160o\u0161tanj", "text": "\u0160o\u0161tanj (in tedesco \"Sch\u00f6nstein\") \u00e8 un comune di abitanti della Slovenia settentrionale.\nIl territorio di \u0160o\u0161tanj \u00e8 abitato fin dal XIII secolo, periodo in cui vi sorgeva il castello di Sch\u00f6nstein. \nNel 1348 fu menzionata come citt\u00e0 di mercato.\nSoltanto nel 1919 all'insediamento venne assegnato il titolo di comune e fino agli anni sessanta era il centro principale della Valle di \u0160alek (\"\u0160ale\u0161ka dolina\"). Nel 1963 il comune venne fuso con quello di \"Titovo Velenje\" (ridenominato Velenje dopo l'indipendenza della Slovenia, nel 1991), che ne divenne la sede comunale. Verso la fine degli anni novanta, fu ricostituito il comune di \u0160o\u0161tanj.\nIl centro \u00e8 noto per la lavorazione delle pelli, su scala industriale fin dal 1788. Gli opifici appartenevano alla famiglia Woschnagg, un ramo germanizzato della famiglia Vo\u0161njak, fino al 1945, quando furono nazionalizzati. La fabbrica chiuse nel 1999, anno in cui fu aperto il museo civico dell'industria delle pelli.\nA \u0160o\u0161tanj \u00e8 presente anche una centrale termoelettrica da 779 MW.\nLa chiesa parrocchiale del paese \u00e8 consacrata a San Michele Arcangelo e appartiene alla Diocesi cattolica di Celje. La chiesa dei Santi Ermacora e Fortunato \u00e8 stata costruita nel 1776, sui resti dell'edificio precedente, che risaliva al XIII secolo.\nGeografia antropica.\nSuddivisioni amministrative.\nIl comune di \u0160o\u0161tanj \u00e8 diviso in 11 insediamenti (\"naselja\"):\nGemellaggi.\n\u0160o\u0161tanj \u00e8 gemellata con:"}
{"id": "151761", "revid": "1149807", "url": "https://it.wikipedia.org/wiki?curid=151761", "title": "\u0160tore", "text": "\u0160tore \u00e8 un comune di 4.311 abitanti della Slovenia orientale. "}
{"id": "151762", "revid": "287204", "url": "https://it.wikipedia.org/wiki?curid=151762", "title": "Tabor", "text": ""}
{"id": "151763", "revid": "1543377", "url": "https://it.wikipedia.org/wiki?curid=151763", "title": "Nebulosa Omega", "text": "La Nebulosa Omega (nota anche come Nebulosa Cigno, Nebulosa Ferro di Cavallo, Nebulosa Aragosta o con le sigle di catalogo M\u00a017 e NGC\u00a06618) \u00e8 una nebulosa a emissione, scoperta da de Ch\u00e9seaux nel 1746 e riscoperta da Charles Messier nel 1764, situata nella costellazione del Sagittario.\nOsservazione.\nGrazie alla sua luminosit\u00e0, La Nebulosa Omega \u00e8 piuttosto facile da localizzare: si trova infatti a 2\u00b0 a sud-est della stella . si individua con discreta facilit\u00e0 anche con un binocolo 10x50 o anche pi\u00f9 piccolo, se il cielo \u00e8 buio e limpido: si mostra in questi strumenti come una macchia allungata; attraverso uno strumento da 114\u00a0mm, munito di un filtro UHC, rivela buona parte delle sue sfumature e dei suoi giochi di luce. A partire da 200\u00a0mm la visione \u00e8 eccezionale, e conviene prendere una foto a lunga posa per catturare il colore rosato.\nLa Nebulosa Omega pu\u00f2 essere osservata con discreta facilit\u00e0 da gran parte delle aree popolate della Terra, grazie al fatto che \u00e8 situata a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque molto difficile, mentre nell'Europa centrale appare relativamente bassa; dall'emisfero sud la nebulosa \u00e8 ben visibile alta nelle notti dell'inverno australe e nella sua fascia tropicale pu\u00f2 vedersi perfettamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nla nebulosa risulta essere stata scoperta da Philippe Loys de Ch\u00e9seaux nel 1746, sebbene la scoperta non fu mai pubblicata; Charles Messier ne fa cos\u00ec una riscoperta indipendente, indicandola come una nebulosa molto allungata e simile a quella della \"nebulosa di Andromeda\" (la galassia M31). William Herschel e suo figlio John la descrivono come una scia luminosa con un nodo separato, indicando pure che probabilmente parte della nube viene oscurata; l'ammiraglio Smyth definisce il suo nome proprio, che \u00e8 rimasto ancora attualmente, di \"Nebulosa Ferro di Cavallo\" o \"Nebulosa Omega\", a causa della sua forma apparentemente arcuata sul lato nord.\nCaratteristiche.\nLa nebulosa \u00e8 molto brillante ed \u00e8 visibile a occhio nudo in condizioni favorevoli alle basse latitudini (magnitudine 6). Si tratta di una regione H II in cui \u00e8 attiva la formazione stellare, resa brillante dalla radiazione luminosa delle stelle giovani e calde, di classe spettrale B (giganti blu) in essa formatesi; Alcune di queste stelle sono radunate a formare un ammasso aperto di 35 stelle, molto oscurato dalle polveri. Il colore rosso vivo della nebulosa \u00e8 dovuto all'eccitazione degli atomi di idrogeno, che emettono radiazione H\u03b1; la massa della zona pi\u00f9 luminosa \u00e8 pari a 800 masse solari.\nNell'infrarosso, si \u00e8 potuto osservare un numero elevato di nubi favorevoli alla formazione di stelle. Al centro della nebulosa si troverebbe un ammasso aperto di una trentina di stelle coperte dalla nebulosa. Il diametro della nebulosa sfiora i 40 anni luce.\nAmbiente galattico.\nLa Nebulosa Omega, trovandosi a una distanza di circa 6000 anni luce da noi, viene a trovarsi su un braccio di spirale galattico pi\u00f9 interno al nostro Braccio di Orione, il Braccio del Sagittario, su cui giacciono anche altri oggetti molto brillanti come molti degli ammassi aperti visibili fra le costellazioni dello Scorpione e del Centauro, fino alla Nebulosa della Carena. Uno studio del 2008 afferma comunque che questo braccio sarebbe solo una grande condensazione di gas e polveri da cui sono nate diverse stelle giovani.\nLa linea di vista dalla Terra alla nebulosa \u00e8 s\u00ec disturbata dalla presenza di polveri interstellari, anche a causa della lunga distanza, ma appare comunque meno oscurata rispetto ad altre zone adiacenti: infatti la nebulosa \u00e8 visibile sul bordo della cosiddetta Fenditura dell'Aquila, una lunga scia di nebulose oscure appartenenti al nostro braccio di spirale che schermano completamente la luce proveniente dalle stelle della fascia settentrionale del Braccio del Sagittario.\nInterazioni con la Nebulosa Aquila.\nLa Nebulosa Omega e la Nebulosa Aquila si presentano in cielo molto vicine, separate da appena 2,5\u00b0; studiando le rispettive distanze emerge che esse si trovano vicine anche fisicamente, trovandosi a poche centinaia di anni luce l'una dall'altra. Basandosi sulle mappe delle emissioni al 12CO si pu\u00f2 notare che le due nebulose sono effettivamente connesse da una debole fascia nebulosa, visibile anche nelle immagini riprese a lunga posa e sensibili anche al vicino infrarosso; ci\u00f2 indicherebbe che le due nubi, alle quali se ne aggiunge una terza catalogata come Regione III a sudovest della Omega, sarebbero parte di un vasto complesso nebuloso molecolare di cui esse rappresentano le aree pi\u00f9 dense in cui ha iniziato ad avere luogo la formazione stellare.\nA queste nubi si aggiungerebbe pure il complesso di Sh2-54, cui \u00e8 connesso l'ammasso aperto NGC 6604, la cui relazione con la Nebulosa Aquila era gi\u00e0 nota anni prima. Secondo gli scienziati, \u00e8 anche possibile definire un'evoluzione su scala temporale della nube molecolare: la prima regione dove la formazione stellare ha avuto luogo \u00e8 quella settentrionale, coincidente con Sh2-54, che ha dato origine ad alcune brillanti associazioni OB circa 4 milioni di anni fa; in seguito i fenomeni di formazione hanno interessato la regione della Nebulosa Aquila, 2-3 milioni di anni fa, e solo recentemente (1 milione di anni fa) la Nebulosa Omega. Le cause dell'estensione dei fenomeni di formazione possono essere state diverse: potrebbe infatti essere stata causata da un grande effetto domino in cui le nuove stelle col loro vento stellare hanno compresso i gas delle regioni adiacenti facendoli collassare su se stessi, oppure la compressione potrebbe essere stata causata dall'esplosione di pi\u00f9 supernovae originate dalle stelle pi\u00f9 massicce derivate dalla formazione. Un'altra possibilit\u00e0 potrebbe essere invece che la compressione dei gas sia avvenuta man mano che il complesso nebuloso entrava nelle regioni pi\u00f9 dense del braccio di spirale su cui si trova.\nLa nube molecolare gigante possiede una forma a superbolla e molte delle sue stelle giovani associate vi si trovano all'interno; la superbolla tuttavia sembra avere un'et\u00e0 di alcuni milioni di anni superiore a quella della nube stessa, indicando che si tratta di una struttura gi\u00e0 esistente prima dell'afflusso della nube. L'interazione con questa superbolla (e non i suoi effetti di espansione) potrebbero essere stati all'origine dei primi fenomeni di formazione stellare nella regione. Secondo alcuni autori questa regione potrebbe essere ancora pi\u00f9 estesa, inglobando persino la Nebulosa Laguna, anch'essa nel Braccio del sagittario sebbene si trovi leggermente pi\u00f9 vicina a noi, e forse anche la Nebulosa Trifida, anche se questa si trova piuttosto lontana."}
{"id": "151764", "revid": "24989", "url": "https://it.wikipedia.org/wiki?curid=151764", "title": "Ti\u0161ina", "text": "Ti\u0161ina \u00e8 un comune di 4.353 abitanti della Slovenia nord-orientale. "}
{"id": "151765", "revid": "287204", "url": "https://it.wikipedia.org/wiki?curid=151765", "title": "Equazione funzionale", "text": "In matematica, unequazione funzionale \u00e8 un'equazione in cui l'incognita compare in forma implicita, e dunque viene espressa tramite la composizione di funzioni:\ndove formula_2 \u00e8 un funzionale e formula_3 funzioni (variabili) note e incognite appartenenti ad uno spazio di Banach. Molte propriet\u00e0 delle funzioni possono essere ricavate tramite lo studio delle equazioni funzionali che esse soddisfano. Solitamente il termine \"equazione funzionale\" \u00e8 utilizzato solo per equazioni che non sono facilmente riconducibili ad equazioni algebriche.\nEsempi tipici.\nIn generale, il pi\u00f9 delle volte non \u00e8 difficile trovare \"alcune\" soluzioni di un'equazione funzionale. Se si vogliono invece trovare \"tutte\" le soluzioni, pu\u00f2 essere necessario semplificare il compito aggiungendo alcune ipotesi; per esempio, nel caso delle \"equazioni di Cauchy\" gi\u00e0 menzionate, \u00e8 relativamente facile trovare tutte le funzioni continue, che sono soluzioni \"ragionevoli\", mentre altre soluzioni (che difficilmente potrebbero avere applicazioni) possono essere trovate utilizzando le basi di Hamel. Un altro esempio noto \u00e8 costituito dal teorema di Bohr-Mollerup.\nEquazioni risolvibili elementarmente.\nNon esiste una tecnica standard per risolvere le equazioni funzionali, ma ve ne sono molte che sono risolvibili con metodi elementari; per questo motivo le equazioni funzionali compaiono spesso nelle competizioni matematiche (tra cui, per esempio, le Olimpiadi Internazionali della Matematica). In questo tipo di problemi matematici si cerca di dedurre pi\u00f9 informazioni possibili sulle funzioni incognite, sfruttando sostituzioni intelligenti o altre manipolazioni dell'equazione. In particolare, risulta spesso un passo cruciale della soluzione quello di riconoscere eventualmente se la funzione incognita \u00e8 pari o dispari, se risulta essere monotona, se \u00e8 iniettiva o suriettiva. In altri casi, tramite opportune trasformazioni, l'equazione si riconduce ad una delle equazioni di Cauchy, facilmente risolvibili per via elementare."}
{"id": "151767", "revid": "124819379", "url": "https://it.wikipedia.org/wiki?curid=151767", "title": "Tolmino", "text": "Tolmino, gi\u00e0 \"Tulmino\" (in sloveno Tolmin, in tedesco \"Tolmein\", in friulano \"Tulmin\"), \u00e8 un comune della Slovenia di abitanti della Slovenia occidentale, situato nell'alto bacino del fiume Isonzo.\nHa ottenuto il titolo Citt\u00e0 alpina dell'anno 2016.\nGeografia fisica.\nTolmino \u00e8 adagiata sull'alta valle dell'Isonzo, nel cuore delle Alpi Giulie, in una vasta piana dove il torrente Tolminca (\"Tolminka\") e l'Idria, dopo aver ricevuto le acque della Baccia (\"Ba\u010da\"), confluiscono nel fiume.\nIl territorio comunale di Tolmino \u00e8 rappresentato in parte nelle carte IGM al : 26-III-NE, 26-IV-SE e nella corrispondente mappa IGM al .\nMonti e passi principali.\nIl paese di Tolmino, inserito nel centro della vallata dell'Isonzo, \u00e8 circondato da numerosi monti delle Alpi Giulie:\nMonte Bogatin (\"Bogatin\"), ; Gran Cucco di Tolmino (\"Tolminski Kuk\"), ; Cima Scherbina (\"Vrh nad \u0160krbino\"), ; P.sso Globoco (\"Globoko\"), ; Monte Vacu (\"Vogel\"), ; Monte Cradizza (\"Rodica\"), ; Cima Novi (\"Raskovec\"), ; Monte Alto (\"Matajurski vrh\"), ; Monte Nero di Piedicolle (\"\u010crna prst\"), ; Monte Cavalla (\"Kobla\"), ; Cima di Baccia (\"Vrh Ba\u010de\"), ; Monte Lainer (\"Lajnar\"), ; Monte Coc (\"Hoc\"), ; Monte Porsena (\"Porezen\"), ; Monte Mrzli o Frigido (\"Mrzli vrh\"), ; P.sso di Collepietro (\"Petrovo Brdo\"), ; Monte d'Oro (\"Slatnik\"), ; Monte Castello (\"Kozlov rob\"), ; Sella Slieme (\"Sleme\"), ; Monte Iessa (\"Je\u017ea\"), ; Monte Piatto/Trezza (\"Trni\u0161ki vrh\"), ; P.sso Zagradan (\"Za gradom\"); Plecia (\"Ple\u010de\"), \nStoria.\nZona di insediamenti preistorici (ritrovamenti di necropoli hallstattiane presso il monte Castello - \"Kozlov Rob\"), Tolmino fu poi abitata da genti illiriche e successivamente dai Romani. I reperti ritrovati sono ora custoditi in vari musei sia in Italia che in Austria e in Slovenia.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica promossa dall'imperatore Giustiniano I entr\u00f2 a far parte del Prefettura del pretorio d'Italia in mano ai bizantini. Dopo la calata, nel 568, nell'Italia settentrionale dei Longobardi, seguiti poi da popolazioni slave, entr\u00f2 a far parte del Ducato del Friuli.\nIn seguito alla caduta del regno longobardo e alla sua inclusione nei domini di Carlo Magno, nel 781 entr\u00f2 nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I; questi, dopo aver deposto il nipote Bernardo, affid\u00f2 poi il \"Regnum Italiae\" al suo primogenito Lotario, il quale gi\u00e0 nell'828 (dopo aver deposto Baldrico, ultimo duca del Friuli, per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale, in quattro contee: Verona, Friuli, Carniola e Istria (comprendente il Carso e parte della Carniola interna). Da allora le contee del Friuli e dell'Istria vennero conglobate nella nuova \u201cmarca d'Aquileia\u201d, come parte del Regno d'Italia.\nIn seguito al Trattato di Verdun, nell'843, il suo territorio entr\u00f2 a far parte della Francia Media in mano a Lotario I e pi\u00f9 specificatamente dall'846 della Marca del Friuli, in mano al marchese Eberardo a cui succedettero prima il figlio Urnico e poi l'altro figlio Berengario; anche dopo i trattati di Pr\u00fcm e Meerssen rimase nel \"Regnum Italicum\".\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria.\nNel 951 pass\u00f2 alla Marca di Verona e Aquileia; dopo un'iniziale sottomissione al Ducato di Baviera dal 952, nel 976 pass\u00f2 al Ducato di Carinzia appena costituito dall'imperatore Ottone II.\nNel 1077 l'alta valle dell'Isonzo pass\u00f2 al Principato ecclesiastico di Aquileia.\nNel Medioevo divenne un nodo stradale tra il Friuli e la Carniola.\nNel 1379 il patriarca Marquardo di Randeck affitt\u00f2 il castello di Tolmino con tutti i redditi e proventi della contrada, con i diritti annessi e con la gastaldia al Capitolo di Cividale.\nDal 1420 la Gastaldia di Tolmino pass\u00f2 sotto il dominio della Repubblica di Venezia.\nNel 1509, durante la guerra austro-veneta, le truppe austriache al ritorno da un infruttuoso assedio di Cividale occuparono Tolmino.\nCol successivo Trattato di Noyon (1516), poi sancito da quello di Worms (1521), venne confermata la sua assegnazione, assieme al resto dell'alta valle dell'Isonzo, alla Monarchia asburgica nel territorio goriziano.\nLa signoria su Tolmino fu dapprima riconosciuta ai \"Consorti di Tolmino\" (tra cui: de Portis, Formentini, Zucco), poi venne incamerata (diventando con ci\u00f2 propriet\u00e0 erariale dell'arciduca) nel 1597, poi nuovamente concessa (in pegno) ai \"Consorti di Tolmino\" (Bartholomeus Formentini, Pontar Manzan, Leonhard Cusan) nel 1604; la concessione non comprendeva per\u00f2 la giurisdizione, le regalie e l'\u00ab ufficio \u00bb di Idria, dove operavano le importanti miniere di mercurio.\n\u00c8 comunque da notare come, negli stessi anni, un altro rappresentante della famiglia, Gasparo Formentini, era capitano di Tolmino, cio\u00e8 rappresentante del potere arciducale sul territorio.\nNel 1607 Tolmino fu concessa in pegno a Maria vedova Dornberg e al figlio minorenne Caspar Veit. Per la prima volta la signoria e il capitanato vennero ceduti insieme, riunendo nelle mani di un unico titolare competenze fino ad allora distribuite tra diverse autorit\u00e0 e percettori.\nNel 1623 la signoria e capitanato di Tolmino furono alienati al barone Caspar Veit von Dornberg; nello anno Gasparo Formentini rinunci\u00f2 definitivamente ad ogni sua pretesa sul capitanato e sul castello di Tolmino e ottenne, insieme a tutto il ramo goriziano della famiglia, il titolo di barone del Sacro romano impero con i predicati di Tolmino e Biglia.\nCon la morte di Caspar Veit Dornberg nel 1633, la signoria e il capitanato furono incamerati e immediatamente concessi a un nuovo beneficiario, Maximilian Breuner.\nAlla met\u00e0 del Seicento il doppio titolo di signore e capitano di Tolmino fu assunto dai Coronini, una delle maggiori famiglie della nobilt\u00e0 goriziana nel Sei e Settecento, che lo mantennero con continuit\u00e0 per oltre un secolo.\nNel 1713 fu teatro di una rivolta contadina, che ebbe inizio nella \"Tolminska\" (il territorio comunale di Tolmino, o Tolminotto) e in seguito si estese al Goriziano e al Collio, fino a raggiungere il Carso e l'Istria settentrionale. L'insurrezione fu repressa nel sangue dall'esercito imperiale e undici tra i capi della rivolta furono decapitati nella piazza di Gorizia.\nCon il trattato di Sch\u00f6nbrunn del 1809 entr\u00f2 a far parte delle Province Illiriche, confinando lungo l'Isonzo con il Regno d'Italia napoleonico.\nCol Congresso di Vienna nel 1815 torn\u00f2 in mano asburgica nel Regno d'Illiria come comune autonomo; pass\u00f2 in seguito sotto il profilo amministrativo al Litorale austriaco nel 1849 sempre come comune autonomo inglobando al suo interno anche gli insediamenti di Ciadra (\"\u010cadrg\"), D\u00f2llia (\"Dolje\"), G\u00e0bria di Tolmino (\"Gabrje\"), Lubino (\"Ljubinj\"), Piedimelze (\"Podmelec\"), Polubino (\"Poljubinj\"), Pr\u00e0peno di Lubino (\"Prapetno\"), R\u00e0una di S\u00e0bicce (\"Tolminske Ravne\"), Sell\u00ecschie di Tolmino (\"Seli\u0161\u010de\"), Vol\u00e0ria (\"Volarje\"), S\u00e0bbice (\"\u017dab\u010de\"), Villa Grotta di Dante (\"Zadlaz-\u017dab\u010de\") e Sottolmino (\"Zatolmin\").\nDurante la Prima guerra mondiale, Tolmino fu il punto di partenza principale dell'offensiva delle truppe austro-tedesche che condusse allo sfondamento del fronte italiano sull'Isonzo ed alla disfatta di Caporetto.\nDopo la Grande Guerra fu annesso al Regno d'Italia in virt\u00f9 del trattato di trattato di Saint-Germain-en-Laye e venne incluso nella provincia di Gorizia.\nIn seguito all'abolizione della stessa Provincia nel 1923, pass\u00f2 alla provincia del Friuli nel Circondario di Tolmino.\nNel 1927 pass\u00f2 alla ricostituita provincia di Gorizia.\nL'attuale territorio comunale era allora articolato nei comuni di:\nFu soggetta alla Zona d'operazioni del Litorale adriatico (OZAK) tra il settembre 1943 e il maggio 1945. Dal giugno 1945, il capoluogo e la maggior parte del comune trovandosi ad est della Linea Morgan entrarono nella zona ad amministrazione jugoslava. Nel 1947, a seguito del trattato di Parigi, anche il resto del comune entr\u00f2 definitivamente a far parte della Jugoslavia.\nNel 1976 fu colpita dal Terremoto del Friuli senza particolari danni data la posizione pianeggiante in cui sorgeva la citt\u00e0 e lo \"scudo\" formato dalla vicina catena alpina.\nDal 1991 fa parte della Slovenia.\nMonumenti e luoghi d'interesse.\nIn localit\u00e0 Sottolmino (\"Zatolmin\") vi sono i sentieri battuti, ossia dei vecchi letti di due fiumi con la \"Grotta di Dante\" (\"Zadla\u0161ka jama\") con il sovrastante \"ponte del diavolo\" (\"Hudi\u010dev most\") e la \"sorgiva del fiume Tolminca\" (\"Tolminska Korita\"). Interessanti anche le chiese di Volzana (\"Vol\u010de\"), dedicata a San Leonardo (\"Sv. Lenart\"), e quelle a Santa Lucia d'Isonzo (\"Most na So\u010di\"), dedicata a Santa Lucia (\"Sv. Lucjia\") e San Mauro (\"Sv. Maver\").\nLa Grotta di Dante (Zadla\u0161ka jama o Dantejeva jama).\nLa grotta di Zadlaz, che prende il nome dal villaggio di Zadlaz, nel Comune di Tolmino, \u00e8 una delle molte grotte formate dalle acque del ghiacciaio isontino. Si narra che, all'inizio del XIV secolo, il patriarca Pagano della Torre avesse ospitato il poeta Dante a Tolmino. In quell'occasione l'Alighieri visit\u00f2 anche la grotta, dalle quali trasse ispirazione per la stesura dell'Inferno della Divina Commedia. La grotta prese da allora il nome dal poeta.\nSociet\u00e0.\nEtnie e minoranze straniere.\nIl comune di Tolmino \u00e8 abitato per la massima parte da sloveni. Fino al XVI secolo il piccolo centro isontino aveva come principale lingua d'uso il friulano, anche se tutta la zona era popolata da etnie slave da molto tempo prima. In seguito, sotto l'impero austro-ungarico, l'idioma diffuso tra le classi colte divenne il tedesco, mentre nel linguaggio familiare e delle campagne era usato lo sloveno; l'italiano per\u00f2 non era percepito come lingua straniera, in quanto in uso dagli stessi mercanti slavi che spesso si recavano a Gorizia per lavoro. Il censimento etnico italiano del 1921 riportava che tra i 6584 abitanti di allora, 605 fossero italiani.\nIn particolare, nel paese di Tolmino l'11,98% dei cittadini erano italiani.\nIl censimento italiano del 1936 attribuiva al paese di Tolmino (escluse le frazioni), una preponderanza di italiani (circa un migliaio). Molti di questi, tuttavia, non erano elementi autoctoni, bens\u00ec persone provenienti da tutta la Penisola e legate alle locali caserme, e agli uffici dell'amministrazione centrale.\nIl censimento sloveno del 2001 mostra invece i seguenti dati: di un totale di abitanti, sono sloveni, mentre nessuno \u00e8 di nazionalit\u00e0 italiana (per\u00f2 20 si dichiarano di madrelingua italiana, pari al 0,17% della popolazione). Di contro, vi sono: 167 serbo-croati, 120 serbi, 97 croati, 96 bosniaci, 56 albanesi, 33 macedoni, 5 rumeni e 4 ungheresi.\nGeografia antropica.\nLocalit\u00e0.\nIl comune di Tolmino \u00e8 diviso in 72 insediamenti (\"naselja\"):"}
{"id": "151769", "revid": "124123", "url": "https://it.wikipedia.org/wiki?curid=151769", "title": "Vasilij Sergeevi\u010d Nem\u010dinov", "text": "Contribu\u00ec all'avanzamento della statistica agraria e della teoria del campionamento statistico e lavor\u00f2 intensamente alla pianificazione dell'economia sovietica.\nBiografia.\nNel 1919 divenne direttore dell'ufficio di statistica della regione di \u010celjabinsk, dove diresse il primo censimento della popolazione nel 1920. Dal 1923 insegn\u00f2 all'Universit\u00e0 di Sverdlovsk e dal 1928 ne diresse il dipartimento di statistica. Nel 1943 si rec\u00f2 negli Stati Uniti nell'ambito delle conferenze per la creazione delle Nazioni Unite.\nIncoraggi\u00f2 la traduzione di testi scientifici dalle lingue straniere al russo.\nUn suo importante contributo \u00e8 stato il metodo Nem\u010dinov per il calcolo dei parametri nelle regressioni lineari multiple basate sui polinomi ortogonali di \u010ceby\u0161\u00ebv."}
{"id": "151770", "revid": "1645873", "url": "https://it.wikipedia.org/wiki?curid=151770", "title": "Trbovlje", "text": "Trbovlje (in tedesco \"Trifail\") \u00e8 un comune di 17.787 abitanti della Slovenia centrale. Situata nell'omonima valle, lungo la Sava, l'area \u00e8 nota per i suoi ricchi depositi di carbone e una delle sue tre centrali, la \"Termoelektrarne Trbovlje-TET\", possiede quella che viene considerata la pi\u00f9 alta ciminiera d'Europa (360 metri).\nGeografia antropica.\nInsediamenti.\nIl comune di Trbovlje \u00e8 diviso nei seguenti insediamenti (\"naselja\"):"}
{"id": "151771", "revid": "6923", "url": "https://it.wikipedia.org/wiki?curid=151771", "title": "Alfa Romeo 147", "text": "L'Alfa Romeo 147 (\"Progetto 937\") \u00e8 un modello di automobile costruito dalla casa automobilistica italiana Alfa Romeo nello stabilimento Alfa Romeo di Pomigliano d'Arco.\nLa 147, appartenente al segmento delle compatte a due volumi tre o cinque porte, sostituisce nella gamma la 145 e la 146.\nLanciata sul mercato italiano nell'ottobre 2000 nella versione a tre porte, seguita pochi mesi pi\u00f9 tardi dalla versione a cinque porte dopo la presentazione al Salone dell'automobile di Ginevra del 2001, ottenne subito un buon successo di critica e di pubblico che la port\u00f2 ad aggiudicarsi nel 2001 il titolo di \"Auto dell'anno\".\n\u00c8 uscita di produzione nel 2010 sostituita dalla nuova Alfa Romeo Giulietta anche se rimane nei listini fino al febbraio 2011.\nProfilo.\nEstetica.\nIl design della 147, ideato dai due designer Walter de Silva e Wolfgang Egger, si caratterizza per il frontale, in cui \u00e8 riportato il classico \"trilobo\" Alfa Romeo dove spicca lo scudo Alfa Romeo centrale, e per la parte posteriore, in configurazione hatchback con ampio portellone.\nNell'ottobre 2004 la vettura \u00e8 stata sottoposta ad un restyling, ad opera del solo Egger, che ha interessato soprattutto la parte anteriore e posteriore della vettura.\nLa linea \u00e8 rimasta quasi invariata per quanto riguarda le fiancate; le modifiche hanno riguardato in particolar modo la parte anteriore e, in misura minore, il posteriore: \u00e8 presente una nuova calandra, ribassata, di maggiori dimensioni e arricchita da fari di nuovo disegno, pi\u00f9 classico rispetto ai precedenti. I proiettori, ora a forma di goccia, presentano una palpebra di materiale plastico comprensiva di tre elementi circolari cromati su fondo nero; la presa d'aria sotto al cofano nella prima versione era divisa orizzontalmente, in quella successiva invece presenta una divisione verticale con le parti pi\u00f9 esterne che ospitano anche i fendinebbia. Nella parte posteriore i designer hanno ridisegnato il portellone e hanno apportato interventi leggeri sui fanali posteriori sul portellone stesso: i gruppi ottici si allungano in una configurazione pi\u00f9 triangolare, sottolineati da una modanatura cromata.\nAll'interno la Nuova Alfa 147 conferma la sportiva e ribassata posizione di guida precedente mentre sono stati introdotti nuovi colori per la plancia bicolore: grigio su grigio e blu su grigio. Questi due abbinamenti vanno ad aggiungersi ai classici nero su nero, nero su grigio, nero su beige, anch'essi per\u00f2 rinnovati grazie all'introduzione di un goffrato pi\u00f9 raffinato di grana \"bufalo d'acqua\". Nuova anche la grafica della strumentazione, nuova la sellatura a \"cannelloni\" dei sedili e del pannello della porta ed un inedito design dei poggiatesta posteriori che vengono ribassati per consentire maggiore visibilit\u00e0.\nNel mese di novembre 2005 nasce la 147 serie 2, con ridotte differenze di contenuto rispetto alle precedenti. L'allestimento Progression a tre porte non ha pi\u00f9 l'alettone di serie e sparisce la modanatura cromata sul portellone posteriore, mentre tutti gli allestimenti Distinctive vengono dotati dei comandi radio al volante. Anche la versione Exclusive viene aggiornata nell'allestimento, mantenendo le ruote da 17\" e sostituendo tutti i contenuti precedentemente elencati con il Connect Nav+ ed i comandi radio-telefono al volante.\nNel settembre 2006 viene invece presentata la 147 serie 3. Nulla varia sul fronte degli allestimenti e dei motori; la novit\u00e0 consiste nel ritorno dei baffi cromati sul frontale, scomparsi sul restyling; inoltre la griglia frontale \u00e8 cromata ed \u00e8 presente una cornice cromata sulla calandra. Vengono inoltre rivisitate alcune serie speciali.\nA novembre 2008 viene invece messa a listino la 147 cinque porte Serie 4.\nMeccanica.\nTelaio e sospensioni.\nPer questa vettura \u00e8 stata adottata una soluzione particolarmente sportiva nonch\u00e9 costosa per la sua categoria, che difatti deriva da quella della sorella maggiore, l'Alfa Romeo 156, con sospensioni a 4 ruote indipendenti del tipo a quadrilatero alto nella parte anteriore e MacPherson in quella posteriore. Soluzioni solitamente utilizzate per vetture di fascia molto pi\u00f9 alta. Compromesso, come per la sorella maggiore 156, trovato dal Gruppo Fiat, per poter tornare a soddisfare quelle che erano le richieste di una clientela fortemente esigente quale quella che sempre si era rivolta alle vetture del \"Biscione\".\nAlcune versioni, in seguito, sono state rese disponibili anche con sistema differenziale Torsen di tipo Q2.\nIl pianale utilizzato \u00e8 il telaio Tipo 2 serie 3, utilizzato anche dalla Lancia Lybra, ma con la peculiarit\u00e0 delle sospensioni per le vetture Alfa Romeo, anche per Alfa 156 (e derivata Crosswagon), Alfa GT e dal concept Alfa Romeo Kamal, mai entrata in produzione.\nMotorizzazioni.\nAl momento del lancio erano disponibili tre motori a benzina, tutti della serie Twin Spark 16V: 1.6 da 105 cavalli; sempre 1.6 ma con variatore di fase che incrementa la potenza a 120 cavalli migliorandone la fluidit\u00e0; 2.0 da 150 cavalli. Quest'ultimo propulsore aveva la particolarit\u00e0 di poter essere equipaggiato con il cambio robotizzato \"Selespeed\" derivato direttamente dall'esperienza nelle corse. Tutti questi tre motori erano dotati di doppia accensione a due candele per cilindro, erano inoltre caratterizzati da un andamento della coppia particolarmente favorevole, fin dai bassi regimi. \nNel novembre 2002 fa il suo debutto la versione \"GTA\", equipaggiata con il motore 3.2 V6 \"Busso\" portato a 250 CV e gi\u00e0 montato sulla 156 GTA.\nPer quanto riguarda le motorizzazioni a gasolio, tutte common rail, in un primo tempo l'unica unit\u00e0 disponibile era un 1.9 JTD 8V (Unijet) da 110 cavalli (di cui non si conoscono esemplari entrati in circolazione) portato dopo pochissimi mesi a 115 cavalli; nel novembre 2002 entr\u00f2 a listino il nuovo 1.9 JTD 16V da 140 cavalli seguito da un 1.9 JTD 8V da 100 cavalli che rappresentava la versione d'ingresso alla gamma a gasolio e venne fornito solo con alcuni allestimenti.\nIn occasione del restyling, i motori diesel della gamma 147 subirono ritocchi di incremento di potenza, e migliorie varie; al posto del sistema JTD venne introdotto il Multijet (denominato JTDm in casa Alfa), cos\u00ec il 1.9 16V 140 cavalli benefici\u00f2 di un incremento di potenza di 10 cavalli, passando a 150 cavalli, mentre il 1.9 8V da 115 cavalli pass\u00f2 a 120 cavalli, mentre il motore 1.9 da 110 CV usc\u00ec dal listino. I tre motori a benzina rimasero invece invariati. La versione 1.9 JTDm 150 CV \u00e8 disponibile anche con differenziale Torsen Q2 che migliora la trazione in ogni condizione di guida. A fine 2007 ha debuttato una nuova versione del 1.9 JTDm 16V da 170 cavalli con differenziale Q2 sulla serie speciale denominata Alfa 147 Ducati Corse. In seguito questo motore \u00e8 stato reso disponibile anche sulla 147 Q2 normale mediante l'allestimento \"Sport Pack\".\nSicurezza.\nLa vettura \u00e8 stata sottoposta alle prove d'impatto Euro NCAP nel corso del 2001, totalizzando un punteggio di 3 stelle su 5. La 147 ha evidenziato un punteggio di 3/16 (18%) nel test di impatto frontale e di 18/18 (100%) in quello laterale per un punteggio complessivo del 62% a cui corrisponde una valutazione di 3 stelle su 5. Secondo l'ente esaminatore, la 147 ha evidenziato un risultato molto scarso nel test di impatto frontale esponendo gli occupanti a seri rischi di infortunio. Successivamente sono state apportate modifiche per rendere l'auto pi\u00f9 sicura negli impatti frontali: barre di rinforzo sulle portiere, serrature rinforzate, longherone in acciaio sotto il pianale guidatore.\nVersioni speciali.\nDurante gli anni la 147 \u00e8 stata disponibile in diversi allestimenti: \"Impression\", \"Progression\", \"CUP\", \"Connect\", \"Plug In\", \"Distinctive\" (2001-2008), \"Exclusive\" (2004-2008), \"TI\" (2003 - 2008), \"BlackLine\" (2006-2008), \"Q2\" (2007-2010),\"Moving\" e \"New Progression\" (2009-2010).\nNe sono state presentate anche alcune versioni speciali: la \"Ducati Corse\", realizzata in collaborazione con la Ducati, in edizione limitata da 500 esemplari e la \"C'N'C Costum National\", edizione limitata di 1000 esemplari presentata al Salone di Francoforte nel 2007.\nCaratteristiche dei motori a gasolio.\nN.B: La 1.9 JTDm 16v 170 CV era disponibile solo in versione Ducati corse.\nAttivit\u00e0 sportiva.\nSin dal 2003, \u00e8 stato organizzato un campionato europeo monomarca per le Alfa 147 GTA in versione Cup dotate di motore Twin Spark da 220 CV. Nel 2005 questa competizione \u00e8 stata affiancata al WTCC. In quell'anno vinse il pilota irlandese Eoin Murray."}
{"id": "151772", "revid": "1305772", "url": "https://it.wikipedia.org/wiki?curid=151772", "title": "Trebnje", "text": "Trebnje (in italiano \"Trebegne\", in tedesco \"Treffen\") \u00e8 un comune di 14.371 abitanti della Slovenia centrale. \nSito in una regione ricca di boschi, e dominato da un antichissimo castello, il villaggio di Trebnje \u00e8 sede di una colonia di artisti autodidatti, le cui sculture in legno sono esposte nel parco cittadino. Negli antichi documenti medievali viene citata come \"Treffn\" o \"Treuen\" . \nIl vecchio castello detto \"Grad\" (\"Schloss Trebn\" nelle fonti medievali) che domina la cittadina, situato su una ripida altura, fu probabilmente costruito su fondamenta romane prima del secolo IX e fu pi\u00f9 volte distrutto e ricostruito. &lt;br&gt;\nNell'antica chiesa paesana di \"Sveta Marija\" (lett. \"Santa Maria\"), edificio gotico a tre navate del secolo XVI, sono conservate antiche pietre tombali.\nDal 1941 al 1943 ha fatto parte della Provincia Italiana di Lubiana, articolato - oltre che nel comune di Trebegne / Trebinje - anche nei Comuni di Dobernich / Dobrni\u010d, Grande Gaber / Veliki Gaber, Sella di Sumbergo / Sela pri \u0160umberku, Santa Croce / Sv Kri\u017e e Gran Luogo / Velika Loka.\nNel 2006, 24 insediamenti (\"naselja\"), distaccandosi dal comune di Trebnje sono andati a costituire il comune di \u0160entrupert e 43 insediamenti (\"naselja\"), sono andati a ricostituire il comune di Mokronog-Trebelno. Nel 2011, 22 insediamenti (\"naselja\"), distaccandosi dal comune di Trebnje sono andati a costituire il comune di Mirna.\nVi nacquero l'arcivescovo di Lubiana Alojzij \u0160u\u0161tar e il primo Presidente del Governo della Slovenia democratica, Lojze Peterle.\nLocalit\u00e0.\nIl comune \u00e8 suddiviso in 154 insediamenti (\"naselja\"):"}
{"id": "151774", "revid": "767487", "url": "https://it.wikipedia.org/wiki?curid=151774", "title": "Trnovska vas", "text": "Trnovska vas \u00e8 un comune di 1.311 abitanti della Slovenia nord-orientale. "}
{"id": "151775", "revid": "124392428", "url": "https://it.wikipedia.org/wiki?curid=151775", "title": "Buronson", "text": "Noto anche con i nomi d'arte di Buronson (\u6b66\u8ad6\u5c0a, scrittura giapponese di Bronson, dal famoso Charles Bronson, ) o Sh\u014d Fumimura (\u53f2\u6751 \u7fd4 - \"Fumimura Sh\u014d\"), ha sceneggiato manga di successo come \"Ken il guerriero\", insieme a disegnatori come Tetsuo Hara, Ry\u014dichi Ikegami e Kentar\u014d Miura.\nBiografia.\nBuronson nacque nella prefettura di Aichi nel 1947. Si diplom\u00f2 all'accademia dell'Aviazione Giapponese nel 1967 e prest\u00f2 servizio come tecnico radar. Nel 1969 si dimise dalla Marina Giapponese e venne presto ingaggiato dal mangaka Hiroshi Motomiya come assistente.\nInizi\u00f2 cos\u00ec la sua carriera di sceneggiatore di fumetti con \"\" nel 1972, disegnato da Goro Sakai. Nel 1975 Buronson scrisse il suo primo grande successo, \"The Doberman Detective\", disegnato da Shinji Hiramatsu.\nIl celebre \"Ken il guerriero\" fece il suo debutto nel 1983, disegnato da Tetsuo Hara, ed in breve divenne il pi\u00f9 grande successo di Buronson. Nel 1989 la sua storia \"Il re lupo\" venne serializzata sulla rivista \"Animal Magazine\", disegnata da Kentar\u014d Miura, e nel 1990 ne venne realizzato un sequel, \"La leggenda del re lupo\", ancora disegnato da Miura. Con il mangaka ha collaborato anche per il volume Japan, nel 1992.\nBuronson ha anche collaborato con Ry\u014dichi Ikegami in diverse opere, come \"Strain\", \"Human\" e soprattutto il fortunato \"Sanctuary\". Tra i suoi altri lavori maggiori figura \"The Phantom Gang\", disegnato da Kaoru Shintani.\nInfluenze.\nBuronson \u00e8 stato maggiormente influenzato dai film di \"Mad Max\" e da quelli di Bruce Lee e Sergio Leone."}
{"id": "151777", "revid": "24989", "url": "https://it.wikipedia.org/wiki?curid=151777", "title": "Trzin", "text": "Trzin \u00e8 un comune di 3.385 abitanti della Slovenia centrale. "}
{"id": "151778", "revid": "599013", "url": "https://it.wikipedia.org/wiki?curid=151778", "title": "M17", "text": ""}
{"id": "151779", "revid": "1305772", "url": "https://it.wikipedia.org/wiki?curid=151779", "title": "Bronson", "text": ""}
{"id": "151780", "revid": "3295", "url": "https://it.wikipedia.org/wiki?curid=151780", "title": "NGC 6618", "text": ""}
{"id": "151781", "revid": "31886", "url": "https://it.wikipedia.org/wiki?curid=151781", "title": "Arianespace", "text": "Fondata nel 1980, Arianespace SA \u00e8 la prima azienda mondiale nel trasporto spaziale commerciale: si occupa della gestione e del marketing dei lanciatori Ariane 5, Vega e di alcune componenti del \"Programma Ariane\".\nInoltre tramite la societ\u00e0 Starsem controllata a met\u00e0 con l'Agenzia Spaziale Russa ha finanziato lo sviluppo della nuova versione del lanciatore Sojuz che, da febbraio 2007, \u00e8 entrato a far parte dei razzi vettore utilizzati dall'Agenzia Spaziale Europea.\nDetiene pi\u00f9 del 60% del mercato mondiale di posizionamento dei satelliti in orbita geostazionaria con oltre 190 lanci commerciali a partire dal 22 maggio 1984.\nArianespace utilizza come sito di lancio il Centre spatial guyanais a Kourou nella Guyana francese.\nAzionisti.\nLa societ\u00e0 \u00e8 controllata dal CNES (Centre national d'\u00e9tudes spatiales) che con il 34% del capitale \u00e8 il socio di riferimento, complessivamente le aziende francesi detengono il 64% del capitale, mentre il rimanente \u00e8 detenuto da altre aziende europee : tedesche, italiane, belghe, svizzere, svedesi, spagnole, olandesi, norvegesi e danesi.\nLanciatori.\nLanciatori Ariane.\nA partire dal primo lancio nel 1979 sono stati sviluppati 5 razzi vettori della famiglia Ariane:"}
{"id": "151782", "revid": "287204", "url": "https://it.wikipedia.org/wiki?curid=151782", "title": "Carlos Monzon", "text": ""}
{"id": "151783", "revid": "24989", "url": "https://it.wikipedia.org/wiki?curid=151783", "title": "Tr\u017ei\u010d", "text": "Tr\u017ei\u010d (IPA: , in tedesco \"Neumarktl\") \u00e8 un comune della Slovenia di abitanti appartenente alla regione statistica dell'Alta Carniola. \u00c8 una cittadina situata tra pinete e pascoli ai piedi delle Alpi Caravanche, lungo la strada per Ljubelj, valico di frontiera con l'Austria.\nStoria.\nFondata dai Romani con il nome di \"Forum in Lubellino\", scomparso sotto una valanga, la cittadina viene nominata nel 1261 in un atto di scambio tra le abbazie di Sti\u010dna e Viktring. Il primo insediamento sorse ai piedi del castello di Neuhaus alla confluenza dei fiumi Bistrica e Mo\u0161enik.\nLa posizione lungo una strada di intenso traffico fece crescere il villaggio che viveva di commercio e della lavorazione del ferro, data la presenza nelle vicinanze di miniere e di boschi.\nNel 1492 divent\u00f2 borgo commerciale. Con l'aumento della richiesta di ferro, il villaggio si estese lungo le rive dei due fiumi.\nIl periodo di maggiore benessere fu raggiunto nel secolo XVIII, ma la cittadina, nel 1811, fu colpita da un devastante incendio, da cui si riprese lentamente. Nella seconda met\u00e0 del secolo scorso nacquero le prime industrie, a seguito del fiorente lavoro degli artigiani (conciatori, calzolai, sarti), tra cui spicca la fabbrica di calzature Peko, fondata da Peter Kozina.\nNel 1926 la laboriosit\u00e0 della popolazione venne premiata con l'attribuzione del titolo di citt\u00e0.\nGeografia antropica.\nLocalit\u00e0.\nIl comune di Tr\u017ei\u010d \u00e8 diviso in 34 insediamenti (\"naselja\"):"}
{"id": "151784", "revid": "24989", "url": "https://it.wikipedia.org/wiki?curid=151784", "title": "Turni\u0161\u010de", "text": "Turni\u0161\u010de (in ungherese \"B\u00e1ntornya\") \u00e8 un comune di 3.495 abitanti della Slovenia nord-orientale. \nLocalit\u00e0.\nIl comune di Turni\u0161\u010de \u00e8 diviso in 4 insediamenti (\"naselja\"):"}
{"id": "151785", "revid": "1543377", "url": "https://it.wikipedia.org/wiki?curid=151785", "title": "Frequenza (statistica)", "text": "In statistica, in particolare in statistica descrittiva, dato un carattere oggetto di rilevazione, si intende per frequenza il numero delle unit\u00e0 statistiche su cui una sua modalit\u00e0 (le modalit\u00e0 sono i valori numerici o gli attributi che un carattere pu\u00f2 assumere) si presenta.\nLe frequenze si usano per rappresentare sinteticamente i dati elementari rilevati, utilizzando le distribuzioni di frequenza. Dato un carattere \"X\" che possa manifestarsi con \"k\" modalit\u00e0, rilevato su \"n\" unit\u00e0 statistiche, una distribuzione di frequenza \u00e8 un insieme di coppie (\"x\"i, \"n\"i), con \"i\" compreso tra 1 e \"k\"; dove \"x\"i \u00e8 la \"i\"-esima modalit\u00e0 del carattere e \"n\"i \u00e8 il numero di unit\u00e0 statistiche su cui quella modalit\u00e0 \u00e8 stata rilevata.\nI numeri \"n\"i sono detti frequenze assolute. \u00c8 spesso utile dividere ciascuna frequenza assoluta per il numero totale delle unit\u00e0 statistiche, \"n\", ottenendo cos\u00ec le frequenze relative \"f\"i = \"n\"i/\"n\".\nLe frequenze relative variano tra 0 e 1 ed il loro totale \u00e8 1. Moltiplicandole per 100 si ottengono le frequenze percentuali \"p\"i = \"f\"i\u00b7100.\nNel caso di caratteri ordinati, la somma crescente delle frequenze \u00e8 detta frequenza cumulata ed \u00e8 utilizzata per calcolare la funzione di ripartizione empirica.\nEsempio.\nIn un sondaggio fatto all'interno di una facolt\u00e0 composta da 250 studenti (la popolazione statistica), si intende rilevare il carattere \"Gradimento dei professori\", secondo le cinque modalit\u00e0 \"molto deluso\", \"insoddisfatto\", \"parzialmente soddisfatto\", \"soddisfatto\", \"entusiasta\". Risulta che 10 studenti si dicono entusiasti dell'operato dei professori, 51 si dicono soddisfatti, 63 mediamente soddisfatti, 90 insoddisfatti, 36 molto delusi.\nLa distribuzione di frequenza viene rappresentata con una tabella come la seguente:\nNel caso ipotizzato, la colonna delle frequenze relative mostra che \u00e8 molto deluso il 14,4% degli studenti e che la percentuale degli studenti non pienamente soddisfatti (modalit\u00e0 da \"molto deluso\" a \"parzialmente soddisfatto\") arriva al 75,6%."}
{"id": "151786", "revid": "24989", "url": "https://it.wikipedia.org/wiki?curid=151786", "title": "Velika Polana", "text": "Velika Polana \u00e8 un comune di 1.520 abitanti della Slovenia nord-orientale. "}
{"id": "151787", "revid": "767487", "url": "https://it.wikipedia.org/wiki?curid=151787", "title": "Velike La\u0161\u010de", "text": "Velike La\u0161\u010de (in italiano \"Grande Lascizze\", in tedesco \"Gro\u00dflaschitz\") \u00e8 un comune di 4.153 abitanti della Slovenia meridionale.\nDal 1941 al 1943, durante l'occupazione, ha fatto parte della Provincia Italiana di Lubiana."}
{"id": "151789", "revid": "767487", "url": "https://it.wikipedia.org/wiki?curid=151789", "title": "Ver\u017eej", "text": "Ver\u017eej (in tedesco \"Wernsee\") \u00e8 un comune di 1.313 abitanti della Slovenia nord-orientale. \nLuoghi di interesse.\nNota per avere uno degli ultimi mulini natanti in attivit\u00e0."}
{"id": "151792", "revid": "767487", "url": "https://it.wikipedia.org/wiki?curid=151792", "title": "Videm", "text": "Videm \u00e8 un comune di 5.603 abitanti della Slovenia nord-orientale.\nLocalit\u00e0.\nIl comune di Videm \u00e8 diviso in 31 insediamenti (\"naselja\"):"}
{"id": "151793", "revid": "92723", "url": "https://it.wikipedia.org/wiki?curid=151793", "title": "Diocesi di Augusta", "text": "La diocesi di Augusta (in latino: \"Dioecesis Augustana Vindelicorum\") \u00e8 una sede della Chiesa cattolica in Germania suffraganea dell'arcidiocesi di Monaco e Frisinga. Nel 2020 contava 1.296.200 battezzati su 2.438.241 abitanti. \u00c8 retta dal vescovo Bertram Johannes Meier.\nTerritorio.\nLa diocesi si estende nella Baviera sud-occidentale e comprende:\nSede vescovile \u00e8 la citt\u00e0 di Augusta, dove si trova la cattedrale di Santa Maria. Nella citt\u00e0 di Dillingen an der Donau si trova la basilica minore e concattedrale di San Pietro. Altre basiliche minori della diocesi sono: la basilica dei Santi Alessandro e Teodoro a Ottobeuren, la basilica di San Michele a Altenstadt, la basilica di San Lorenzo a Kempten, la basilica dei Santi Ulrico e Afra ad Augusta e la basilica di San Benedetto a Benediktbeuern.\nIl territorio si estende su 13.250\u00a0km\u00b2 ed \u00e8 suddiviso in 996 parrocchie, raggruppate in 23 decanati (dal 1\u00ba dicembre 2012).\nStoria.\nAugusta Vindelicorum era l'antico nome della citt\u00e0 di Augusta, posta nella provincia imperiale della \"Raetia secunda\", dove rimase compresa dalla conquista romana sino al termine dell'Impero. Gi\u00e0 durante l'epoca delle persecuzioni, Augusta annoverava dei cristiani, come attestato dal martirio di sant'Afra (inizio IV secolo), patrona della diocesi, e dalla continuit\u00e0 del culto nei suoi confronti. Tuttavia \u00e8 da considerarsi una leggenda la tradizione tardiva, riportata dagli \"Acta\" di sant'Afra, secondo la quale la diocesi sarebbe stata fondata da san Narciso, vescovo di Gerona in Spagna, e avrebbe avuto come primo vescovo lo zio della santa, san Dionigi.\nGli antichi cataloghi episcopali riportano una serie di nomi di vescovi non attestati storicamente e insufficienti a coprire un arco di tempo dal V-VI secolo, epoca in cui probabilmente \u00e8 stata eretta la diocesi, alla prima met\u00e0 dell'VIII secolo, periodo in cui \u00e8 attestato il primo vescovo certo di Augusta, Wikterp (o Wigbert). A partire dall'VIII secolo \u00e8 attestata l'appartenenza della diocesi alla provincia ecclesiastica dell'arcidiocesi di Magonza.\nCon il vescovo Simperto (IX secolo) si fissarono i confini della diocesi (si conteranno fino a 39 decanati rurali) e la citt\u00e0 divenne un centro fondamentale della cultura benedettina, il che increment\u00f2 la fondazione di nuove abbazie, come quelle di Wessobrunn, di Benediktbeuern e di Ottobeuren. Con Simperto inoltre la diocesi incorpor\u00f2 i territori della soppressa diocesi di Neuburg.\nFin dall'VIII secolo, i vescovi di Augusta acquisirono beni, immunit\u00e0 e privilegi, che andarono a costituire il principato vescovile di Augusta (\"Hochstift Augsburg\"), che si consolid\u00f2 con il grande vescovo e patrono della citt\u00e0 e della diocesi, sant'Ulrico (923-973). Uomo devoto e pio, profondamente attento all'educazione del clero, alla disciplina nei monasteri e alla pratica religiosa nel popolo, appoggi\u00f2 senza sconti l'impero e divenne il confidente di Ottone I di Sassonia, che gli accord\u00f2 il diritto, inusuale all'epoca, di battere moneta.\nLa cattedrale di Augusta fu iniziata dal vescovo Leuthold (Liutolf) (\u2020 996) e portata a termine da Emmerich von Leiningen (\u2020 1077), al quale si deve anche la costruzione della basilica dei Santi Ulrico e Afra, importante luogo di pellegrinaggio della diocesi.\nAll'epoca del vescovo Hartmann (\u2020 1286), la citt\u00e0 di Augusta ottenne lo status di citt\u00e0 libera dell'Impero; la capitale del principato vescovile e seconda residenza dei vescovi divenne la citt\u00e0 di Dillingen sul Danubio.\nLa riforma protestante ebbe un discreto successo nella diocesi, che comport\u00f2 il passaggio alla nuova confessione religiosa di 142 parrocchie (il 13,1% del totale), 8 abbazie maschili e 5 femminili, e 13 conventi degli ordini mendicanti. Se la diocesi rimase sostanzialmente fedele al cattolicesimo, lo fu soprattutto grazie ai diversi principi che governavano sul territorio diocesano, i duchi di Baviera e di Austria, e i principi ecclesiastici di Kempten, di Ellwangen e delle 9 abbazie imperiali con sede nella diocesi.\nAugusta fu scelta come sede di alcune importanti diete imperiali, che giocarono un ruolo decisivo nella storia religiosa della Germania: la dieta del 1518, dove si svolse il dibattito teologico fra Martin Lutero e il cardinale Caietano; la dieta del 1530, dove fu redatta quella che \u00e8 passata alla storia come \"confessione di Augusta\"; la dieta del 1555, quando fu stipulata la \"pace di Augusta\".\nCon l'aiuto del gesuita Pietro Canisio, vescovo di Vienna, il vescovo Otto Truchsess von Waldburg dette avvio alla controriforma nella sua diocesi e fond\u00f2 un'universit\u00e0 cattolica riformata a Dillingen, nel 1549, la quale contribu\u00ec a diffondere gli ideali del concilio di Trento anche nella diocesi; nel 1735 fu eretto anche il seminario di Pfaffenhausen.\nNell'epoca barocca Augusta si arricch\u00ec di numerose opere d'arte realizzate per merito di architetti, pittori e stuccatori di valente rilievo che operarono nelle chiese della diocesi. A quest'epoca risalgono i monasteri e le chiese parrocchiale pi\u00f9 famose dell'area come quella di Pfaffenwinkel. Nello stesso stile venne eretta la scuola di Wessobrunn, il monastero \"Marienm\u00fcnster\" presso Die\u00dfen, i monasteri di Benediktbeuern e di Abbazia di sant'Ottilia presso Wallfahrtskirchen e la Wieskirche di Steingaden.\nIl principato ecclesiastico di Augusta fu soppresso con il \"Reichsdeputationshauptschluss\" e la secolarizzazione del 1803 e il suo territorio venne annesso al regno di Baviera. Anche la diocesi, a seguito degli avvenimenti politici, sub\u00ec alcune variazioni. L'ultimo principe-vescovo, Clemente Venceslao di Sassonia, mor\u00ec nel 1812 e la diocesi rimase vacante per alcuni anni, durante i quali fu amministrata dal vicario generale Franz Friedrich von Sturmfeder.\nFacendo seguito al concordato con il regno bavarese del 5 giugno 1817, papa Pio VII pubblico il 1\u00ba aprile successivo la bolla \"Dei ac Domini nostri\" con la quale riorganizzava le circoscrizioni ecclesiastiche della Baviera. La diocesi di Augusta fu resa suffraganea dell'arcidiocesi di Monaco e Frisinga ed inglob\u00f2 i territori della soppressa prepositura di Ellwangen. Dal punto di vista territoriale, i nuovi confini diocesani furono fatti coincidere con quelli del regno di Baviera: acquis\u00ec cos\u00ec 65 parrocchie dalla soppressa diocesi di Costanza, ma al contempo cedette 79 parrocchie alla diocesi di Rottenburg (ad ovest) e 12 parrocchie nel Vorarlberg e nel Tirolo alla diocesi di Bressanone (a sud).\nNel 1823 il seminario statale fu concesso alla diocesi, che ne fece il centro di formazione dei suoi preti; fu ricostruito dal vescovo Maximilian von Lingg nel 1914; nel 1862 venne inaugurato il seminario minore.\nIl 9 febbraio 1914 cedette una piccola porzione di territorio all'arcidiocesi di Monaco e Frisinga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo episcopale di Augusta risale al XII secolo inserito all'interno di un codice dell'abbazia di Wessobrunn. Il primo vescovo storicamente documentato \u00e8 Wikterp (o Wigbert), nella prima met\u00e0 dell'VIII secolo; nel catalogo il suo nome \u00e8 preceduto da quello di altri nove vescovi, sui quali le fonti storiche tacciono.\nStatistiche.\nLa diocesi nel 2020 su una popolazione di 2.438.241 persone contava 1.296.200 battezzati, corrispondenti al 53,2% del totale."}
{"id": "151794", "revid": "1543377", "url": "https://it.wikipedia.org/wiki?curid=151794", "title": "Vipacco", "text": "Vipacco (in sloveno Vipava\"', in tedesco \"Wippach\", in friulano \"Vipau\") \u00e8 un comune di 5.520 abitanti nel Carso della Slovenia occidentale. Vipacco sorge sulle numerose fonti del fiume Vipacco, in Sloveno: \"Vipava\", nell'omonima valle (\"Vipavska dolina\"/Valle del Vipacco), 102 m sopra il livello del mare. Il tratto di fiume che scorre in territorio Italiano costituisce oggigiorno assieme al fiume Isonzo il confine tra il Friuli, nel caso specifico Friuli Isontino, e la Bisiacaria.\nPosto in cima ad una piccola collinetta a un chilometro a Sud-Ovest del centro vi \u00e8 l'antico Palazzo di Zemono. Costruito nel 1683 dalla famiglia Lantieri, \u00e8 su pianta quadrata con porticato ad arcate su colonne. Le sale interne sono decorate con affreschi barocchi.\nL'area attorno alla citt\u00e0 \u00e8 rinomata per le deliziose ciliegie e per l'eccellente vino.\nLo 0,10% della popolazione \u00e8 di madrelingua italiana (vedi Goriziano).\nStoria.\nL'area attorno alla citt\u00e0 venne probabilmente colonizzata dagli Illiri e dai Celti in epoca pre-romana. Alcuni fanno risalire il nome alla radice celtica \"vip\" (fiume).\nNel 394, la Battaglia di Frigidus si svolse nelle vicinanze della citt\u00e0.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica (553) promossa dall'imperatore Giustiniano I il suo territorio entr\u00f2 a far parte dei domini bizantini.\nDopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, rimase sotto dominio bizantino (il confine tra l'Istria bizantina e il Regno longobardo era fissato su una linea pi\u00f9 a nord che da Sistiana passava per Sella del Bivio).\nDopo una parentesi di dominazione longobarda dal 751 ad opera del loro re Astolfo, l'Istria torn\u00f2 in mano bizantine dal 774.\nAnnientati i Longobardi, Carlo Magno, re dei Franchi, nel 788 occup\u00f2 anche l'Istria bizantina inglobandola nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale (o del Friuli), in quattro contee: Verona, Friuli, Carniola e Istria (comprendente il Carso e parte della Carniola interna). Da allora le contee del Friuli e dell'Istria vennero conglobate nella nuova \u201cmarca d'Aquileia\u201d, come parte del Regno d'Italia.\nIn seguito al Trattato di Verdun, nell'843, il suo territorio entr\u00f2 a far parte della Lotaringia in mano a Lotario I e pi\u00f9 specificatamente dall'846 della Marca del Friuli, in mano al marchese Eberardo a cui succedettero prima il figlio Urnico e poi l'altro figlio Berengario.\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole all'Impero romano-germanico e subordinandole al Ducato di Baviera tenuto dal suo fratellastro Enrico I a cui successe il figlio Enrico II. Nel 976 sia il Friuli sia l'Istria passarono al Ducato di Carinzia appena costituito dall'imperatore Ottone II.\nNel 1077 l'imperatore Enrico IV costitu\u00ec il Principato ecclesiastico di Aquileia che ebbe influenza, mediante apposito diploma emesso lo stesso anno, anche sulla marca di Carniola e sulla contea dell'Istria.\nI Conti di Gorizia, in quanto \"advocati\" del patriarca, acquisirono gradualmente una larga parte dei territori aquileiesi, frazionati in feudi minori fra i loro ministeriali, i veri e propri strumenti di governo comitale sul Carso e la vicina Istria.\nGi\u00e0 nel 1154 si ha menzione di un certo cavaliere Wiluinus de Wippach, ministeriale aquileiese, e su un'altura del paese, nel 1275, della presenza del \"Castrum Wipaci superioris\" (castello superiore di Vipacco), costruito sulle rovine di uno di origine romana, in mano ai nobili Von Wippach.\nTra il 1340 e il 1350 il suo territorio venne conteso tra il Principato ecclesiastico di Aquileia, il Ducato di Carniola in mano asburgica e le mire espansionistiche dei Conti di Gorizia.\nNel conflitto che ne segu\u00ec nel 1350 (svoltosi anche nel vicino Friuli), il Principato ecclesiastico di Aquileia ne usc\u00ec vincitore, ma il patriarca Nicola di Lussemburgo dovette cedere nel 1351 il Castello superiore di Vipacco agli Asburgo.\nL'odierna Vipacco viene menzionata per la prima volta nel 1367.\nNel 1478, il villaggio venne pesantemente devastato dalle scorribande turche.\nNel 1508, durante la guerra austro-veneta, i Veneziani la occuparono per un breve periodo.\nNel 1528 l'arciduca Ferdinando I d'Asburgo diede per motivi finanziari in pegno le Signorie di Rifembergo e Vipacco a Gasparre Lantieri.\nDurante l'epoca della Riforma protestante, gli abitanti di Vipacco aderirono in massa alla dottrina luterana, tanto che, quando nel 1584, il barone Lorenz Von Lantieri ricevette l'ordine dall'Arciduca d'Austria di espellere dall'area i protestanti, nel villaggio non rimasero che pochi abitanti di fede cattolica.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca nel Regno d'Illiria come comune autonomo che comprendeva anche gli attuali insediamenti di Gradischie di Vipacco (\"Gradi\u0161\u010de pri Vipavi\") e Zemona (\"Zemono\"); tale comune pass\u00f2 in seguito sotto il profilo amministrativo alla Carniola nel 1849.\nDopo la prima guerra mondiale fu annesso al Regno d'Italia, venendo provvisoriamente assegnato alla provincia di Gorizia.\nAllo scioglimento di questa, nel 1923, pass\u00f2 alla provincia del Friuli con i medesimi insediamenti del periodo asburgico.\nCon la ricostituzione della provincia di Gorizia nel 1927, il comune si ingrand\u00ec nel 1928 assorbendo i comuni di:\nFu soggetto alla Zona d'operazioni del Litorale adriatico (OZAK) tra il settembre 1943 e il maggio 1945 e tra il giugno 1945 e il 1947, trovandosi ad est della Linea Morgan, fece parte della Zona B della Venezia Giulia sotto il controllo Jugoslavo; pass\u00f2 poi alla Jugoslavia e quindi alla Slovenia.\nLocalit\u00e0.\nIl comune di Vipacco \u00e8 diviso in 20 insediamenti (\"naselja\"):"}
{"id": "151795", "revid": "110157", "url": "https://it.wikipedia.org/wiki?curid=151795", "title": "Bisterza", "text": "Bisterza (in sloveno Ilirska Bistrica; ; in tedesco \"Feistritz\" o \"Illyrisch Feistritz\") \u00e8 una citt\u00e0 della Slovenia con una popolazione di abitanti.\nIn italiano \u00e8 nota anche come Villa del Nevoso, toponimo che in epoca fascista riuniva i due comuni di Bisterza e Torrenova di Bisterza.\nGeografia fisica.\nLa citt\u00e0 \u00e8 bagnata dal fiume Timavo.\nMonti principali.\nMonte Nevoso (\"Sne\u017enik\"), 1796\u00a0m; Montagna Zatreppo (\"Zatrep\"), 1458\u00a0m; Monte Milonia (\"Velika Milanija\"), 1099\u00a0m; Monte Secco (\"Suhi vrh\"), 1171\u00a0m; \"Suha Reber\", 1015\u00a0m; \"Lunjevica\", 1018\u00a0m; \"Devin\", 1088\u00a0m; \"\u017dupnica\", 1036\u00a0m; \"\u010ca\u010detov vrh\", 1148\u00a0m; \"\u0160tanga\", 1101\u00a0m; \"Ma\u010dkova glava\", 1089\u00a0m.\nStoria.\nAi tempi dell'Impero austro-ungarico la citt\u00e0 di Bisterza ebbe il nome tedesco di \"Illyrisch Feistritz\". Nel suo distretto si trovarono i seguenti comuni:\nDopo la prima guerra mondiale, dal 1920, anno in cui l'Istria fu unita all'Italia con il Trattato di Rapallo, fu comune autonomo col nome di Bisterza, parte della Provincia di Pola fino al 1924 allorch\u00e9 con l'istituzione della Provincia di Fiume pass\u00f2 a tale Provincia.\nNel 1927 il comune di Bisterza fu fuso con quello di Torrenova di Bisterza a dar luogo a un nuovo comune, denominato \"Villa del Nevoso\".\nNel 1933 Villa del Nevoso fu insignita del titolo di citt\u00e0.\nDurante la seconda guerra mondiale la citt\u00e0 ospit\u00f2 il comando del XXVI Settore di Copertura Guardia alla Frontiera, di cui restano a memoria alcune caserme oggi abbandonate.\nOccupata nel 1945 dalle truppe comuniste titine, con il trattato di Parigi (1947), pass\u00f2 alla Jugoslavia, inserita nella Repubblica Socialista di Slovenia. La citt\u00e0 prese allora il nome sloveno di \"Ilirska Bistrica\" e furono aggregati alla citt\u00e0 i comuni limitrofi di Castel Iablanizza (\"Jablanica\"), Castelnuovo d'Istria (\"Podgrad\"), Elsane (\"Jel\u0161ane\"), Fontana del Conte (\"Kne\u017eak\") e Primano (\"Prem\").\nCon un referendum la popolazione ha scelto di passare dalla regione statistica del Carso interno a quella Carsico-litoranea."}
{"id": "151797", "revid": "110157", "url": "https://it.wikipedia.org/wiki?curid=151797", "title": "Vitanje", "text": "Vitanje (in tedesco \"Weitenstein\") \u00e8 un comune di 2.372 abitanti della Slovenia settentrionale. "}
{"id": "151799", "revid": "1305772", "url": "https://it.wikipedia.org/wiki?curid=151799", "title": "Guerra del Pacifico", "text": "Nella storia vi sono due eventi che si \u00e8 soliti definire guerra del Pacifico:"}
{"id": "151802", "revid": "767487", "url": "https://it.wikipedia.org/wiki?curid=151802", "title": "Vladimir Vapnik", "text": "Nato nell'Unione Sovietica negli Anni Trenta, consegue nel 1958 la laurea in matematica presso l'universit\u00e0 statale Usbeka a Samarcanda e nel 1964 il dottorato in statistica presso l'istituto delle scienze del controllo a Mosca.\nLavora presso questo istituto dal 1961 fino al 1990 quando diventa direttore del dipartimento di ricerca di Informatica.\nNel 1995 diventa professore di Informatica e di Statistica presso la Royal Holloway University di Londra.\nLavora dal 1991 a circa il 2001 all'AT&amp;T della Bell Labs (diventati poi Shannon Labs), dove insieme a Corinna Cortes sviluppa la teoria delle Macchine a vettori di supporto (\"Support Vector Machines\", SVMs) dimostrandone l'efficienza in diversi problemi interessanti l'apprendimento automatico, compreso il riconoscimento della calligrafia. Successivamente si trasferisce negli Stati Uniti ai laboratori della NEC e all'Universit\u00e0 della Columbia a New York.\nIntroduce negli anni '60 assieme a Aleksej Jakovlevi\u010d \u010cervonenkis l'analisi della convergenza uniforme delle misure empiriche."}
{"id": "151811", "revid": "17654", "url": "https://it.wikipedia.org/wiki?curid=151811", "title": "Il Tabarro", "text": ""}
{"id": "151812", "revid": "289247", "url": "https://it.wikipedia.org/wiki?curid=151812", "title": "Il trittico", "text": ""}
{"id": "151813", "revid": "110157", "url": "https://it.wikipedia.org/wiki?curid=151813", "title": "Vodice (Slovenia)", "text": "Vodice \u00e8 un comune di 4.384 abitanti della Slovenia centrale. Parte del territorio comunale fu annesso dal 1941 al 1943 alla provincia italiana di Lubiana, articolato nel comune di Poglie / Polje.\nSuddivisione.\nIl comune di Vodice \u00e8 suddiviso in 16 frazioni:"}
{"id": "151814", "revid": "228587", "url": "https://it.wikipedia.org/wiki?curid=151814", "title": "Vodice", "text": ""}
{"id": "151815", "revid": "1632387", "url": "https://it.wikipedia.org/wiki?curid=151815", "title": "Secondo Impero francese", "text": "Per Secondo Impero francese si intende il regime bonapartista di Napoleone III instaurato in Francia dal 1852 al 1870, tra la Seconda e la Terza Repubblica.\nLa prima fase (1852-1860).\nDopo il colpo di Stato del 2 dicembre 1851 che mise fine alla Seconda Repubblica, Napoleone III eman\u00f2 il 14 gennaio 1852 la nuova costituzione. Fortemente antiparlamentare, essa restaurava esplicitamente l'impero napoleonico ed era largamente ispirata alla costituzione napoleonica dell'anno VIII: tutto il potere esecutivo era concentrato nello Stato, impersonato dall'Imperatore.\nEra l'Imperatore che nominava i componenti degli organi dell'esecutivo, Consiglio di Stato e Senato, unici titolari della potest\u00e0 legislativa.\nIl parlamento era eletto a suffragio universale, ma non aveva alcun diritto d'iniziativa, in quanto le leggi erano tutte proposte dall'esecutivo.\nLa nuova costituzione fu sancita dal plebiscito del 21 novembre 1852, con il quale la Francia confer\u00ec il potere supremo e il titolo di imperatore a Napoleone III, quasi all'unanimit\u00e0 (i \"si\" furono 7.824.000, i \"no\" 253.000, le astensioni - che erano la linea della sinistra - 2 milioni).\nL'autoritarismo.\nNapoleone III sosteneva che la funzione dell'impero era di guidare il popolo, sul piano interno verso la giustizia, e all'estero verso la pace, riportando in vita il legame carismatico con i francesi che aveva contraddistinto l'impero di Napoleone Bonaparte.\nNei fatti, la prima fase del secondo impero fu fortemente autoritaria, contrassegnata dalla repressione dell'opposizione - in particolare di quella liberale - e da un fortissimo intervento sulla stampa, sulla politica scolastica (soppressione dell'insegnamento della filosofia nei licei, aumento dei poteri disciplinari dell'amministrazione scolastica), e su ogni altra espressione di autonomia popolare.\nIl suffragio universale fu governato, oltre che dall'azione dei prefetti, da abili aggiustamenti dei distretti elettorali, finalizzati - in provincia - ad annegare il voto liberale nella massa conservatrice del voto rurale.\nLa stampa venne assoggettata ad un sistema di cauzioni monetarie (depositi a titolo di garanzia di buona condotta) e di \"avvertimenti\", cio\u00e8 richieste da parte dell'autorit\u00e0 di sospendere la pubblicazione di certi articoli, pena la sospensione o la soppressione del giornale. Anche i libri furono assoggettati a censura.\nSul piano del controllo individuale, fu istituito un sistema di sorveglianza poliziesca degli individui sospetti, che ebbe un incremento parossistico dopo l'attentato di Felice Orsini nel 1858, che serv\u00ec da pretesto per aumentare la severit\u00e0 del regime con la \"Legge di sicurezza generale\", che consentiva l'internamento, l'esilio o la deportazione, senza processo, di ogni persona sospetta.\nGli arricchimenti.\nIl silenzio della libert\u00e0 fu coperto da un gran rumore di feste e di celebrazioni (e anche di grandi lavori), con il supporto della grande finanza, della grande industria e della grande propriet\u00e0 terriera (nonch\u00e9 del clero, fortemente legato all'imperatrice Eugenia).\nIl successo del dispotismo imperiale, come di qualsiasi altro, era legato alla prosperit\u00e0 materiale, che, sola, poteva seppellire qualunque ubb\u00eca rivoluzionaria.\nGrande spazio ebbero, quindi, i piaceri materiali, la bella vita, l'accumulazione di grandi fortune il cui esempio non dava scandalo, ma anzi nutriva le speranze di molti.\nGrazie alla garanzia di ordine sociale fornita dal nuovo regime al capitalismo montante, la Francia conobbe in quegli anni uno straordinario sviluppo economico: la parola d'ordine \"Enrichissez-vous!\" (\"Arricchitevi!\") lanciata da Guizot nel 1848, continu\u00f2 a mantenere nel nuovo regime tutta la propria forza, e anzi l'accrebbe.\nTra il 1852 e il 1857 la cultura positivista fece miracoli: nacquero istituti di credito, sei grandi compagnie ferroviarie, i cantieri del Barone Haussmann che cambiarono il volto di Parigi ricostruendone circa il 60%.\nLa furia speculativa era alimentata dall'arrivo dell'oro californiano e australiano, e i consumi furono sostenuti dalla generale caduta dei prezzi del periodo 1856-1860.\nLo sviluppo economico generale spingeva all'abbattimento delle barriere tariffarie, come era gi\u00e0 accaduto in Inghilterra, e la libert\u00e0 dei commerci diveniva obiettivo ideologico almeno quanto economico. Era il trionfo di una borghesia che, sollevata dalla politica grazie al dispotismo imperiale, poteva celebrare ottimisticamente i propri fasti, come fece con l'Esposizione universale di Parigi del 1855.\nLa politica estera.\nDalla caduta di Napoleone la Francia era stata relegata ad un ruolo di secondo piano, nel quadro del restaurato assolutismo monarchico. Il sogno di Napoleone III era di riportare la legalit\u00e0 internazionale a prima del congresso di Vienna. Il suo primo obiettivo fu dunque di ridare un ruolo internazionale alla Francia, e il suo spirito avventuroso gli suggeriva di servirsi, allo scopo, delle crisi sempre pi\u00f9 frequenti suscitate dai vari nazionalismi nelle monarchie restaurate. I due ministri che si trovarono principalmente a guidare la politica estera francese al fianco di Napoleone III, e spesso in contrasto con lui, furono \u00c9douard Drouyn de Lhuys e Alexandre Walewski.\nLa guerra di Crimea (1853-1856).\nLa prima occasione fu la guerra di Crimea.\nSituazione complessa, che vide Francia, Gran Bretagna e Regno di Sardegna schierarsi al fianco dell'agonizzante Impero Ottomano a danno della Russia, e che ebbe come incerta conclusione, alla conferenza di Vienna, l'abbandono del Mar Nero da parte della Russia.\nL'intervento in Italia.\nTra i paesi emergenti, nelle rivendicazioni di indipendenza avanzate ai restaurati regni europei, c'era anche il regno di Sardegna, e l'abile Cavour, che con i suoi amici liberali aveva trovato il modo di inserirsi nel gioco, grazie alla partecipazione italiana alla guerra di Crimea ebbe nella conferenza di Parigi l'occasione pubblica per presentare con forza le ragioni dell'indipendenza italiana.\nErano ragioni che convenivano anche a Napoleone, in funzione del suo antagonismo con l'Austria. Tanto gli convenivano, che anche l'attentato di Orsini del 14 gennaio 1858 gioc\u00f2 a favore dell'alleanza con il Piemonte (considerato garante di legittimit\u00e0 monarchica a fronte dei disordini carbonari e di sinistra), poi stipulata, in luglio, a Plombi\u00e8res.\nL'intervento militare contro l'Austria che aveva dichiarato guerra al Piemonte ci fu, in effetti, ma, nonostante le vittorie di Magenta e Solferino, le perdite toccate e il rischio dell'intervento prussiano a fianco dell'Austria indussero Napoleone a ritirarsi dalla seconda guerra di indipendenza italiana con la pace di Villafranca (non senza ricavarne, comunque, Nizza e la Savoia).\nLa politica coloniale.\nPur senza un piano preciso, la dimensione dell'impero coloniale francese triplica, durante il II impero.\nNel 1853 viene annessa la Nuova Caledonia, nel 1862 la costa del Gabon, nel 1863 l'Indocina (annessione dell'Annam, e protettorato sulla Cambogia).\nNel 1857 era stata completamente conquistata e pacificata l'Algeria, e la creazione di un Ministero dell'Algeria e delle colonie mostra come essa sia la pupilla del dominio coloniale francese. Questa impostazione \u00e8 confermata dalla restituzione alle trib\u00f9 arabe, nel 1860, della propriet\u00e0 delle terre e dalla concessione della possibilit\u00e0 di ottenere la cittadinanza francese dal 1865. Napoleone avrebbe desiderato fare dell'Algeria un regno arabo sotto protettorato, ma il progetto incontr\u00f2 l'opposizione generale, del governatore, dell'esercito e dei coloni.\nLa questione messicana.\nIl Secondo Impero francese gioc\u00f2 un ruolo importante per quanto riguarda i rapporti dello stato messicano con le potenze europee, le quali avevano appoggiato l'impero di Agust\u00edn de Iturbide che doveva tenere a freno le rivolte popolari che tentavano a svincolare definitivamente il Messico dall'Europa.\nDato che in pochi anni il governo di Iturbide fu rovesciato, Napoleone III progett\u00f2 un'invasione al fine di ristabilire la monarchia in Messico.\nLa spedizione si svolse nel 1863 con successo e fu proclamato il Secondo Impero messicano con a capo l'imperatore Massimiliano d'Asburgo.\nTuttavia Massimiliano non riusc\u00ec mai a costituire un governo autonomo e autoritario e, quando nel 1866 le truppe francesi lasciarono il territorio, la nazione cadde in preda a rivolte che terminarono con la fucilazione di Massimiliano d'Asburgo e il definitivo affermarsi della Repubblica.\nL'impero \"riformato\" (1860-1870).\nLa vocazione, che oggi chiameremmo \"populista\" e che egli ereditava direttamente dal bonapartismo si univa, nell'imperatore, all'avversione per le pretese politiche della borghesia: tutto andava bene finch\u00e9 si trattava di modernizzare, industrializzare, accumulare, ma vincoli politici Napoleone non ne tollerava.\nL'opposizione politica crebbe, invece, quando Napoleone III, mantenendo intatta la propria avversione al liberalismo, assunse in economia una posizione assolutamente liberista, concludendo con la Gran Bretagna, nel gennaio 1860, un trattato commerciale che sanciva la politica di libero scambio, ed esponendo con ci\u00f2 immediatamente l'industria francese alla competizione straniera.\nCome primo segnale del cambiamento di passo, il 16 agosto 1859 l'imperatore aveva promulgato una \"amnistia generale\".\nL'anno successivo decise di sollevare il velo di forzato silenzio che aveva imposto alle camere e alla stampa, concedendo al parlamento un diritto di replica pubblica al discorso annuale della corona, e ai giornali di riferire il dibattito.\nQueste aperture furono per\u00f2 utilizzate dall'opposizione per coalizzarsi: la crisi commerciale aggravata dalla Guerra di secessione americana negli Stati Uniti, l'insistenza nel voler concludere altri accordi con la Gran Bretagna per penetrare nel mercato cinese, spinsero cattolici, liberali e repubblicani a coalizzarsi in una \"Unione liberale\", che alle elezioni del 1863 trov\u00f2 un capo in Adolphe Thiers, e 40 seggi in parlamento.\nLe riforme.\nEra evidente la necessit\u00e0 di equilibrare l'opposizione suscitata dalla svolta liberista. L'anima bonapartista di Napoleone III vide chiaramente la soluzione: creare l'alleanza non ancora tentata tra l'imperatore e gli avversari naturali della borghesia liberale, quelle che lui chiamava \"les masses laborieuses\".\nLa vita lavorativa e il destino degli operai e delle classi popolari, che avevano dimostrato negli anni di essere sempre pronti a sostenere il bonapartismo contro i monarchici lealisti, erano infatti rimasti completamente in bal\u00eca dei loro padroni, anche perch\u00e9 restava in vigore la Legge Le Chapelier del 1791, con cui la rivoluzione trionfante aveva sciolto le corporazioni: la ratio della legge era stata l'esigenza di modernizzare e spezzare i residui vincoli medioevali che gravavano sulla societ\u00e0 francese, ma il risultato era stato di lasciare gli operai, in questo modo, privi di ogni difesa di fronte ai loro padroni.\nPoliticamente, la classe operaia si era sempre posta in maniera neutra rispetto agli eventi elettorali (come mostrava l'astensionismo di massa in occasione del plebiscito sull'impero), e il confronto diretto, quotidiano ed aspro sulle condizioni di lavoro con la borghesia padronale non consentiva alcuna possibilit\u00e0 di alleanza politica tra le due classi.\nIn questo vuoto pens\u00f2 di installarsi proficuamente Napoleone III, convinto da sempre che i partiti politici, e in particolare i liberali, fossero i suoi principali nemici.\nPrendendo quindi esempio dall'Inghilterra, Napoleone III adott\u00f2 una politica di riforme finalizzata a migliorare le prospettive delle classi lavoratrici e a riconoscere loro capacit\u00e0 contrattuale nei confronti dei padroni.\nCon una legge del 23 maggio 1863 permise la creazione di societ\u00e0 cooperative, il cui capitale era costituito con il risparmio degli operai, come in Inghilterra. Un anno dopo,\nriconobbe con un'altra legge il diritto degli operai a scioperare, e ad organizzare sindacati a tutela permanente dei propri interessi. Contemporaneamente incoraggi\u00f2 le iniziative padronali dirette a favorire il risparmio ed il miglioramento delle condizioni delle classi popolari.\nForte di queste misure, Napoleone pens\u00f2 di aver equilibrato ed arginato l'opposizione protezionista, sottovalutando il fatto che quella che veniva creandosi era l'opposizione politica della borghesia esclusa dalla politica.\nL'imperialismo confuso.\nDopo il 1860, la politica estera del secondo impero incapp\u00f2 in diverse delusioni, che gli fecero perdere molto prestigio.\nLa crisi.\nLa nuova esposizione universale del 1867, per giunta funestata da un attentato allo zar di Russia, non bastava a nascondere conflitti interni e tensioni all'estero. Il populismo riformatore non dava i frutti sperati, ma anzi portava allo scoperto la radicalizzazione dei conflitti sociali, che trovavano i loro ideologi nell'anarchismo di Proudhon e nelle formulazioni marxiste.\nDopo la vittoria elettorale dell'Unione nel 1869, Napoleone tent\u00f2 la carta di sostituire una monarchia parlamentare al governo personale: ripercorrendo all'inverso la strada percorsa dal Bonaparte per proclamarsi imperatore, fece istituire con un decreto del senato dell'8 settembre 1869 la monarchia parlamentare. Primo presidente del nuovo governo fu \u00c9mile Ollivier.\nPer ribadire il proprio ruolo, dopo la sommossa del 10 gennaio 1870 seguita all'assassinio del giornalista Victor Noir da parte di Pierre Bonaparte, un membro della famiglia imperiale, proclam\u00f2 un nuovo plebiscito che vinse trionfalmente l'8 maggio 1870.\nLa guerra franco-prussiana.\nLa crescita della Prussia nelle mani di Otto von Bismarck (nel 1862 ambasciatore a Parigi), il rapido trionfo prussiano nella guerra con l'Austria del 1866 e il successivo accordo tra gli Asburgo e gli Hohenzollern per l'egemonia sulla Germania costrinsero Napoleone III (che aveva immaginato di fare il terzo vincente fra i due litiganti) a prendere atto di avere uno scomodo vicino, che minacciava il suo ruolo europeo, oltre che la sua frontiera orientale.La famiglia imperiale era convinta della necessit\u00e0 di confermare con un \"coup d'\u00e9clat\" in politica estera il ritorno del favore popolare dopo il plebiscito - si attribuisce all'imperatrice Eugenia la battuta \"\u00abS'il n'y a pas de guerre, mon fils ne sera jamais empereur\u00bb\" (\u00abSe non si fa la guerra, mio figlio non sar\u00e0 mai imperatore\u00bb).\nIl pretesto alla guerra franco-prussiana fu fornito dalla richiesta della Francia alla Prussia di ritirare la candidatura del principe Hohenzollern al trono di Spagna dove, nel 1868, una rivoluzione aveva portato alla fine il Regno di Isabella II. Il trono era stato offerto dal governo spagnolo al principe Leopoldo di Hohenzollern-Sigmaringen, cugino del re Guglielmo I di Prussia, suscitando la pi\u00f9 ferma opposizione della Francia. Quest'ultima temeva infatti che la parentela potesse tradursi in un'alleanza fra Spagna e Prussia e quindi in un accerchiamento.\nBismarck, deciso allo scontro, colse l'occasione per ritorcere contro Napoleone III la richiesta di ritirare la candidatura al trono di Spagna e diffuse un comunicato secondo cui Guglielmo I aveva chiesto di non voler pi\u00f9 vedere Benedetti, l'ambasciatore francese.\nL'affronto port\u00f2 la Francia a dichiarare guerra alla Prussia il 19 luglio 1870 dando cos\u00ec a Bismarck la possibilit\u00e0 di fare apparire il proprio paese come aggredito.\nBattaglia di Sedan e la caduta dell'Impero.\nL'esercito francese dimostr\u00f2 subito difficolt\u00e0 nell'offensiva: le armate di Napoleone III comandate da Mac Mahon furono continuamente sconfitte fino alla capitolazione di Sedan del 1\u00ba settembre 1870.\nL'Imperatore Napoleone III fu fatto prigioniero dai prussiani e venne costretto all'abdicazione, mentre a Parigi, il 4 settembre 1870, venne proclamata la Terza Repubblica Francese. Il 28 gennaio 1871 Parigi dovette cedere ed il governo chiese l'armistizio.\nIl nuovo Capo del Governo francese, Adolphe Thiers, condusse a Versailles le trattative di pace con Bismarck: la Francia s'impegnava a mantenere a proprie spese un esercito d'occupazione tedesco fino al pagamento di un'indennit\u00e0 di cinque miliardi di franchi oro e cedeva l'Alsazia e la Lorena. Dal crollo dell'Impero usciva una Francia ridimensionata in un nuovo scenario europeo.\nIl 10 maggio 1871 il Trattato di Francoforte ratific\u00f2 i preliminari di Versailles. Il risultato della vittoria prussiana fu la proclamazione di Guglielmo I Imperatore tedesco il 18 gennaio 1871. L'Impero tedesco, cos\u00ec creato, divent\u00f2 la pi\u00f9 potente macchina militare d'Europa, sorretta da una economia in tumultuoso sviluppo."}
{"id": "151816", "revid": "9", "url": "https://it.wikipedia.org/wiki?curid=151816", "title": "Se\u017eana", "text": ""}
{"id": "151817", "revid": "149727", "url": "https://it.wikipedia.org/wiki?curid=151817", "title": "Ilirska Bistrica", "text": ""}
{"id": "151818", "revid": "9", "url": "https://it.wikipedia.org/wiki?curid=151818", "title": "Tolmin", "text": ""}
{"id": "151819", "revid": "9", "url": "https://it.wikipedia.org/wiki?curid=151819", "title": "\u0160empeter-Vrtojba", "text": ""}
{"id": "151820", "revid": "107858944", "url": "https://it.wikipedia.org/wiki?curid=151820", "title": "Monottongo", "text": "Un monottongo (in greco \"\u03bc\u03bf\u03bd\u03cc\u03c6\u03b8\u03bf\u03b3\u03b3\u03bf\u03c2\", \"mon\u00f3phthongos\", \"nota singola\") \u00e8 una vocale realizzata con un vocoide singolo, la cui articolazione dall'inizio alla fine \u00e8 stabile e non si muove verso nuove posizioni, a differenza quindi dei dittonghi.\nIn italiano e spagnolo tutte le vocali sono realizzate con monottonghi; i dittonghi sono semplicemente incontri casuali di due vocali che possono essere pronunciati nella stessa sillaba. In inglese, ma anche in parecchi dialetti italiani, molte vocali lunghe sono in realt\u00e0 pronunciate con dittonghi e i monottonghi sono quindi relegati alle vocali brevi e a qualche lunga.\nPer esempio, in inglese le vocali spesso descritte come \", \" sono in realt\u00e0 realizzate spesso come , , ovvero con dittonghi.\nStoricamente, il passaggio di un monottongo a un dittongo e di un dittongo a un monottongo \u00e8 una delle cause pi\u00f9 importanti del cambiamento linguistico. Per esempio, in sanscrito, i fonemi /ai/ e /au/ erano pronunciati come dittonghi e venivano scritti in quel modo in devanagari e negli alfabeti correlati. Nelle lingue indiane moderne, discendenti dal sanscrito, sono spesso realizzate con un'estensione assai minore, che tende al monottongo. Processi simili di creazione di monottonghi da antichi dittonghi si sono conservate nelle ortografie del greco moderno e del francese."}
{"id": "151821", "revid": "9", "url": "https://it.wikipedia.org/wiki?curid=151821", "title": "Piran", "text": ""}
{"id": "151822", "revid": "339392", "url": "https://it.wikipedia.org/wiki?curid=151822", "title": "Postojna", "text": ""}
{"id": "151823", "revid": "1305772", "url": "https://it.wikipedia.org/wiki?curid=151823", "title": "Pivka", "text": ""}
{"id": "151824", "revid": "9", "url": "https://it.wikipedia.org/wiki?curid=151824", "title": "Vipava", "text": ""}
{"id": "151825", "revid": "307535", "url": "https://it.wikipedia.org/wiki?curid=151825", "title": "Analisi dei cluster", "text": ""}
{"id": "151827", "revid": "767487", "url": "https://it.wikipedia.org/wiki?curid=151827", "title": "Vojnik", "text": "Vojnik (in tedesco \"Hoheneck\") \u00e8 un comune di 8.368 abitanti della Slovenia centrale. \u00c8 un piccolo borgo a Nord di Celje, lungo le rive del fiume Hudinja. Il luogo fu abitato dai Romani e di quell'epoca conserva un tratto di strada e molte pietre tombali incorporate nei muri delle chiese."}
{"id": "151828", "revid": "2812", "url": "https://it.wikipedia.org/wiki?curid=151828", "title": "Dc-x (veicolo spaziale)", "text": ""}
{"id": "151829", "revid": "767487", "url": "https://it.wikipedia.org/wiki?curid=151829", "title": "Vransko", "text": "Vransko \u00e8 un comune di 2.593 abitanti della Slovenia centrale."}
{"id": "151830", "revid": "119006135", "url": "https://it.wikipedia.org/wiki?curid=151830", "title": "Nauporto", "text": "Nauporto () \u00e8 un comune di 16\u00a0117 abitanti della Slovenia centro-occidentale.\nEsso sorge sulla sponda sinistra del fiume Ljubljanica, alimentato da almeno sette diversi corsi d'acqua di tipo carsico che riemergono proprio a monte della cittadina, una via d'acqua che ne fatto per secoli un importante snodo di traffici commerciali lungo l'antica via dell'Ambra.\nLe fonti scritte menzionano per la prima volta Nauporto nel 1300 con il nome tedesco di Oberlaibach, \"sopra il Laibach\" che \u00e8 in tedesco sia il nome del fiume che della citt\u00e0 di Lubiana che questo attraversa.\nNauporto \u00e8 gemellata con Gonars, in provincia di Udine.\nStoria.\nSecondo una leggenda gli Argonauti di ritorno dalla spedizione alla conquista del Vello d'oro, giunti fin qui dal Ponto (il Mar Nero) risalendo Danubio, Sava e Ljubljanica sulla loro nave Argo, la riportarono poi sulle spalle per raggiungere l'Adriatico e tornare in Ellade. Come riferisce lo storico greco del I secolo a.C. Strabone, le merci che all'epoca viaggiavano lungo la via dell'Ambra (che correva dal Baltico all'Adriatico) venivano caricate su barche che navigando Danubio, Sava e Ljubljanica giungevano a Nauportus per essere caricate su carri alla volta d Aquileia, Padova o Fiume da cui poi prendevano la via del mare Adriatico.\nLa trib\u00f9 celtica dei Taurisci, che controllava lo scalo commerciale, venne quindi progressivamente sostituita dai romani che vi stabilirono una colonia che divenne municipio con il nome di Nauportus, parallelamente alla costruzione voluta dall'Imperatore Augusto di una nuova strada che unisse Aquileia alla fortezza legionaria della vicina Aemona (l'odierna Lubiana). Nei dintorni e a difesa dell'abitato fu allora costruita una serie di 62 torri quadrangolari a guardia delle mura di quello che era allora il limes romano delle Alpi Giulie, sul confine nord-orientale dell'Impero romano, i cui resti sono ancora oggi visibili, insieme alla torre principale che sorge all'interno dell'odierno cimitero cittadino. Saccheggiato una prima volta durante la rivolta dalmato-pannonica, Nauportus venne parzialmente distrutto nel 14 d.C. durante una ribellione dei coloni e, definitivamente nel 452, dagli Unni guidati da Attila.\nLo scienziato e scrittore Janez Vajkard Valvasor, nella sua monumentale opera in lingua tedesca \"La gloria del Ducato di Carniola\" (pubblicata a Norimberga nel 1589), scrive che Ober Laybach nel 1325 era gi\u00e0 centro mercantile, dunque tra i pi\u00f9 antichi della Carniola. Grazie alle attivit\u00e0 collegate al trasporto fluviale, raggiunse il massimo benessere economico nel XVIII secolo, perdendo il suo ruolo di crocevia in seguito alla costruzione della via imperiale e della linea ferroviaria Vienna-Trieste, in esercizio dal 1858, che la estromisero dai principali scambi commerciali basati sul trasporto di lunga distanza, ormai preferito a quello fluviale. Contemporaneamente, per\u00f2, inizi\u00f2 un'intensa attivit\u00e0 legata allo sfruttamento delle foreste del vicino hinterland montuoso con la nascita di numerose segherie alimentate dalle impetuose sorgenti del Laibach/Ljubljanica. A ci\u00f2 si aggiunse la costruzione, ultimata nel 1899, di una breve linea ferroviaria che la un\u00ec alla capitale Lubiana e che favor\u00ec la nascita di industrie per la produzione di mattoni, legno, pellami e prodotti alimentari.\nA Oberlaibach/Vrhnika nacque nel 1876 Ivan Cankar, ritenuto uno dei pi\u00f9 importanti scrittori in lingua slovena, quando la regione era compresa nei confini dell'Impero austro-ungarico.\nDal 1941 al 1943 Vrhnika, gi\u00e0 inclusa nel Banato della Drava all'interno del Regno di Jugoslavia, venne rinominata Nauporto (con l'italianizzazione, usuale durante il periodo fascista, in questo caso del toponimo latino) facendo parte della provincia italiana di Lubiana creata a seguito dell'annessione al Regno D'Italia seguita alla spartizione della Jugoslavia tra le potenze dell'Asse nel corso della seconda guerra mondiale."}
{"id": "151831", "revid": "2812", "url": "https://it.wikipedia.org/wiki?curid=151831", "title": "Delta Clipper", "text": ""}
{"id": "151832", "revid": "110157", "url": "https://it.wikipedia.org/wiki?curid=151832", "title": "Vuzenica", "text": "Vuzenica (in tedesco \"Saldenhofen\") \u00e8 un comune di 2.812 abitanti della Slovenia settentrionale, posto sulla riva meridionale del fiume Drava. Vuzenica \u00e8 un antico sito medievale citato fin dal 1238 (\"Seldnhowen\"), che conserva la chiesa fortificata del XII secolo, dedicata a Sveti Nikolaj (San Nicola).\nGeografia antropica.\nSuddivisioni amministrative.\nIl comune \u00e8 diviso in 5 insediamenti (\"naselja\") di seguito elencati."}
{"id": "151834", "revid": "93556", "url": "https://it.wikipedia.org/wiki?curid=151834", "title": "Zagorje ob Savi", "text": "Zagorje ob Savi (IPA: , in tedesco \"Sagor\") \u00e8 una citt\u00e0 della Slovenia di abitanti appartenente alla regione statistica della Sava Centrale.\nLa citt\u00e0 \u00e8 nota per le grandi miniere di carbone del suo territorio, che dal momento della loro scoperta, fino alla loro chiusura hanno rappresentato la fonte principale di reddito per i suoi abitanti. Il grande afflusso immigratorio a partire dagli inizi del secolo scorso trasformarono Zagorje da un villaggio di contadini ad un grosso centro urbano. "}
{"id": "151836", "revid": "110157", "url": "https://it.wikipedia.org/wiki?curid=151836", "title": "Zavr\u010d", "text": "Zavr\u010d (in tedesco \"Sauritsch\") \u00e8 un comune di 1.569 abitanti della Slovenia nord-orientale. "}
{"id": "151837", "revid": "767487", "url": "https://it.wikipedia.org/wiki?curid=151837", "title": "Zre\u010de", "text": "Zre\u010de (in tedesco \"R\u00f6tschach\") \u00e8 un comune di 6.600 abitanti della Slovenia settentrionale. \u00c8 un piccolo centro industriale ai piedi del monte Rogla (m. 1517), dotato di numerosi impianti di risalita. Alla periferia si trova un centro termale indicato per la cura di malattie reumatiche e del sistema locomotorio."}
{"id": "151838", "revid": "24989", "url": "https://it.wikipedia.org/wiki?curid=151838", "title": "\u017dalec", "text": "\u017dalec (IPA: , in tedesco \"Sachsenfeld\" ) \u00e8 una citt\u00e0 della Slovenia di abitanti appartenente alla regione statistica della Savinjska. \u00c8 una cittadina nota per la produzione del luppolo supportata dall'Istituto per la produzione del luppolo e delle erbe officinali.\nStoria.\nAbitata fin dall'epoca preistorica e in et\u00e0 romana, la piccola comunit\u00e0 medievale viene citata nel 1182. Nel XIII secolo divent\u00f2 un centro commerciale di lingua e cultura in tedesca (\"Saxenfeldt\").\nAssalita ripetutamente dai Turchi, nel 1524 la parrocchiale venne protetta da una cinta fortificata per raccogliere e difendere la popolazione nei momenti di pericolo.\nGeografia antropica.\nSuddivisioni amministrative.\nIl comune \u00e8 formato da 39 insediamenti (\"naselja\"):\nLuoghi di interesse.\nConserva la romanica chiesa di San Nicola del 1256, la chiesa romanica di San Canziano, e nel vicino villaggio di Dobri\u0161a Vas (in tedesco Gutendorf) il palazzo di Novo Celje (lett. Nuova Celje), costruito dal conte Gaisruck nel 1760 ad imitazione del palazzo di Sch\u00f6nbrunn di Vienna.\nParticolarit\u00e0.\nIl 10 febbraio 2016 il sindaco Janko Kos vuole farla diventare la citt\u00e0 della birra per eccellenza e ha promosso un progetto dal costo di 170.000 euro per costruire una fontana da cui far sgorgare non l'acqua, ma la birra. Fontana che \u00e8 stata inaugurata il 6 settembre dello stesso anno. "}
{"id": "151839", "revid": "24989", "url": "https://it.wikipedia.org/wiki?curid=151839", "title": "\u017delezniki", "text": "\u017delezniki (IPA: , in tedesco \"Eisnern\") \u00e8 una citt\u00e0 della Slovenia appartenente alla regione statistica dell'Alta Carniola di abitanti.\n\u00c8 un antico centro siderurgico (in sloveno \"\u017eelezo\" significa ferro) sull'alta valle della Sel\u0161ka Sora, ai piedi del monte Ratitovec (1667\u00a0m). Qui \u00e8 sorta e si \u00e8 sviluppata la siderurgia slovena. Il vescovo di Frisinga feudatario della zona, ottenuta la concessione imperiale di ricerca e di estrazione mineraria, richiam\u00f2 in questo centro alcuni esperti minatori e fabbri del Friuli e della Stiria che avviarono l'attivit\u00e0 metallurgica, sviluppata e continuata fino alla seconda met\u00e0 del secolo scorso, quando le innovazioni tecnologiche sconsigliarono la lavorazione in altura. Intorno al 1200 un gruppo di contadini di San Candido (anch'esso legato al vescovo di Frisinga, si trasfer\u00ec nel villaggio di Sorica, importandone l'architettura e la lingua, che fu parlata fino agli anni '40 del XX secolo.\nTra il 1920 e il 1943 vicino (a circa 200\u00a0m di distanza) alla vetta del Smolesovsa (\"Smolesov\u017ee\") (1300\u00a0m), attualmente facente parte dell'insediamento di \"Dav\u010da\", passava il confine tra Regno d'Italia e Jugoslavia. Tale vetta faceva parte dell'allora cosiddetto Vallo Alpino orientale.\nSuddivisione amministrativa.\nIl comune di Zelezniki \u00e8 suddiviso in 29 insediamenti (\"naselja\"):"}
{"id": "151840", "revid": "767487", "url": "https://it.wikipedia.org/wiki?curid=151840", "title": "\u017detale", "text": "\u017detale (in tedesco \"Schiltern\") \u00e8 un comune di 1.406 abitanti della Slovenia nord-orientale. \nLocalit\u00e0.\nIl comune \u00e8 diviso in 5 insediamenti (\"naselja\"):"}
{"id": "151841", "revid": "24989", "url": "https://it.wikipedia.org/wiki?curid=151841", "title": "\u017diri", "text": "\u017diri (IPA: , in tedesco \"Sairach\") \u00e8 una citt\u00e0 della Slovenia appartenente alla regione statistica dell'Alta Carniola di abitanti. Sotto l'Austria per Sairach si intendeva l'attuale \"Stare \u017diri\".\nStoria.\nIl comune \u00e8 situato nell'omonima conca dove si incontrano le regioni dell'Alta Carniola e del Goriziano sloveno.\nDal 1920 al 1947 le frazioni di Bresenza d'Idria (\"Breznica pri \u017direh\"), Collefreddo (\"Mrzli Vhr\") e Ossoinizza (\"Osojnica\"), occupate dall\u2019esercito italiano e quindi staccate da Ziri e dalla Carniola cui sempre erano appartenute, fecero parte del Regno d'Italia, aggregate nel comune di Ledine (appartenente alla Provincia di Gorizia), che fu comune autonomo fino al 1928, quando fu soppresso e aggregato al comune d'Idria; le tre frazioni passarono quindi alla Jugoslavia e quindi alla Slovenia e tornarono da Idria a \u017diri come era sempre stato.\nSul confine dell'epoca venne costruito da parte italiana, in un primo tempo, il cosiddetto Vallo Alpino orientale seguito poi da parte jugoslava, dal 1935, dalla cosiddetta Linea Rupnik. Nel comune \u00e8 presente il \u201csentiero del Trattato di Rapallo\u201d oltre al museo cittadino dedicato alle vicende belliche del primo conflitto mondiale.\nGeografia antropica.\nSuddivisioni amministrative.\nIl comune di \u017diri \u00e8 diviso in 18 insediamenti (\"naselja\") di seguito elencati. Tra parentesi il nome in lingua italiana, generalmente desueto."}
{"id": "151842", "revid": "24989", "url": "https://it.wikipedia.org/wiki?curid=151842", "title": "\u017dirovnica", "text": "\u017dirovnica (IPA: , in tedesco \"Scheraunitz\") \u00e8 un comune della Slovenia di abitanti appartenente alla regione statistica dell'Alta Carniola.\nStoria.\nNella localit\u00e0 di Vrba \u00e8 nato il poeta France Pre\u0161eren, figura centrale nella storia della cultura in lingua slovena.\nGeografia antropica.\nSuddivisioni amministrative.\nIl comune \u00e8 diviso in 10 insediamenti (\"naselja\"):"}
{"id": "151843", "revid": "120984224", "url": "https://it.wikipedia.org/wiki?curid=151843", "title": "\u017du\u017eemberk", "text": "\u017du\u017eemberk (IPA: , in sloveno \"\u017du\u017eemberk\", in italiano \"Saisembergo\", in tedesco \"Seisenberg\") \u00e8 un comune (\"ob\u010dina\") della Slovenia. Ha una popolazione di abitanti ed un'area di . Appartiene alla regione statistica della Slovenia Sudorientale.\nSi tratta di un piccolo centro commerciale sulla sponda del fiume Krka.\nStoria.\nAbitato fin dall'epoca romana e dominato da uno dei pi\u00f9 bei castelli della Slovenia, fu citato fin dal 1295 (\"Saifimberg, Seyfnberg\") come sede dei Conti di Gorizia, da cui deriva il suo nome .\nDal 1941 al 1943, durante l'occupazione, ha fatto parte della Provincia Italiana di Lubiana, articolato - oltre che nel comune di Saisembergo / \u017du\u017eemberk - nei comuni di Aidovez / Ajdovec, Chigne / Hinje, Corte / Dvor e San Michele / \u0160mihel.\nInsediamenti.\nIl comune di \u017du\u017eemberk \u00e8 formato da 51 insediamenti (\"naselija\"):"}
{"id": "151846", "revid": "54354", "url": "https://it.wikipedia.org/wiki?curid=151846", "title": "Aalten", "text": "Aalten \u00e8 una municipalit\u00e0 dei Paesi Bassi di 27.516 abitanti situata nella provincia di Gheldria, su un ramo del delta del Reno.\nDal 1\u00ba gennaio 2005 vi \u00e8 stato incluso il comune di Dinxperlo. In questa piccola cittadina sorge la grandissima villa di Angus Young, noto chitarrista degli AC/DC, il quale vive insieme alla moglie.\nLa fondazione risale all'VIII secolo, quando l'imperatore Carlo il Grosso rinforz\u00f2 la regione.\nPossiede una stazione propria che la collega con le principali citt\u00e0 dei Paesi Bassi."}
{"id": "151847", "revid": "1543377", "url": "https://it.wikipedia.org/wiki?curid=151847", "title": "M18 (astronomia)", "text": "M 18 (noto anche come NGC 6613) \u00e8 un ammasso aperto non molto appariscente visibile nella costellazione del Sagittario.\nOsservazione.\nM18 si individua circa 4\u00b0 a NNE dalla stella e giace in un campo di stelle molto ricco, a causa della presenza di grandi nubi stellari della Via Lattea; \u00e8 visibile, seppur con qualche difficolt\u00e0, anche con un binocolo come un 10x50, sebbene le sue componenti siano impossibili da osservare, cos\u00ec l'aspetto permane nebuloso. Un telescopio da 120-150mm lo risolve completamente senza lasciare traccia di nebulosit\u00e0; le sue componenti sono comprese fra l'ottava e la dodicesima magnitudine. Le componenti appaiono biancastre.\nM18 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situata a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque molto difficile, mentre nell'Europa centrale appare relativamente basso; dall'emisfero sud l'ammasso \u00e8 ben visibile alto nelle notti dell'inverno australe e nella sua fascia tropicale pu\u00f2 vedersi perfettamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nM18 \u00e8 stato scoperto da Charles Messier nel 1764 che lo descrive cos\u00ec: \"Un ammasso di piccole stelle, poco sotto M17; circondato da una sottile nebulosit\u00e0. Pi\u00f9 facile di M16...Appare nebuloso in un telescopio da 3 piedi e mezzo; con un telescopio migliore si possono vedere le stelle...Diam. 5'\" John Herschel lo descrisse come un ammasso povero di stelle e poco concentrato.\nCaratteristiche.\nM18 contiene principalmente stelle di tipo spettrale B3, ci\u00f2 significa che l'ammasso \u00e8 relativamente giovane, la sua et\u00e0 stimata \u00e8 di 32 milioni di anni; le stelle pi\u00f9 brillanti hanno una magnitudine apparente pari a circa 9.\nL'ammasso \u00e8 localizzato a circa 4.900 anni luce dal sistema solare, tenendo conto del suo diametro apparente di 9 minuti di arco, il suo diametro reale risulta essere circa 17 anni luce."}
{"id": "151850", "revid": "19933", "url": "https://it.wikipedia.org/wiki?curid=151850", "title": "Saguna Brahman", "text": ""}
{"id": "151851", "revid": "19933", "url": "https://it.wikipedia.org/wiki?curid=151851", "title": "Nirguna Brahman", "text": ""}
{"id": "151852", "revid": "1860703", "url": "https://it.wikipedia.org/wiki?curid=151852", "title": "Bremgarten", "text": "Bremgarten (toponimo tedesco) \u00e8 un comune svizzero di 7\u00a0769 abitanti del Canton Argovia, nel distretto di Bremgarten del quale \u00e8 capoluogo; ha lo status di citt\u00e0.\nGeografia fisica.\nSul suo territorio scorre il fiume Reuss.\nStoria.\n 2014 ha inglobato il comune soppresso di Hermetschwil-Staffeln.\nDal 2017 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBremgarten \u00e8 servito dalle stazioni di Bremgarten, di Bremgarten Obertor e di Bremgarten West sulla Bremgarten-Dietikon-Bahn (linea S17 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "151858", "revid": "21079", "url": "https://it.wikipedia.org/wiki?curid=151858", "title": "Metrica (matematica)", "text": ""}
{"id": "151860", "revid": "1543377", "url": "https://it.wikipedia.org/wiki?curid=151860", "title": "M19 (astronomia)", "text": "M 19 (noto anche come NGC 6273) \u00e8 un ammasso globulare visibile nella parte meridionale nella costellazione dell'Ofiuco.\nOsservazione.\nM19 si individua facilmente, a met\u00e0 via sulla linea che congiunge le due stelle Antares e ; pu\u00f2 essere osservato sotto un cielo nitido e buio con un semplice binocolo di media potenza, come un 10x50, in cui si mostra come un piccolo alone chiaro e nebuloso. Un telescopio di 80-120mm di apertura lo mostra come un oggetto allungato pi\u00f9 in senso nord-sud, sebbene non consenta di iniziare la risoluzione in stelle e l'ammasso resta di aspetto indefinito; uno strumento da 250mm \u00e8 in grado di rivelare alcune stelle di tredicesima magnitudine, specialmente ad est e a sud del nucleo; a 150x appare quasi completamente risolto.\nM19 pu\u00f2 essere osservato con discreta facilit\u00e0 dalla massima parte delle aree popolate della Terra, grazie al fatto che \u00e8 situato a una declinazione non eccessivamente australe: in alcune aree del Nord Europa e del Canada, nei pressi del circolo polare artico, non \u00e8 mai osservabile; dall'emisfero sud, al contrario, M19 \u00e8 ben visibile e alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra maggio e agosto.\nStoria delle osservazioni.\nM19 \u00e8 stato scoperto nel 1764 da Charles Messier, che lo inser\u00ec nel suo celebre catalogo; lo descrisse come \"una nebulosa tra Scorpio ed il piede destro di Ophiucus, sullo stesso parallelo di Antares\". William Herschel lo riosserv\u00f2 pochi anni dopo e fu in grado di risolverlo completamente; Heinrich Louis d'Arrest non lasci\u00f2 stranamente alcuna descrizione di M19, mentre una dettagliata descrizione \u00e8 fornita dall'ammiraglio Smyth.\nCaratteristiche.\nM19 \u00e8 situato alla distanza di circa 28.000 anni luce dal sistema solare ed \u00e8 caratterizzato dalla sua forma particolarmente ellittica, uno degli ammassi globulari pi\u00f9 ovaleggianti che si conoscano: la sua ellitticit\u00e0 sarebbe E4; si tratta anche uno degli ammassi globulari pi\u00f9 vicini al nucleo galattico, da cui disterebbe solo 5.200 anni luce.\nLe sue stelle pi\u00f9 brillanti sono di quattordicesima magnitudine; il diametro maggiore sarebbe di circa 140 anni luce."}
{"id": "151862", "revid": "834", "url": "https://it.wikipedia.org/wiki?curid=151862", "title": "NGC 6613", "text": ""}
{"id": "151863", "revid": "834", "url": "https://it.wikipedia.org/wiki?curid=151863", "title": "NGC 6273", "text": ""}
{"id": "151864", "revid": "110157", "url": "https://it.wikipedia.org/wiki?curid=151864", "title": "B\u00fcttikon", "text": "B\u00fcttikon (toponimo tedesco) \u00e8 un comune svizzero di 986 abitanti del Canton Argovia, nel distretto di Bremgarten.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "151867", "revid": "116297806", "url": "https://it.wikipedia.org/wiki?curid=151867", "title": "Luigi Bodio", "text": "Biografia.\nBodio si laurea nel 1861 a Pisa e viaggia poi con sostegni governativi all'estero per ulteriore formazione. Al suo ritorno diventa nel 1864 professore di economia nazionale a Livorno e nel 1867-1868 a Milano. Dopodich\u00e9 \u00e8 per quattro anni professore di statistica e di geografia economica a Venezia. Nel 1872, dopo la morte di Pietro Maestri, viene chiamato a dirigere l'ufficio reale di statistica italiano (fondato da Maestri) a Roma.\nDal 1876 \u00e8 editore insieme a Cesare Correnti e Paolo Boselli dell\"'Archivio di statistica\".\nNello stesso anno d\u00e0 inizio alle rilevazioni statistiche ufficiali sull'emigrazione italiana.\nNel 1881 diventa socio corrispondente dell'Accademia Nazionale dei Lincei e dal 1892 socio nazionale.\nNel 1885 \u00e8 tra i promotori dell'Istituto Internazionale di Statistica e primo segretario generale dell'Istituto stesso dalla data di fondazione (il 24 giugno) fino al 1905. Nel 1900 \u00e8 nominato senatore. Dal 1909 diventa presidente dell'Istituto Internazionale di Statistica (fino alla morte nel 1920); \u00e8 inoltre commissario generale del Commissariato dell'Emigrazione (1901-1904), organismo interministeriale creato per indirizzare e proteggere l'emigrazione italiana all'estero.\nNel 1996 viene creato il Centro per la Cooperazione Statistica Internazionale (ICstat) dedicato a \"Luigi Bodio\" in riconoscimento della sua dedizione ed impulso dato alla cooperazione statistica.\nBibliografia.\nMarco Soresina, Conoscere per amministrare.Luigi Bodio: statistica, economia e pubblica amministrazione, FrancoAngeli, Milano 2001."}
{"id": "151870", "revid": "599013", "url": "https://it.wikipedia.org/wiki?curid=151870", "title": "Tnp", "text": ""}
{"id": "151871", "revid": "1543377", "url": "https://it.wikipedia.org/wiki?curid=151871", "title": "M21 (astronomia)", "text": "M 21 (noto anche come NGC 6531) \u00e8 un ammasso aperto situato nella costellazione del Sagittario e scoperto il 5 giugno 1764 da Charles Messier.\nOsservazione.\nM21 si individua pochi primi d'arco a nord-est della Nebulosa Trifida (M20), a circa 2\u00b0 di separazione in direzione sud-ovest dalla stella ; \u00e8 visibile anche con un binocolo come un 10x50, anche se le sue componenti sono difficili da scindere. Un telescopio da 114mm \u00e8 invece in grado di mostrare diverse stelle a partire dalla decima magnitudine; con un 200mm l'ammasso \u00e8 risolto completamente e le aree periferiche si mostrano molto irregolari.\nM21 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situata a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque impossibile, mentre nell'Europa centrale appare molto basso; dall'emisfero sud la nebulosa \u00e8 ben visibile alto nelle notti dell'inverno australe e all'altezza del Tropico del Capricorno pu\u00f2 vedersi quasi perfettamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nLa nebulosa si trova a breve distanza dall'eclittica (circa un grado) e perci\u00f2 non sono infrequenti i casi di occultazione da parte dei vari corpi del sistema solare.\nStoria delle osservazioni.\nL'ammasso M21 fu scoperto da Charles Messier nel 1764 mentre era a caccia di comete: lo descrisse come un piccolo ammasso di stelle e lo inser\u00ec nel suo catalogo; William Herschel non forn\u00ec indicazioni su quest'oggetto, come neppure il figlio John, che osserv\u00f2 il cielo dal Capo di Buona Speranza. L'ammiraglio Smyth descrisse M21 come un ammasso situato in un campo ricchissimo di stelle.\nCaratteristiche.\nL'ammasso aperto ha una concentrazione centrale di stelle notevole per questo tipo di oggetto, essendo la distanza fra le stelle vicina all'anno luce.\nUna sessantina di stelle appartengono all'ammasso; le stelle pi\u00f9 brillanti (magnitudine 8) sono di tipo BO e quindi molto giovani: l'et\u00e0 dell'ammasso \u00e8 stimata in meno di 5 milioni di anni. La distanza dell'ammasso varia molto a seconda delle stime, ma si attesta sui 4.000 anni luce."}
{"id": "151872", "revid": "1718925", "url": "https://it.wikipedia.org/wiki?curid=151872", "title": "Galoppo", "text": "Il galoppo \u00e8 un'andatura in tre tempi dei quadrupedi e dei cavalli in particolare, piuttosto veloce, in cui l'animale muove prima un posteriore poi il diagonale infine l'altro anteriore.\nIppica.\nNel galoppo da corsa, il cavallo scinde la battuta del diagonale in due e quindi si osservano non pi\u00f9 tre ma \"quattro\" battute. \nIl galoppo \u00e8 detto:\nIl galoppo \u00e8 anche una specialit\u00e0 su pista dell'ippica in cui il fantino monta il cavallo.\nLa lunghezza del percorso delle \"corse in piano\" varia da 800 a 4000 metri; le corse possono essere di vario tipo: con cavalli della stessa et\u00e0 e senza limite d'et\u00e0.\nEsistono anche \"corse a ostacoli\" (siepi, steeple chases, cross country) dove il cavallo deve percorrere un percorso di abilit\u00e0 saltando ostacoli o siepi.\nIl cavallo pi\u00f9 veloce in assoluto \u00e8 il purosangue inglese. Al galoppo la velocit\u00e0 varia dai 20 ai 70 km/h (in corsa su pista)."}
{"id": "151873", "revid": "110157", "url": "https://it.wikipedia.org/wiki?curid=151873", "title": "Hermetschwil-Staffeln", "text": "Hermetschwil-Staffeln (toponimo tedesco; ) \u00e8 stato un comune svizzero del Canton Argovia, nel distretto di Bremgarten\nStoria.\n 2014 il comune di Hermetschwil-Staffeln \u00e8 stato soppresso e accorpato a quello di Bremgarten.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "151874", "revid": "834", "url": "https://it.wikipedia.org/wiki?curid=151874", "title": "NGC 6531", "text": ""}
{"id": "151878", "revid": "228587", "url": "https://it.wikipedia.org/wiki?curid=151878", "title": "Driver (disambigua)", "text": ""}
{"id": "151880", "revid": "16073", "url": "https://it.wikipedia.org/wiki?curid=151880", "title": "Hd-DVD", "text": ""}
{"id": "151882", "revid": "339392", "url": "https://it.wikipedia.org/wiki?curid=151882", "title": "Mohamed el Baradei", "text": ""}
{"id": "151883", "revid": "121577929", "url": "https://it.wikipedia.org/wiki?curid=151883", "title": "Dynamic DNS", "text": "Il DNS dinamico (in inglese \"dynamic DNS\", in acronimo DDNS) \u00e8 una tecnologia che permette ad un nome DNS in Internet di essere sempre associato all'indirizzo IP di uno stesso host, anche se l'indirizzo cambia nel tempo.\nMotivazione.\nI nomi DNS sono normalmente associati stabilmente ad indirizzi IP, i quali a loro volta sono stabilmente assegnati ad host che hanno funzioni di server. Molti host, in particolare quelli che si collegano ad internet utilizzando i servizi di uno (o pi\u00f9) ISP, ricevono invece un indirizzo diverso ad ogni connessione. Pertanto \u00e8 impossibile raggiungerli da internet, perch\u00e9 non si conosce il loro indirizzo IP. Ci\u00f2 preclude la possibilit\u00e0 di amministrarli remotamente e di offrire servizi su questi host.\nIl DNS dinamico permette a questi host di essere sempre raggiungibili attraverso il loro nome DNS, e quindi rende possibile amministrarli remotamente ed erogare servizi raggiungibili da chiunque su internet.\nRealizzazione.\nUn servizio di DNS dinamico \u00e8 costituito da una popolazione di client dinamici (host con indirizzo IP dinamico che vogliono che il loro IP attuale sia registrato nel DNS), da uno o pi\u00f9 server DNS dinamici e da un protocollo di comunicazione tra le due parti. \nQuando un client dinamico ottiene un indirizzo IP, contatta uno dei server e lo informa del suo IP attuale. Il server inserisce allora un record DNS che punta al nuovo indirizzo del cliente. In questo modo, altri host sono in grado di ottenere l'indirizzo IP attuale del client dinamico utilizzando il normale servizio DNS, e quindi senza essere consci che l'host che contattano ha un indirizzo IP registrato dinamicamente.\nLa comunicazione tra client dinamico e server, che permette ad un client di aggiornare il proprio record DNS, \u00e8 realizzata mediante diversi protocolli proprietari, che normalmente richiedono l'autenticazione del client dinamico per poter effettuare l'aggiornamento. Esiste anche una estensione standardizzata del protocollo DNS, che rende possibile effettuare query di UPDATE per aggiornare una zona DNS.\nNumerosi fornitori di servizi su internet offrono servizi di DNS dinamico gratuiti e a pagamento.\nIl gestore del sito con IP dinamico ha la responsabilit\u00e0 di mantenere aggiornato il proprio record DNS. \nQuesto pu\u00f2 essere effettuato tramite una pagina web apposita del sito del fornitore di servizio, ma questa soluzione richiede un intervento manuale ogni volta che l'IP cambia.\nNella pratica si utilizzano dei programmi che aggiornano autonomamente il database del DNS dinamico, quando l'IP cambia oppure periodicamente. Questi programmi sono adeguati soprattutto quando girano direttamente sull'host a cui \u00e8 assegnato l'indirizzo pubblico, in quanto possono facilmente conoscere l'indirizzo assegnato dal provider, e spesso possono anche essere informati dal sistema operativo dei cambi di indirizzo IP.\nQuando invece si utilizza un router per la connessione ad internet, l'indirizzo pubblico \u00e8 normalmente configurato su questo router, e i PC collegati a questo router accedono ad internet mediante qualche forma di network address translation, pertanto non possono facilmente conoscere l'indirizzo IP pubblico con cui si presentano su internet (e sul quale possono essere raggiungibili se sono configurate delle redirezioni sul router).\nAlcuni router utilizzati per la connessione ad internet includono un client di DNS dinamico, e possono quindi provvedere autonomamente all'aggiornamento dell'indirizzo IP.\nSe invece il client di DNS dinamico deve essere installato su un calcolatore che utilizza un indirizzo IP privato, \u00e8 necessario scoprire l'indirizzo IP assegnato al router NAT per poterlo registrare nel DNS dinamico. Alcune tecniche prevedono di effettuare connessioni verso server esterni, che riportano l'IP da cui vedono provenire la connessione (una tecnologia di questo tipo \u00e8 STUN). In alternativa, alcuni programmi di DNS dinamico sono in grado di collegarsi autonomamente ad un router per scoprire l'indirizzo di rete pubblico assegnato dal provider. \nNella realizzazione del DNS dinamico \u00e8 necessario inoltre impostare il massimo tempo di caching del dominio per un periodo breve (tipicamente pochi minuti). Questo serve a prevenire che gli altri server DNS mantengano a lungo nella loro cache il vecchio indirizzo, rendendo meno probabile che una query DNS per un indirizzo gestito dal DNS dinamico ottenga come risposta un indirizzo obsoleto."}
{"id": "151890", "revid": "1893", "url": "https://it.wikipedia.org/wiki?curid=151890", "title": "Punto (matematica)", "text": ""}
{"id": "151891", "revid": "1543377", "url": "https://it.wikipedia.org/wiki?curid=151891", "title": "B\u0159eclav", "text": "B\u0159eclav (in tedesco \"Lundenburg\") \u00e8 una citt\u00e0 della Repubblica Ceca, posta a sud-est di Brno. Fa parte della regione storica della Slovacchia morava. Si trova presso il confine con l'Austria, adagiata sul fiume Dyje. La pi\u00f9 vicina citt\u00e0 sul territorio austriaco \u00e8 Hohenau an der March.\nGeografia fisica.\nTerritorio.\nB\u0159eclav si trova 55 km a sud-est di Brno, a ridosso del confine con la Bassa Austria situato sul fiume Thaya. La citt\u00e0 austriaca pi\u00f9 vicina \u00e8 Bernhardsthal. B\u0159eclav si trova 10 km a nord-ovest del confine slovacco a K\u00faty e 100 km a nord della capitale austriaca Vienna.\nClima.\nB\u0159eclav si trova in una valle fluviale assai pianeggiante, oltre che nella parte pi\u00f9 calda della Moravia e di tutta la Repubblica Ceca. Nell'angolo meridionale dei dintorni della citt\u00e0 sorge una fitta foresta ripariale, composta da alberi a foglie larghe \u00e8 che termina nella parte pi\u00f9 meridionale della Moravia, dove si trova la confluenza dei fiumi Thaya e Morava. La temperatura media annuale \u00e8 di 10,7 \u00b0C, con una temperatura media nel mese di luglio che raggiunge i 21,3 \u00b0C e una temperatura media a gennaio che scende a -0,4 \u00b0C. Il clima locale appare caldo, con una stagione invernale fresca, secca e breve che inizia nelle prime settimane di dicembre e termina nella seconda met\u00e0 di febbraio. La primavera, dalle temperature miti e prevalentemente soleggiata, arriva alla fine di febbraio e continua fino a maggio, quando inizia l'estate pi\u00f9 umida e moderatamente afosa, sostituita da un autunno pi\u00f9 secco e fresco alla fine di settembre.\nStoria.\nPohansko.\nNell'area della citt\u00e0 sono state scoperte diverse localit\u00e0 abitate sin dalla preistoria. Di queste localit\u00e0, la pi\u00f9 importante era noto con il nome di \"Pohansko\" (che significa \"luogo pagano\"), a sud-est dell'attuale insediamento. Il sito assunse un ruolo di spessore come gord ai tempi della Grande Moravia, venendo infine abbandonato nel X secolo. Oggi c'\u00e8 un sito archeologico che espone i reperti locali.\nCastello di B\u0159eclav.\nNell'XI secolo, il duca Bretislao I di Boemia fond\u00f2 un castello lungo il confine che prese il suo nome (in ceco B\u0159etislav \u2192 B\u0159eclav). La fortificazione difensiva oper\u00f2 come uno dei centri amministrativi ducali nella Moravia medievale, trasformandosi poi in una residenza nobiliare. La famiglia degli Zierotin lo ricostru\u00ec in stile rinascimentale e lo preserv\u00f2 per diverso tempo. Nel 1638, il casato di Liechtenstein ne acquis\u00ec il possesso, ma la famiglia non vi risiedette e, all'inizio del XIX secolo, ricostru\u00ec delle rovine artificiali come parte del paesaggio culturale di Lednice-Valtice.\nEt\u00e0 moderna e contemporanea.\nIn origine, sorgeva una citt\u00e0 mercato vicino al castello, andata distrutta nel XV secolo e poi rifondata pi\u00f9 vicino al castello (situato nell'area dell'odierno centro cittadino); il punto originale and\u00f2 chiamato da allora B\u0159eclav Vecchia (\"Star\u00e1 B\u0159eclav\"). Sia la (nuova) citt\u00e0 mercato che il villaggio di B\u0159eclav Vecchia furono gravemente danneggiati nelle battaglie del XVII secolo.\nL'apertura di una ferrovia verso Vienna e Brno nel 1839, cos\u00ec come le successive estensioni, rappresentarono un evento importante, soprattutto per l'industrializzazione e per la crescita demografica. Dai 2.952 abitanti (del nuovo e vecchio insediamento) nel 1834 si giunse ai 13.689 nel 1930. Anche per questo, B\u0159eclav ottenne lo status di citt\u00e0 (1872), diventando la sede del distretto giudiziario (1850) e politico (1949). Nel 1919 si fusero tre comuni originari (B\u0159eclav, B\u0159eclav Vecchia e il Comune ebraico di B\u0159eclav); nel 1974, si unirono altri due settori, ovvero Po\u0161torn\u00e1 e Charv\u00e1tsk\u00e1 Nov\u00e1 Ves (entrambi fecero parte della Bassa Austria fino al 1920). Nel 1938-1945 B\u0159eclav conflu\u00ec nella Germania nazista, anche se la popolazione della citt\u00e0 era prevalentemente di lingua ceca. Gli ebrei locali (4,3% nel 1930) e i tedeschi (11,6%) furono espulsi sia durante che dopo la seconda guerra mondiale.\nSociet\u00e0 e amministrazione.\nGemellaggi.\nB\u0159eclav \u00e8 gemellata con:\nTraffico.\nB\u0159eclav \u00e8 un importante centro di scambio nella rete ferroviaria. \u00c8 posizionata all'incrocio delle linee Brno - Praga, Ostrava - Cracovia/Katowice (Polonia), K\u00faty - Bratislava (Slovacchia) e Hohenau - Vienna (Austria)."}
{"id": "151892", "revid": "697352", "url": "https://it.wikipedia.org/wiki?curid=151892", "title": "Breclav", "text": ""}
{"id": "151894", "revid": "486946", "url": "https://it.wikipedia.org/wiki?curid=151894", "title": "Gameti", "text": ""}
{"id": "151896", "revid": "124981503", "url": "https://it.wikipedia.org/wiki?curid=151896", "title": "Lina Romay", "text": "L'attrice \u00e8 nota per aver girato pi\u00f9 di 110 film, gran parte dei quali di genere pornografico e diretti da Jes\u00fas Franco, del quale \u00e8 stata compagna per quasi quarant'anni.\nBiografia e carriera.\nDopo il diploma si iscrive alla scuola d'arte Massana nell'autunno del 1970, iniziando a recitare in una compagnia di teatro amatoriale in lingua catalana. l'attore e fotografo Ramon Ardid ma in seguito i due divorziano. Adotta il nome d'arte di Lina Romay dall'omonima attrice e cantante jazz degli anni quaranta.\nNel 1972 il regista Jes\u00fas Franco, assistendo a una recita del dramma di \u00c0ngel Guimer\u00e0 \"Terra Baixa\", rimane impressionato dal talento della giovanissima attrice e decide di offrirle un ruolo nel suo film successivo, \"Relax baby\" (per altro mai completato), che d\u00e0 inizio alla carriera cinematografica di Lina Romay. I due diventeranno compagni, ma si sposeranno soltanto il 25 aprile 2008.\nMuore il 15 febbraio 2012 a Malaga all'et\u00e0 di 57 anni, vittima di un tumore."}
{"id": "151897", "revid": "109433604", "url": "https://it.wikipedia.org/wiki?curid=151897", "title": "Uezwil", "text": "Uezwil (toponimo tedesco) \u00e8 un comune svizzero di 473 abitanti del Canton Argovia, nel distretto di Bremgarten.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "151901", "revid": "1318658", "url": "https://it.wikipedia.org/wiki?curid=151901", "title": "Fausta Morganti", "text": "Fu Capitano Reggente della Repubblica di San Marino per il periodo 1\u00ba aprile\u00a0\u201330 settembre 2005 assieme a Cesare Gasperoni.\nBiografia.\nDal 1978 al 1992 fece parte del Congresso di Stato, assumendo le deleghe alla Pubblica Istruzione, Giustizia, Cultura, Universit\u00e0. Durante il suo mandato, promosse la realizzazione dell'Universit\u00e0, attu\u00f2 riforme del sistema scolastico, sostenne i movimenti culturali sammarinesi. Nei primi anni 80 caldeggi\u00f2 la fondazione dell'Accademia Internazionale delle Scienze San Marino (AIS) e dell'Universit\u00e0 degli Studi della Repubblica di San Marino, istituite poi in base alla legge n.\u00a0127 del 31 ottobre 1985.\nFu membro del Consiglio Grande e Generale dal 1974, quando venne introdotto l'elettorato passivo per le donne nelle liste del Partito Comunista Sammarinese prima e del Partito dei Progressisti e Democratici Sammarinesi, del Partito dei Democratici e del Partito dei Socialisti e dei Democratici poi. Alle elezioni politiche del 2006 non si present\u00f2.\nFu rappresentante permanente presso l'OSCE. Dal 1974 al 1990 fu membro del comitato centrale del Partito Comunista Sammarinese.\nLaureata in lingue, insegn\u00f2 alle Scuole medie Inferiori e Superiori di San Marino.\n\u00c8 morta nel 2021 all'et\u00e0 di 76 anni."}
{"id": "151902", "revid": "124690408", "url": "https://it.wikipedia.org/wiki?curid=151902", "title": "Edguy", "text": "Gli Edguy sono un gruppo musicale heavy metal tedesco (power metal dal 1992 al 2004) il cui leader \u00e8 Tobias Sammet, ideatore della metal opera Avantasia.\nStoria del gruppo.\n1992: La nascita.\nNel 1992 due ragazzi quattordicenni di Fulda, Tobias Sammet e Jens Ludwig, decidono di formare un gruppo musicale per suonare musica rock e metal. \"Tobias\" suona la tastiera e canta, mentre \"Jens\" suona la chitarra. Ben presto si uniscono a loro anche Dominik Storch alla batteria e Dirk Sauer alla chitarra ritmica. Tobias passa dalla tastiera al basso e decide di chiamare la band \"Edguy\", in onore del suo professore di matematica Edgar Zimmerer, cos\u00ec soprannominato.\n1994 - 1997: I primi anni.\nInizialmente gli Edguy suonano solamente cover di gruppi celebri (Kiss, Deep Purple, Iron Maiden, Alice Cooper, Europe e pochi altri), finch\u00e9 un giorno decidono di comporre brani inediti. Nel 1994 registrano due demo, \"Evil Minded\" e \"Children of Steel\", ma questi non assicurarono loro alcun contratto con le case discografiche locali, probabilmente perch\u00e9 il gruppo \u00e8 troppo giovane. I quattro ragazzi, comunque, non si arrendonp, e un anno dopo decidono di registrare da soli il loro primo album: \"Savage Poetry\".\nN\u00e9 questo n\u00e9 l'album successivo (\"Kingdom of Madness\", registrato nel 1997) hanno molto successo, probabilmente per via della qualit\u00e0 delle registrazioni, decisamente amatoriali.\n1998 - 2001: La svolta.\nNel 1998 i quattro ragazzi, all'epoca ventunenni, riescono ad attirare l'attenzione di Hansi K\u00fcrsch (cantante dei Blind Guardian) e di Timo Tolkki (chitarrista degli Stratovarius). Assieme a loro incidono \"Vain Glory Opera\", il loro primo album registrato in uno studio professionale. Per le registrazioni si uniscono a loro \"Felix Bohnke\" alla batteria, al posto di \"Dominik Storch\", e Tobias Exxel al basso. Anche \"K\u00fcrsch\" e \"Tolkki\" partecipano, rispettivamente cantando e suonando la chitarra in alcune canzoni. Il disco conseguente, che finalmente ha una produzione di qualit\u00e0 (il produttore \u00e8 lo stesso \"Tolkki\"), ha un buon successo ed \u00e8 ancora oggi considerato uno dei migliori della band.\nLa band, visto il successo ottenuto con \"Vain Glory Opera\", pubblica un anno dopo un nuovo album: \"Theater of Salvation\", con uno stile leggermente pi\u00f9 \"epico\" e sinfonico. Nel 2001 viene pubblicato il singolo \"Painting on the Wall\" e, poco dopo, l'album \"Mandrake\", che si avvicina maggiormente al tipico power metal in stile Helloween. Entrambi gli album hanno un discreto successo, tanto che la band diventa a poco a poco sempre pi\u00f9 famosa ed apprezzata. Nel 2000, infatti, su richiesta dei fan, viene pubblicata \"The Savage Poetry\", una riedizione del primo album, stavolta registrata in studio e con una buona produzione.\nUn anno dopo gli \"Edguy\" pubblicano il loro primo live album, \"Burning Down the Opera\", registrato a Parigi nel 2001 e contenente le loro canzoni di maggior successo.\n2004 - 2009: Il successo e il cambiamento di stile.\nNel 2004 la band pubblica l'EP \"King of Fools\" e, poco dopo, l'album \"Hellfire Club\", con uno stile leggermente pi\u00f9 thrash (vedasi \"Mysteria\" e \"Under the Moon\"). La produzione, affidata a Sascha Paeth, \u00e8 eccellente, e la band riesce a stipulare un contratto con la celebre etichetta tedesca Nuclear Blast. Il successo \u00e8 talmente enorme che viene organizzato un tour mondiale per promuovere l'album. Viene estratto dal disco il singolo \"Lavatory Love Machine\".\nDurante gli anni successivi la band decide di cambiare stile. Con l'EP \"Superheroes\" (2005) e l'album \"Rocket Ride\" (2006) le sonorit\u00e0 si allontanano dal \"power metal\" per avvicinarsi maggiormente all\"'heavy metal\". Non mancano comunque brani di stampo tipicamente power, come ad esempio \"Spooks in the attic\" (sul disco \"Superheroes\"), \"Out of vogue\" e \"Return to the tribe\" (in \"Rocket Ride\"). L'album, nonostante le numerose critiche dei fan, ottiene un buon successo e infatti viene organizzato un altro tour mondiale.\nNell'album \"Tinnitus Sanctus\", uscito nel novembre 2008, le sonorit\u00e0 sono pi\u00f9 vicine all'hard rock che al \"power metal\", ma sono comunque presenti alcune tracce speed e sinfoniche, ad esempio \"Speedhoven\". Per promuovere l'album viene organizzato un nuovo tour mondiale nel 2009 tocca anche l'Italia.\n2009 - 2014: Gli ultimi dischi e tour mondiali.\nDopo anni di attese gli Edguy pubblicano il loro primo Live DVD, \"Fucking with Fire - Live\", nell'aprile 2009. Il DVD contiene un concerto completo registrato a San Paolo nel 2006, durante il \"Rocket Ride World Tour\".\nNel 2011 la band pubblica Age Of The Joker, con uno stile non molto diverso da \"Rocket Ride\" ma con pezzi pi\u00f9 elaborati e complessi e alcune melodie in stile celtico, country e rock progressivo.\nNel settembre 2013 la band annuncia l'uscita di un nuovo album previsto per il 2014.\nIl 18 aprile 2014 esce negli Stati Uniti Space Police-Defenders of the crown, messo in commercio il successivo 22 aprile nel resto del mondo.\n2017 - presente: La pausa dalle scene.\nNel 2017 esce la raccolta Monuments, contenente i pi\u00f9 grandi successi della band e 5 brani inediti.\nAttualmente gli \"Edguy\" non hanno in cantiere nessuna produzione, nell'ultima decade infatti il leader \"Tobias Sammet\" \u00e8 totalmente incentrato sul suo progetto parallelo \"Avantasia\".\nStile.\nLo stile della band si \u00e8 evoluto nel corso degli anni, ma generalmente \u00e8 possibile classificarlo come \"power metal\" (soprattutto nei primi album) e \"hard rock\" (soprattutto negli ultimi). Le canzoni sono generalmente melodiche e la voce di \"Tobias Sammet\", generalmente sempre pulita, mai in growl o in scream, ricorda molto lo stile canoro del vocalist degli Iron Maiden, Bruce Dickinson. Gli assoli di chitarra non mancano e spesso vengono eseguiti da due chitarre contemporaneamente (ad esempio in \"Babylon\", \"Speedhoven\" e \"King of Fools\"). In tutti gli album sono presenti almeno una ballad ed un brano di durata elevata a carattere epico.\nI testi, spesso metaforici, trattano vari argomenti come religione (\"Theater Of Salvation\", \"The Piper Never Dies\"), amore (quasi tutte le ballad), sesso (\"Sex Fire Religion\", \"Fucking with Fire\") e critiche al mondo della musica (\"Two Out Of Seven\", \"King Of Fools\"). Per trattare di questi temi, gli \"Edguy\" ricorrono spesso a espressioni esoteriche o ermetiche e fanno ampio uso di metafore. In ogni caso molte delle loro canzoni propongono argomenti pi\u00f9 leggeri o comici (\"The Pride of Creation\", \"Lavatory Love Machine\").\nLa quasi totalit\u00e0 di testi e musiche sono composti dal frontman \"Tobias Sammet\", salvo rare eccezioni in cui compare \"Jens Ludwig\" come co-autore."}
{"id": "151903", "revid": "1718925", "url": "https://it.wikipedia.org/wiki?curid=151903", "title": "Software libero", "text": "Il software libero (dall'inglese \"free software\" o \"libre software\") \u00e8 un software distribuito sotto i termini di una licenza di software libero, che ne concede lo studio, l'utilizzo, la modifica e la redistribuzione grazie all'utilizzo delle suddette particolari licenze software.\nStoria.\nL'idea di software libero nasce agli inizi degli anni ottanta, quando lo sviluppo del software cominci\u00f2 a passare di mano dalle universit\u00e0 alle aziende (software proprietario), ponendo un pesante freno alla collaborazione che caratterizzava il lavoro di gran parte dei programmatori e dei sistemisti dell'epoca, soprattutto con i patti di non divulgazione che le aziende facevano firmare ai programmatori che assumevano.\nDal 1950 fino ai primi anni del 1970, era tipico per gli utenti di computer utilizzare software liberi associati a software gratuiti. Quindi il software \"commerciale\" esisteva da sempre, ma i costi elevati dell'hardware facevano s\u00ec che il business delle aziende non fosse concentrato sul software, che era considerato una parte naturale del prodotto, e i cui codici sorgenti erano in genere pubblici. Per esempio, venivano formate organizzazioni di utenti e fornitori per facilitare lo scambio di software. Inoltre, poich\u00e9 i software erano spesso scritti in un linguaggio ad alto livello, il codice sorgente veniva distribuito in riviste di computer (come Creative Computing, Softside, Computer, Byte, ecc) e libri, come il bestseller BASIC Computer Games.\nDal 1970 la situazione cambi\u00f2: il software diventava sempre pi\u00f9 complesso e difficile da realizzare e le aziende iniziarono a non distribuire i codici sorgenti e ad obbligare i propri dipendenti a non rivelare nulla per non avvantaggiare la concorrenza; inoltre con il crollo dei costi dell'hardware, lo sviluppo commerciale del software divenne un business notevole ed il codice sorgente divenne sempre pi\u00f9 un investimento prezioso che poteva far acquisire una fetta di tale mercato in rapida crescita, da un lato, e dall'altro legare i propri utenti al proprio software mantenendo il segreto sui metodi utilizzati per lo sviluppo di sistemi e applicazioni.\nL'industria del software inizi\u00f2 cos\u00ec ad utilizzare misure tecniche (come ad esempio la distribuzione di copie di programmi per computer solo in binario) per impedire agli utenti di computer di essere in grado di studiare e adattare il software come meglio credevano.\nNegli anni '80, si verificarono due situazioni rilevanti che contribuirono all'ideazione e alla creazione del software libero:\nCos\u00ec, nel 1980, viene emessa la \"US Software Copyright Act\", che introduce la tutela del diritto d'autore anche per il software, inerente a copia, modifica e distribuzione. In questi anni, infatti, erano importanti tre facolt\u00e0 esclusive: il diritto di riprodurre copie del programma, il diritto di apportare modifiche ed il diritto di distribuire copie del programma. Arriva, quindi, il software proprietario, in quanto vennero applicati questi divieti con il diritto d'autore. Questa scelta \u00e8 stata favorita dalla lobby dei produttori hardware, in primo luogo dalla IBM. In questo modo le aziende cominciarono ad utilizzare la legge sul diritto d'autore per impedire ai concorrenti di leggere e modificare i loro prodotti, assicurandosi il controllo dei propri clienti che, senza pi\u00f9 poter vedere e modificare il codice sorgente del software, non potevano pi\u00f9 adattarlo alle loro esigenze, ma dovevano chiedere alle aziende di farlo per loro.\nNel 1981 si stabilisce un precedente riguardo al diritto d'autore vigente sul software, ci\u00f2 in seguito all'esito della sentenza Diamond v. Diehr, che riteneva che la presenza di un elemento software non costituisse un motivo per rendere inammissibile un brevetto per macchina o processo altrimenti idoneo ai brevetti.\nNel 1983 Richard Stallman, uno degli autori originali del popolare programma Emacs e membro di lunga data della comunit\u00e0 hacker presso il laboratorio di intelligenza artificiale del Massachusetts Institute of Technology (MIT), fond\u00f2 il progetto GNU (GNU's Not Unix) con l'intenzione di creare GNU, un sistema operativo completamente libero.\nStallman aveva bisogno di uno strumento che potesse tutelare l'utente alla modifica del codice sorgente del software. Questo perch\u00e9 il diritto di autore si applica di default, anche senza azioni da parte dell'autore stesso che dal momento della nascita del software \u00e8 l'unico ad avere diritto di modifica. Lo strumento giuridico pi\u00f9 adatto a questo scopo si rivela essere la licenza di software libero. Nel 1989 Stallman redige la GNU General Public License (GNU-GPL) che permetteva la condivisione del codice sorgente e non solo, la incentivava, obbligando chi apportasse modifiche al software di ridistribuirlo con la stessa licenza.\nNella sua dichiarazione iniziale del progetto e del suo scopo, Stallman ha espressamente citato, come motivazione, la sua opposizione alla richiesta di accettare i vari accordi di non divulgazione e le licenze restrittive dei software che vietano la libera condivisione di software-sviluppo potenzialmente redditizio, un divieto che \u00e8 direttamente in contrasto con la tradizionale etica hacker.\nInfatti egli crea la definizione di software libero definendolo attraverso le \"quattro libert\u00e0\":\nL\u2019accesso al codice sorgente diventa prerequisito del concetto di software libero.\nLo sviluppo dei software per il sistema operativo GNU \u00e8 iniziata nel gennaio 1984, e la Free Software Foundation (FSF) \u00e8 stata fondata nel mese di ottobre 1985. Ha sviluppato una definizione di software libero e il concetto di \"copyleft\", progettata per garantire la libert\u00e0 software per tutti.\nIl kernel Linux, iniziato da Linus Torvalds, \u00e8 stato rilasciato come codice sorgente liberamente modificabile nel 1991. La prima licenza \u00e8 una licenza di software proprietario. Tuttavia, con la versione 0.12, nel febbraio 1992, pubblicarono il progetto sotto la GNU General Public License. Essendo molto simile a Unix, kernel di Torvalds ha attirato l'attenzione di programmatori volontari.\nNel 1997 l'European patent convention ha riconosciuto la validit\u00e0 dei brevetti per software, quando questi implicano un'attivit\u00e0 inventiva e sono finalizzati ad applicazioni industriali. Tuttavia, l'articolo 52, al paragrafo 2, punto c, ai sensi del paragrafo 1, nega la brevettabilit\u00e0 dei programmi per calcolatori considerati \"in quanto tali\" (paragrafo 3). Il problema risiede, dunque, nella distinzione tra \"software in quanto tale\" e \"invenzione di software\".\nNel 1998 \u00e8 stata inoltre creata un\u2019organizzazione, l\u2019Open Source Initiative, che fornisce licenze libere.\nDopo pochi anni era gi\u00e0 chiaro a molti che il software libero fosse un modello importante e che si stava pian piano imponendo. L\u2019interesse per la licenza di software libero si \u00e8 di conseguenza esteso ad altri ambiti tra i quali quello di altre opere creative: libri, film, fotografie, musica, siti Internet ecc. Le pi\u00f9 importanti sono sicuramente le licenze Creative Commons, create nei primi anni 2000.\nL'articolo 27 del TRIPS Agreement, contiene elementi che renderebbero lecito il brevetto del software (Software patents under TRIPs Agreement); tuttavia, nel 2002, la Commissione fece una proposta di direttiva sulle Computer Implemented Inventions la quale, dopo una lunga discussione, venne bocciata.\nDescrizione.\nIl software libero rispetta la libert\u00e0 degli utenti. Ci\u00f2 significa che gli utenti hanno la libert\u00e0 di eseguire, copiare, studiare, distribuire, migliorare, modificare il software. Per capire tale concetto di libert\u00e0 si dovrebbe pensare al concerto di \u201clibert\u00e0 di parola\u201d: una libert\u00e0 che tutti hanno il diritto di avere. La parola \u00ablibero\u00bb, tuttavia, non implica la possibilit\u00e0 di utilizzare tale software in maniera indiscriminata: il software libero \u00e8 comunque soggetto ad una licenza d'uso, a differenza ad esempio del software di pubblico dominio.\nRispetto al software proprietario, il software libero si basa su un diverso modello di licenza, su un diverso modello di sviluppo e su un diverso modello economico. Esso si contrappone quindi al software proprietario ed \u00e8 differente dalla concezione \"open source\", incentrandosi sulla libert\u00e0 dell'utente e non solo sull'apertura del codice sorgente, che \u00e8 comunque un pre-requisito del software libero.\nRispetto al software proprietario, la licenza d'uso del software libero permette le quattro libert\u00e0, ponendo in genere i seguenti vincoli:\nDenominazione.\nLa FSF consiglia di utilizzare il termine \u00absoftware libero\u00bb, piuttosto che \u00absoftware \"open source\"\u00bb, perch\u00e9, come essa afferma in un documento sulla filosofia del software libero, quest'ultimo termine e la campagna di marketing associato ad esso si concentra sulle questioni tecniche di sviluppo del software, evitando la questione della libert\u00e0 degli utenti. La FSF rileva inoltre che \u00ab\"open source\"\u00bb ha esattamente un significato specifico nell\u2019inglese comune, vale a dire che \"\u00e8 possibile guardare il codice sorgente.\" Stallman afferma tuttavia che il termine \u00absoftware libero\u00bb pu\u00f2 portare a due interpretazioni differenti, una delle quali \u00e8 coerente con la definizione FSF di Software libero, cos\u00ec da esservi almeno qualche possibilit\u00e0 di essere inteso correttamente, a differenza del termine \u00ab\"open source\"\u00bb. Stallman ha anche affermato che, considerare i vantaggi pratici del software libero equivale a valutare i vantaggi pratici del non essere ammanettato, nel senso che non \u00e8 necessario per un individuo considerare delle ragioni pratiche al fine di rendersi conto che essere ammanettato limita la propria libert\u00e0. \u00ab\"Libre\"\u00bb \u00e8 un termine spesso usato per evitare l'ambiguit\u00e0 dell\u2019aggettivo \u00ab\"free\"\u00bb in lingua inglese e l'ambiguit\u00e0 con l'uso precedente del software libero, come software di pubblico dominio.\nLe \u00abquattro libert\u00e0\u00bb.\nSecondo la Free Software Foundation, un software si pu\u00f2 definire \u00ablibero\u00bb solo se garantisce quattro \u00ablibert\u00e0 fondamentali\u00bb:\nUn programma \u00e8 software libero se l'utente ha tutte queste libert\u00e0. In particolare, se \u00e8 libero di ridistribuire copie, con o senza modifiche, gratis o addebitando delle spese di distribuzione a chiunque ed ovunque. Essere liberi di fare queste cose significa, tra l'altro, che non bisogna chiedere o pagare nessun permesso.\nRichard Stallman aveva l'obiettivo di diffondere la libert\u00e0 e la cooperazione, incoraggiando la diffusione del software libero in sostituzione al software proprietario:\nDifferenze con l\"'open source\".\nIl termine \"open source\" indica criteri leggermente pi\u00f9 deboli di quelli previsti per il software libero. Per quanto ne sappiamo, tutto il software libero esistente \u00e8 anche \"open source\". E anche quasi tutto il software \"open source\" che \u00e8 stato rilasciato sotto forma di codice sorgente \u00e8 anche software libero, ma ci sono eccezioni. Innanzitutto, alcune licenze \"open source\" sono troppo restrittive (ad esempio: \u201cOpen Watcom\u201d non \u00e8 libero perch\u00e9 la sua licenza non permette di realizzare una versione modificata e usarla in privato) e non si possono considerare libere, ma tali licenze sono poco usate.\nEssendo la disponibilit\u00e0 del codice sorgente uno dei requisiti fondamentali che accomuna il software libero ed il software \"open source\", spesso si \u00e8 indotti a considerare i due concetti equivalenti, ma in realt\u00e0 non lo sono. Un software \u00e8 \"open source\" se i termini secondo i quali viene distribuito rispondono alla \"Open Source Definition\" dell'Open Source Initiative (OSI): in particolare, se una licenza rientra in tale definizione, allora tale licenza pu\u00f2 essere dichiarata licenza open source.\nLa definizione potrebbe cambiare nel tempo (nessuno garantisce che questo non possa accadere) e quindi \u00e8 possibile che una licenza attualmente \"open source\" non lo sia nel futuro o viceversa. OSI \u00e8 anche l'organizzazione che su richiesta certifica con il relativo marchio registrato il fatto che una licenza sia effettivamente aderente all\"'Open Source Definition\". Recentemente l'OSI ha posto un freno al proliferare delle licenze dichiarando che cercher\u00e0 di limitare il numero di licenze che nel futuro saranno ritenute licenze \"open source\". Questo potrebbe, in linea teorica, far s\u00ec che una licenza ritenuta libera non venga ritenuta \"open source\".\nUna licenza invece \u00e8 libera (o meglio, una \"versione\" di una licenza \u00e8 libera) solo se rispetta le quattro libert\u00e0 fondamentali. Pertanto se una versione di una licenza \u00e8 libera, allora lo sar\u00e0 per sempre. Naturalmente \u00e8 sempre complesso, almeno per un cittadino \"normale\" (non esperto di leggi), stabilire se una licenza \u00e8 libera o meno perch\u00e9 entrano in gioco i termini legali utilizzati nella stessa. Il progetto GNU si occupa tra l'altro anche di indicare se una licenza \u00e8 libera o meno e se \u00e8 compatibile con le licenze GNU o meno.\nIl software libero inoltre non deve essere confuso con il software freeware, che \u00e8 distribuibile gratuitamente, ma che non \u00e8 n\u00e9 software libero n\u00e9 \"open source\": il software libero infatti non \u00e8 detto che sia gratuito ovvero pu\u00f2 anche essere a pagamento e il termine Inglese \"free\" va inteso in Italiano appunto come \"libero\", nel senso dei principi suddetti, e non \"gratuito\". In ogni caso, gli insiemi di applicativi designati da software libero e \"open source\" coincidono a meno di poche eccezioni. La differenza fondamentale \u00e8 nel tipo di approccio: parlando di software libero si pone l'accento sugli aspetti sociologici ed etici, che sono volutamente rimossi nella visione \"open source\".\nProblemi Aperti.\nLa querelle relativa alla tutela del software ed alla sua possibile brevettabilit\u00e0 \u00e8 tra le pi\u00f9 complesse e, perlomeno ufficialmente, irrisolte in Europa. In particolar modo, le ultime decisioni delle Camere sembrano porsi in contrasto con alcuni principi, elaborati da loro stesse in passato. Il nuovo orientamento conferisce minore importanza al requisito del carattere tecnico, deducibile dalle caratteristiche fisiche, ovvero dalla natura di una certa attivit\u00e0. Ad esempio, potrebbe essere conferito a un\u2019attivit\u00e0 non-tecnica semplicemente dall\u2019utilizzo di mezzi tecnici. Mentre la verifica della sussistenza di carattere tecnico viene ridotta a una mera formalit\u00e0. L'Ufficio Europeo Brevetti (UEB) d\u00e0 maggior peso all\u2019esame di originalit\u00e0 del trovato. La brevettabilit\u00e0 del software, in relazione all\u2019analisi dell\u2019originalit\u00e0 dello stesso, con la fusione tra \"problem solution approach\" e \"contribution approach\", non \u00e8 stata opera semplice, tant\u2019\u00e8 che le stesse Camere dell\u2019UEB sembrano avere adottato posizioni non sempre uniformi. Il problema ruota sempre intorno alla distinzione fra gli elementi non-tecnici \u201cin quanto tali\u201d e quegli stessi elementi che possono essere presi in considerazione per misurare il gradiente di originalit\u00e0. A conferma della sussistenza di diversi punti di contrasto fra le decisioni delle Camere dei Ricorsi, le questioni sollevate sono le seguenti:\nLe questioni appena citate sono volte a verificare l\u2019effettivo superamento del \"c.d. contribution approach\" da parte delle Camere dell\u2019UEB.\nIl primo punto evidenzia come, alla luce della pi\u00f9 recente giurisprudenza, che postula la necessit\u00e0 di rivendicare nella domanda di brevetto un elemento hardware da cui derivare il carattere tecnico del trovato, non appare chiara la possibilit\u00e0 di rivendicare l\u2019invenzione sotto forma di prodotto di per s\u00e9, o anche salvato su un dispositivo di memoria portatile.\nIl secondo ed il terzo punto chiedono se la semplice menzione di un\u2019apparecchiatura programmabile sia sufficiente a conferire tecnicit\u00e0 al trovato, ovvero se occorra dimostrare la sussistenza di un effetto tecnico ulteriore, e se tale contributo, per dirsi tecnico, debba provocare un\u2019alterazione tangibile di un\u2019entit\u00e0 fisica nel mondo reale.\nInfine, il punto 4 rimanda al quesito principe in materia di brevettabilit\u00e0 di \"CIIs e Ebusiness methods inventions\", e cio\u00e8 se la mera attivit\u00e0 di programmazione \u2013 intesa come attivit\u00e0 intellettuale associata alla formulazione e messa a punto di programmi per elaboratore \u2013 sia un\u2019attivit\u00e0 tecnica o non-tecnica. Come nota il Presidente dell\u2019UEB, una risposta affermativa a tale domanda comporterebbe che qualunque rivendicazione contenente un riferimento a siffatta attivit\u00e0 varrebbe a conferire natura tecnica al trovato, senza bisogno di ulteriori indagini. Questa situazione di incertezza giuridica potrebbe allontanare le imprese europee dallo strumento brevettuale e, di conseguenza, danneggiare il progresso tecnologico che vede nella privativa industriale il principale strumento di incentivo all\u2019innovazione.\nLicenze.\nTipi di licenze libere.\nLe licenze possono essere \"copyleft\", in contrapposizione a \"copyright\", o meno. Le licenze libere non sono tese a garantire il guadagno dello sviluppatore o delle software house, ma la disponibilit\u00e0, per la comunit\u00e0 degli utenti, di software che sia modificabile ed utilizzabile come parte di altre applicazioni. L'idea alla base delle garanzie previste da queste licenze, in particolare le pi\u00f9 \"restrittive\", sono fondate sugli ideali etici proposti dalla filosofia del software libero ed incentivano quindi la condivisione.\nEsiste una gran quantit\u00e0 di licenze di software libero, ma le pi\u00f9 utilizzate\nI tipi di licenze libere:\nStrong copyleft\nSono licenze che contengono clausole \"copyleft\" che estendono i loro effetti a tutte le opere derivate, il che significa che il primo creatore delle opere ha il maggior numero di diritti. L'\u00abereditariet\u00e0\u00bb della \"strong copyleft\" rende, pertanto, impossibile derivarne del software proprietario, anche se solo in parte closed source, poich\u00e9 impone l'applicazione della licenza e delle sue clausole all'intero software derivato.\nLa licenza di software libero pi\u00f9 conosciuta (utilizzata da circa il 30% dei progetti di software libero) che utilizza un \"copyleft\" forte \u00e8 la GNU General Public License. La licenza Strong \u00e8 anche una licenza di progettazione scientifica che pu\u00f2 essere applicata a arte, musica, fotografia sportiva e video.\nWeak copyleft\nSi riferisce alla licenza dove non tutti i lavori derivati ereditano la licenza \"copyleft\", spesso a seconda del modo in cui sono derivate. Circoscrivono in modo pi\u00f9 o meno ampio la portata della clausola \"copyleft\", permettendo quindi di applicare licenze diverse ad alcune opere derivate. Il criterio utilizzato prevede l'imposizione dell'applicazione della stessa licenza non su software che prevedono un utilizzo tramite linking, ma solo sulle versioni modificate.\nLe licenze deboli di \"copyleft\" sono utilizzate principalmente per le librerie software consentendo collegamenti ad altre librerie (GNU Lesser General Public License e Mozilla Public License).\nCloud copyleft\nSono licenze che impongono di rendere disponibile il codice sorgente del programma anche agli utenti che lo utilizzano da remoto, collegandosi al server presso il quale il software \u00e8 fatto funzionare come servizio (GNU Affero General Public License e European Union Public Licence).\nNon \"copyleft\"\nL'autore di software libero senza \"copyleft\" d\u00e0 il permesso di ridistribuire e modificare il programma, e anche di aggiungervi ulteriori restrizioni.\nSe un programma \u00e8 libero, ma non ha \"copyleft\", alcune copie o versioni modificate possono non essere affatto libere. Un'azienda di software pu\u00f2 compilare il programma, con o senza modifiche, e distribuire il file eseguibile come un prodotto software proprietario.\nAlcune delle licenze FOSS pi\u00f9 popolari sono:\nTipi di licenze brevettuali.\nLe licenze libere gestiscono anche i profili brevettuali.\nLicenze d'uso libere.\nLa maggior parte del software libero \u00e8 distribuito con queste licenze:\nBuona parte del software libero viene distribuito con la licenza GNU GPL, scritta da Richard Stallman e Eben Moglen per garantire legalmente a tutti gli utenti le quattro libert\u00e0 fondamentali. Dal punto di vista dello sviluppo software, la licenza GPL viene considerata una delle pi\u00f9 restrittive, poich\u00e9 impone che necessariamente ogni prodotto software derivato - ovvero, che modifica o usa codice sotto GPL - venga a sua volta distribuito con la stessa licenza. Anche MediaWiki, il software usato per Wikipedia, \u00e8 distribuito con licenza GPL, in particolare con la GNU Free Documentation License.\nLa GNU LGPL, simile ma meno restrittiva rispetto alla precedente, permette di utilizzare il codice anche in software proprietario, purch\u00e9 le parti coperte da LGPL - anche se modificate - vengano comunque distribuite sotto la medesima licenza. In genere \u00e8 utilizzata per librerie software. Non tutte le licenze ritenute libere sono compatibili tra di loro, cio\u00e8 in alcuni casi non \u00e8 possibile prendere due sorgenti con due licenze libere ed unirle per ottenere un prodotto unico. Questo avviene quando non esista e non sia possibile creare una licenza che possa soddisfare i requisiti delle licenze originali.\nAd esempio la licenza BSD originale, pur essendo considerata licenza di software libero, \u00e8 incompatibile con la GPL; per ovviare al problema \u00e8 stato necessario creare una \"licenza BSD modificata\" compatibile con la GPL. Un'altra licenza degna di nota \u00e8 la licenza Apache, stilata dalla Apache Software Foundation; la versione 2 di questa licenza \u00e8 compatibile con la GPL versione 3 ma non con la GPL versione 2. L'Apache License considera un prodotto derivato alla stregua della LGPL, ma \u00e8 pi\u00f9 liberale nella concessione delle propriet\u00e0 intellettuali.\nLe varie licenze libere possono contenere ulteriori limitazioni per alcune situazioni particolari; per esempio la GPL prevede che si possa esplicitamente vietare l'uso del software nelle nazioni dove tale licenza non \u00e8 valida o dove dei brevetti software impediscono la distribuzione di tale software. Le licenze d'uso non vietano in genere di vendere software libero e non limitano il loro prezzo di vendita.\nCriteri licenze utilizzate per la distribuzione di software (OSI - FSF).\nLa Open Source Initiative (OSI) e la Free Software Foundation (FSF) hanno valutato con determinati criteri le licenze utilizzate per la distribuzione di software. Nonostante ci\u00f2, non tutte le licenze, persino quelle approvate dalla OSI, vengono considerate libere (free) dalla FSF, che invece considera libere e compatibili con la GPL alcune licenze non approvate dalla OSI. Questa differenza \u00e8 influenzata da un differente modus operandi: le licenze vengono approvate dalla OSI dietro richiesta di chi le ha scritte, mentre la FSF ha fornito il proprio giudizio spontaneamente, per fare chiarezza riguardo alla compatibilit\u00e0 con la GPL e per ribadire il proprio concetto di \"libero\".\nUn approfondimento riguardo alle specifiche licenze \u00e8 consultabile sulla pagina relativa alla Comparazione di licenze di software libero in cui appare un elenco delle licenze approvate dalla OSI o giudicate free dalla FSF.\nRegole sulla produzione dei pacchetti e sulla distribuzione.\nVengono accettate regole su come pacchettizzare una versione modificata, purch\u00e9 non limitino in modo significativo la libert\u00e0 di distribuire versioni modificate, o di produrre versioni modificate per uso interno. Quindi \u00e8 accettabile, ad esempio, che la licenza vi obblighi a cambiare il nome della versione modificata, togliere un logo, ecc. Regole che richiedano di distribuire il codice sorgente agli utenti delle versioni che avete pubblicamente distribuito sono accettabili.\nUna questione particolare \u00e8 quando una licenza richiede di cambiare il nome con cui il programma sar\u00e0 chiamato da altri programmi. Questo impedisce di rilasciare la versione modificata in modo che possa sostituire l'originale quando chiamata dagli altri programmi. Questo tipo di richiesta \u00e8 accettabile solo se c'\u00e8 una funzionalit\u00e0 di \"aliasing\", cio\u00e8 una funzionalit\u00e0 che permetta di specificare il nome originario del programma come alias della versione modificata.\nRispetto degli obblighi imposti dalle licenze di software libero.\nPer non incorrere alla violazione degli obblighi imposti dalle licenze di software libero, \u00e8 utile porre attenzioni ad alcuni aspetti:\nSpesso pu\u00f2 risultare utile fare utilizzo di alcuni strumenti di analisi software in grado di acquisire automaticamente indicazioni sulle licenze ed informative di diritto d'autore del software che si riusa e si distribuisce, in modo da esaminare tutte le caratteristiche e i vincoli.\nObblighi degli utenti del software libero.\nLe licenze di software libero impongono una serie di obblighi a chi distribuisce il software in versione originale o modificata: \nIl concetto di software libero non \u00e8 legato esclusivamente all'ambito informatico, infatti anche i distributori di prodotti industriali che includono componenti in software libero (basti pensare a qualsiasi oggetto, veicolo o elettrodomestico che implementi un accessorio informatico) sono tenuti a rispettare suddetti obblighi.\nConfronto con software proprietario.\nSicurezza e affidabilit\u00e0.\nC'\u00e8 un grande dibattito riguardo alla sicurezza del software libero rispetto ad un software proprietario.\nPer taluni, sostenitori della sicurezza tramite segretezza, il software libero sarebbe meno sicuro proprio perch\u00e9 il codice sorgente accessibile e migliorabile da tutti rende pi\u00f9 facile trovare bug e punti deboli e riduce la segretezza. Secondo Richard Stallman per\u00f2 l'accesso degli utenti al codice sorgente rende pi\u00f9 difficile il rilascio di un software con bug oppure spyware rispetto ad un software proprietario: dal suo punto di vista, infatti, lo sviluppatore di un codice di fatto non visibile dagli utenti si trova in condizione di potere su di essi, favorita da malware che le aziende stesse possono inserire all'interno dei propri programmi.\nPer questo motivo, vari progetti di software libero rifiutano i blob binari all'interno dei kernel ovvero driver proprietari di hardware le cui case produttrici non hanno rilasciato il codice sorgente. Non essendo noti i Codici sorgente, essi possono contenere bug e minare cos\u00ec la stabilit\u00e0 e la sicurezza del sistema. Alcune distribuzioni tra le prime attive in tal senso furono OpenBSD e gNewSense. Il progetto venne subito accolto e supportato dalla Free Software Foundation che stimol\u00f2 la nascita del kernel Linux-libre.\nVantaggi.\nA prescindere dalle implicazioni sociali, secondo i suoi sostenitori il software libero presenta numerosi vantaggi rispetto al software proprietario.\nCritiche.\nSecondo alcuni il software libero avrebbe delle limitazioni e degli svantaggi rispetto al software proprietario, specialmente nei casi in cui sia frutto di un lavoro volontario:\nAspetti filosofici e sociali.\nNel software libero il significato della parola \"libero\" ha un'accezione particolare. Si \u00e8 gi\u00e0 sottolineato che la \"libert\u00e0\" del software libero non \u00e8 incondizionata, perch\u00e9 \u00e8 soggetta ai precisi vincoli della licenza d'uso, come qualsiasi altra licenza d'uso, solo che in questo caso l'autore si \"espropria\" di alcuni diritti per cederli agli utenti. Questi vincoli sono studiati in maniera tale da favorire il tipo di libert\u00e0 cosiddetta copyleft, un metodo generico per rendere un programma (o altro lavoro) libero ed imporre che tutte le modifiche e versioni estese del programma siano anch'esse software libero, e hanno come obiettivo la \"condivisione del sapere\". Non a caso esso fonda le sue radici in un contesto accademico che, prima delle limitazioni sulla pubblicazione della ricerca, vantava una comunit\u00e0 che era essa stessa motore del progresso dei singoli, proprio grazie alla condivisione, motivo per il cui Stallman non scende fin da subito a compromessi con il software proprietario, per lui negazione di questo fondamento.\nPertanto il software libero parte da considerazione sociali e per molti aspetti \u00e8 una forma di filosofia.\nLe implicazioni sociali del software libero sono notevoli. La condivisione del sapere non permette a un gruppo ristretto di persone di sfruttare la conoscenza (in questo caso tecnologica) per acquisire una posizione di potere. Inoltre, \u00e8 promossa la cooperazione delle persone, che tendono naturalmente ad organizzarsi in \"comunit\u00e0\", cio\u00e8 in gruppi animati da un interesse comune.\nIl modello del software libero si \u00e8 naturalmente esteso ad altri campi del sapere. Chi crede nel modello copyleft pensa che questo possa essere applicato ad esempio alla musica o alla divulgazione. L'esempio pi\u00f9 riuscito di applicazione di questo modello ad un campo differente dal software \u00e8 oggi Wikipedia, che promuove la condivisione del sapere e la formazione di una comunit\u00e0.\nIl caso di software libero pu\u00f2 essere visto semplicemente come uno strumento che da pi\u00f9 possibilit\u00e0 di manifestare liberamente il proprio pensiero e garantisce una societ\u00e0 pluralista: c\u2019\u00e8 molta pi\u00f9 libert\u00e0 nell\u2019accedere all\u2019informazione e nel divulgarla.\nDifferenti correnti di pensiero.\nTra i sostenitori del software libero, e pi\u00f9 in generale del copyleft, vi sono diverse correnti di pensiero, che spaziano da una visione radicale ad una pi\u00f9 moderata. La visione pi\u00f9 radicale tende ad un modello che si spinge molto oltre a quello del software libero, arrivando in alcuni casi ad auspicare una completa abolizione del software proprietario, considerato una limitazione inaccettabile della libert\u00e0 e dei diritti umani. Questa ideologia \u00e8 stata, erroneamente o almeno impropriamente, paragonata a correnti politiche quali il comunismo, sebbene solitamente i sostenitori del software libero non entrino in questioni politiche.\nChi \u00e8 su posizioni pi\u00f9 moderate considera il software libero un ideale a cui tendere, non negando la possibilit\u00e0 di esistere al software proprietario e pi\u00f9 in generale allo sfruttamento commerciale del diritto d'autore, sfruttamento che pu\u00f2 essere fatto anche usando software libero, come dimostrano vari casi di successo (es: MySQL).\nLa licenza LGPL \u00e8 stata concepita per permettere una certa integrazione tra software libero e software non libero. C'\u00e8 chi ritiene inopportuno un suo utilizzo perch\u00e9 permette l'integrazione, sotto determinate condizioni, di software libero da parte di software non libero; tuttavia ogni autore di software pu\u00f2 decidere liberamente che licenza scegliere e quindi sotto quali condizioni permettere l'uso del proprio lavoro.\nDiffusione in altri campi.\nL'approccio della libert\u00e0 del software e della collaborazione si \u00e8 diffusa in altri ambiti produttivi come quella della creazione di contenuti. Un esempio \u00e8 la definizione di opera culturale libera, che definisce i progetti a contenuto libero, come Wikipedia oppure pubblicazioni open data / open access, termini utilizzati rispettivamente per dati e per pubblicazione di articoli accademici fruibili liberamente.\nUtilizzo.\nApplicazioni commerciali.\nIl software libero non deve necessariamente essere sviluppato a titolo gratuito o a fondo perduto. Purch\u00e9 si rispettino i vincoli della licenza d'uso, \u00e8 possibile vendere software libero; all'interno dei documenti del progetto GNU, Stallman incoraggia la vendita di software libero. Stando alla GPL, per\u00f2, il primo che compra un software libero ha il diritto di redistribuirlo gratis, \u00e8 quello che succede ad esempio con REHL, CentOS, Suse, Canonical, ma semmai su servizi e assistenza. Il modello di business \u00e8 quindi basato sul lavoro e non su licenze parassitarie.\nVi sono inoltre alcune aziende che adottano il modello di sviluppo del software libero per i propri prodotti commerciali. Il ritorno economico in questo caso pu\u00f2 derivare dalla fornitura di assistenza e di know-how. Un caso diverso \u00e8 quello di alcuni esempi di software che vengono pubblicati con un sistema di \"licenze multiple\". In pratica lo stesso software viene licenziato sia come proprietario, sia come software libero. La versione libera talvolta dispone di meno funzionalit\u00e0, o \u00e8 limitata ad un numero ristretto di piattaforme. Esempi celebri di software a doppia licenza sono il database MySQL, di cui esiste una versione \"Pro Certified Server\" a pagamento e una versione \"Community Edition\" pubblicata con licenza GPL, e la libreria Qt.\nVi sono poi aziende che sono strutturate integralmente per la vendita e l'assistenza di un determinato software libero: esempi classici sono alcune distribuzioni di GNU/Linux, come Red Hat o SUSE. Queste aziende utilizzano come base il software sviluppato dalla comunit\u00e0, aggiungendo una serie di tool di configurazione o sviluppo, curando gli aspetti pi\u00f9 tecnici e dando agli utenti finali un'assistenza mirata. Sfruttando le caratteristiche della licenza BSD, alcune aziende preferiscono invece partire da software libero per sviluppare un prodotto non libero. Per esempio il sistema operativo proprietario Microsoft Windows implementava, fino alla versione NT 4.0, lo stack di rete utilizzando codice sotto licenza BSD.\nImpiego nella pubblica amministrazione.\n\u00c8 largamente riconosciuto che per la pubblica amministrazione \u00e8 preferibile usare software libero, a meno di specifici fattori che lo rendano impossibile o estremamente costoso per la specifica applicazione. Questo consenso si riflette, soprattutto dagli anni 2000, in numerose norme quali il Codice dell'amministrazione digitale in Italia, le linee guida dell'Unione europea e centinaia di iniziative pubbliche internazionali, di cui un numero crescente (soprattutto in America latina) rende obbligatorio l'uso di software libero.\nUna sintesi dell'esperienza di 20 enti migrati al software libero ha mostrato che il software libero ha costi totali inferiori rispetto al software proprietario, posto che la migrazione sia ben pianificata e consideri tutti i costi del ciclo di vita del software (TCO comprensivo di ricerca, acquisizione, integrazione, uso e uscita).\nPer incrementare la diffusione del software libero all'interno della pubblica amministrazione, una strategia comune \u00e8 che un ente centrale acquisti un servizio di assistenza per tutti gli enti periferici, garantendo cos\u00ec un elevato livello di qualit\u00e0 del servizio a un costo minimo.\nIl settore pubblico pu\u00f2 contribuire alla sicurezza del software libero per tutti i suoi utenti, come ha fatto l'Unione europea a partire dal 2014.\nApplicazioni famose.\nSu Internet sono disponibili svariate applicazioni e sistemi operativi liberi. Queste applicazioni sono generalmente scaricabili tramite un package manager. Free Software Directory \u00e8 un popoloso catalogo di pacchetti di software libero.\nTra i sistemi operativi i pi\u00f9 conosciuti includono le distribuzioni Linux e i sistemi *BSD. i software comunemente utilizzati ci sono il compilatore gcc, la libreria C standard glibc, il database MySQL e il web server Apache, l'editor di testo Emacs, l'editor di immagini GIMP, il sistema di finestre X Window System, la piattaforma di modellazione, animazione, rigging, compositing e rendering di immagini tridimensionali Blender e la suite LibreOffice."}
{"id": "151904", "revid": "110157", "url": "https://it.wikipedia.org/wiki?curid=151904", "title": "Wohlen", "text": "Wohlen (toponimo tedesco) \u00e8 un comune svizzero di 16\u00a0004 abitanti del Canton Argovia, nel distretto di Bremgarten; ha lo status di citt\u00e0.\nGeografia fisica.\nSi trova nel Freiamt.\nStoria.\nNel 1914 ha inglobato il comune soppresso di Anglikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1920 con Anglikon):\nEconomia.\nWohlen \u00e8 stata sede dell'antica industria della paglia della regione, .\nInfrastrutture e trasporti.\nWohlen \u00e8 servito dalle stazioni Wohlen, Wohlen Oberdorf e Wohlen Sound Arena sulla Bremgarten-Dietikon-Bahn (linea S17 della rete celere di Zurigo e linea S26 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "151905", "revid": "226458", "url": "https://it.wikipedia.org/wiki?curid=151905", "title": "Borevit", "text": "Borevit (Borewit, Porewit, Porenut) \u00e8 il dio dei boschi nella mitologia slava. \u00c8 una figura affine al dio Pan della mitologia greca e al Fauno e al Silvano della mitologia romana. \nVeniva rappresentato come un caprone o come un uomo barbuto. Solitamente era dotato di corna di cervo e di grandi organi genitali, simbolo della fertilit\u00e0 della natura. Si prendeva cura dei viandanti che si perdevano nelle foreste e puniva coloro che distruggevano impunemente i boschi o maltrattavano gli animali. Questi perdevano la via di casa, venivano condotti verso pantani e paludi oppure venivano colpiti da tronchi di albero. Borevit aveva il potere di modificare la sua altezza adattandola all'ambiente circostante: piccolo vicino a un fungo, alto e imponente accanto a un albero.\nL'etimologia del nome Borevit viene talvolta connessa a quella dei termini \"bar\u010d\" (alveare) e \"bartnik\" (apicoltore), figura che in alcune popolazioni svolgeva una funzione simile a quella dello sciamano. Secondo Czes\u0142aw Bia\u0142czy\u0144ski la sorella e moglie di Borevit era Le\u0161a, conosciuta anche come Borana. In suo onore gli antichi slavi cuocevano un pane rituale chiamato \"borys\", fatto con erbe e piante selvatiche.\nCon l'avvento del Cristianesimo il dio Borevit venne identificato con Satana o degradato al ruolo di demone con il nome di Boruta"}
{"id": "151907", "revid": "110157", "url": "https://it.wikipedia.org/wiki?curid=151907", "title": "Sarmenstorf", "text": "Sarmenstorf (toponimo tedesco) \u00e8 un comune svizzero di 2\u00a0865 abitanti del Canton Argovia, nel distretto di Bremgarten.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "151911", "revid": "1822832", "url": "https://it.wikipedia.org/wiki?curid=151911", "title": "Stinfalia", "text": "Lo Stinfalia (in greco \u039b\u03af\u03bc\u03bd\u03b7 \u03a3\u03c4\u03c5\u03bc\u03c6\u03b1\u03bb\u03af\u03b1, \"L\u00edmn\u0113 Stymphal\u00eda\") \u00e8 un lago paludoso della Grecia. \u00c8 situato su un altopiano a 600-800 metri d'altitudine alle falde meridionali del monte Cillene, fra le alture del Peloponneso nord-orientale, presso Nemea.\nAlimentato solo in parte da sorgenti, il lago \u00e8 drenato da vari collettori d'acqua sotterranei e da un canale, per cui il terreno risulta in gran parte asciutto e, nelle annate secche, totalmente prosciugato. L'area, un misto di macchie umide selvatiche e di zone coltivabili, viene utilizzata per l'agricoltura, la pastorizia e la caccia. Il sito \u00e8 popolato soprattutto da uccelli (\u00e8 un'importante stazione per la riproduzione, il transito e lo svernamento degli uccelli acquatici, fra cui specie protette come l'aquila di mare dalla coda bianca, l\"'Haliaeetus albicilla\"), da anfibi (in particolare le rane, che talora si mimetizzano a migliaia nell'erba), da piante e altri animali (come le donnole).\nVicino alle rive del lago sorgeva l'antica citt\u00e0 di Stinfalo, nota soprattutto per una delle dodici fatiche di Eracle. Nel IV secolo a.C. fece parte prima della Lega arcadica e poi di quella di Corinto (338-337 a.C.); coinvolta nelle guerre dei diadochi, la citt\u00e0 sostenne Poliperconte contro Cassandro I che, nel 315 a.C., la fece occupare da Apollonide. Nel 235 a.C. ader\u00ec alla Lega achea che, contrapponendosi alla Lega etolica, da un lato favor\u00ec la conquista del Peloponneso da parte di Filippo V di Macedonia e, dall'altro, provoc\u00f2 l'intervento romano nella regione e la sua occupazione nel 146 a.C. Qui, oltre un secolo dopo, l'imperatore Adriano fece costruire un acquedotto di 132\u00a0km per rifornire Corinto con l'acqua del lago.\nMitologia.\nAnticamente si riteneva che presso il lago vivessero grandi e mostruosi uccelli con penne, becco e artigli di ferro che aggredivano i viandanti, li rapivano e li portavano con s\u00e9 nella selva circostante per ucciderli e divorarli. La sesta fatica di Eracle consistette appunto nel disperdere e uccidere gli uccelli di Stinfalia; l'eroe vi riusc\u00ec con un abile stratagemma: dapprima li stan\u00f2 dalla fitta vegetazione del lago (la \"palude stinfalide\") battendo sonoramente dei potenti sonagli di bronzo donatigli da Atena e poi li uccise con le sue frecce infallibili."}
{"id": "151916", "revid": "6923", "url": "https://it.wikipedia.org/wiki?curid=151916", "title": "Vetture Roadster", "text": ""}
{"id": "151917", "revid": "228587", "url": "https://it.wikipedia.org/wiki?curid=151917", "title": "Boruta", "text": "Boruta, conosciuto anche come Le\u015bny o Le\u0161ny, \u00e8 un demone della mitologia slava. \nEra il signore dei boschi e della caccia come il dio Borevit, di cui rappresenta probabilmente una versione locale o un'incarnazione negativa, successiva all'introduzione del Cristianesimo tra le popolazioni slave. Veniva raffigurato come un uomo massiccio e possente, con corna sulla testa, circondato da uno stuolo di animali selvatici come lupi e orsi. Era temuto dai cacciatori e da coloro che vivevano della raccolta dei prodotti dei boschi. Per ottenere la sua benevolenza, gli venivano fatte offerte rituali. In slavo antico il termine \"boruta\" significa pino. Secondo le leggende e il folclore popolare il demone abitava proprio dentro questo albero. "}
{"id": "151918", "revid": "110157", "url": "https://it.wikipedia.org/wiki?curid=151918", "title": "Fahrwangen", "text": "Fahrwangen (toponimo tedesco) \u00e8 un comune svizzero di 2\u00a0056 abitanti del Canton Argovia, nel distretto di Lenzburg.\nGeografia fisica.\nFahrwangen si affaccia sul Lago di Hallwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFahrwangen \u00e8 stata servita tra il 1916 e il 1997 dalla stazione di Fahrwangen-Meisterschwanden, capolinea della ferrovia per Wohlen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "151923", "revid": "31886", "url": "https://it.wikipedia.org/wiki?curid=151923", "title": "Bagiennik", "text": "Bagiennik \u00e8 il nome dato ai demoni dell'acqua nella mitologia slava. \nQueste creature vivevano rintanate nelle profondit\u00e0 di laghi e fiumi. Talvolta potevano essere scorte in stagni e paludi, quando mettevano la testa fuori della superficie dell'acqua per respirare e per vedere cosa succedeva nei dintorni. Erano in grado di schizzare una sostanza viscida e oleosa dalle narici poste in mezzo agli occhi o sulla fronte. Questa sostanza era talmente calda da bruciare chi ne veniva colpito, ma si diceva anche che possedesse delle incredibili propriet\u00e0 guaritrici per reumatismi, ferite profonde, indigestione, malattie del cuore e persino infertilit\u00e0. La presenza dei bagiennik poteva essere riconosciuta dalle bolle sulla superficie dell'acqua o dal fatto che questa diventava improvvisamente scura e melmosa per poi ritornare subito limpida e tranquilla. Il dio dei bagiennik \u00e8 W\u0105da, Signora dei laghi e dei corsi d'acqua torbidi e poco profondi, conosciuta anche come la Regina dei prati subacquei. "}
{"id": "151924", "revid": "767487", "url": "https://it.wikipedia.org/wiki?curid=151924", "title": "Rottenschwil", "text": "Rottenschwil (toponimo tedesco) \u00e8 un comune svizzero di 817 abitanti del Canton Argovia, nel distretto di Muri.\nStoria.\nNel 1899 ha inglobato il comune soppresso di Werd.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "151926", "revid": "228587", "url": "https://it.wikipedia.org/wiki?curid=151926", "title": "Hasle (disambigua)", "text": ""}
{"id": "151929", "revid": "767487", "url": "https://it.wikipedia.org/wiki?curid=151929", "title": "Vampire Blues", "text": "Vampire Blues \u00e8 un film del 1999 diretto da Jes\u00fas Franco (come Jess Franco).\nFilm girato in video digitale facendo largo ricorso all'elaborazione elettronica dell'immagine, con una dominante cromatica tra il rosa e il rosso. Il dialogo \u00e8 ridotto a pochissime battute, alcune delle quali tratte dal \"Dracula\" di Bram Stoker. Anche il numero dei personaggi \u00e8 ridotto al minimo e il film ha la particolarit\u00e0 di limitare la presenza maschile alle comparsate dello stesso regista e di Pedro Temboury (pupillo di Franco e regista emergente del cinema spagnolo alternativo).\nPer contro la musica - gi\u00e0 presente nel titolo - accompagna il film pressoch\u00e9 da cima a fondo, al punto che i rari silenzi acquistano una valenza metafisica.\nTrama.\nRaquel Crosby, una turista americana, vaga per una localit\u00e0 balneare della Spagna del sud, tra l'albergo, la spiaggia e i bazar, armata di macchina fotografica, cercando qualcosa che sia degno di essere immortalato. Quando alla solitudine subentra il sonno, la mente di Raquel \u00e8 visitata da uno strano essere: una vampira dark di nome Irina von Murnau (nome che costituisce un omaggio a Friedrich Wilhelm Murnau), che la attira nella sua tana e la seduce. Recatasi in un bazar col proposito di comprare un cappello, Raquel vede una maglietta blu con l'immagine della vampira e subito la acquista, se la porta in spiaggia e schiaccia un pisolino tutta soddisfatta: ora l'oggetto dei suoi turbamenti \u00e8 sotto controllo. Ma al risveglio si ritrova tra le mani una normale maglietta blu: l'immagine \u00e8 svanita nel nulla.\nUna sera Raquel incontra Marga, una maga veggente che percepisce il suo profondo malessere e si offre di aiutarla. Marga conosce bene la perfida Irina von Murnau e sa come debellarla. Conduce Raquel nella tana della vampira lesbica e finge di offrirle in dono la giovane vittima. Ma proprio mentre Irina von Murnau sta possedendo Raquel, Marga le infila brutalmente, da dietro, un enorme dildo nero. La vampira, in tilt, emette strani gemiti e infine cade sul letto senza vita. Grazie all'intervento della maga l'incubo \u00e8 finito...\nO no? Quando torna sulla spiaggia e sta per indossare la maglietta, Raquel scopre che l'immagine della vampira \u00e8 riapparsa, con tanto di canini in bella vista, ma questa volta il volto \u00e8 il suo!\nVersioni.\nEsistono due versioni. Quella montata dal regista \u00e8 nota come la \"versione europea\" ed \u00e8 stata edita in DVD in Spagna dalla Vellavision con l'aggiunta del doppiaggio spagnolo e con il titolo Los blues del vampiro.\nQuella, molto pi\u00f9 breve, montata dal produttore \u00e8 nota come la \"versione americana\" e non \u00e8 fedele all'idea di Franco."}
{"id": "151930", "revid": "767487", "url": "https://it.wikipedia.org/wiki?curid=151930", "title": "Sinfonia per un sadico", "text": "Sinfonia per un sadico (\"La mano de un hombre muerto\") \u00e8 un film del 1962 diretto da Jes\u00fas Franco.\nNoto anche come La bestia del castello maledetto, \u00e8 il secondo film horror del regista spagnolo.\nGirato sulla scia di \"Il diabolico dottor Satana\", non ottenne lo stesso successo. Oggi tuttavia parte della critica, facendo eco all'opinione dello stesso regista, tende a considerarlo un'opera pi\u00f9 sottile, calibrata e compiuta. Particolarmente riuscita \u00e8 l'ambientazione provinciale, in un villaggio delle Alpi svizzere. Verso la fine del film l'elemento realistico - di un realismo poetico, di scuola francese - lascia inaspettatamente il posto al pi\u00f9 puro espressionismo, durante la scena dell'ultimo assassinio, tra le pi\u00f9 potenti della cinematografia di Franco, girata come cinema muto e interamente guidata dal suono percussivo del pianoforte. La scena, per\u00f2, fu tagliata dalla censura spagnola. La si pu\u00f2 vedere solo in quella francese (\"Le sadique Baron von Klaus\"), che tuttavia a sua volta manca del metafisico prologo e di altre brevi sequenze, presenti invece nella versione spagnola. Si attende ancora una versione in DVD che ricomponga il film originario.\nIl titolo francese di lavorazione \u00e8 \"L'\u00e9trange Baron Von Klaus\".\nNel 1972 Franco ne gir\u00f2 un \"remake\" al femminile intitolato \"La fille de Dracula\".\nTrama.\nUn villaggio della Svizzera \u00e8 insanguinato da una serie di omicidi ai danni di belle e giovani donne. I crimini ricordano quelli compiuti mezzo secolo prima dal sadico Barone von Klaus e ben presto i sospetti cadono sul Conte Max, suo discendente, che conduce una vita misteriosa e notturna. Ma mai fidarsi delle apparenze: Max von Klaus, dall'aspetto sinistro, \u00e8 in realt\u00e0 un uomo mite e viene scagionato dalla sua amante, mentre il colpevole \u00e8 il giovane e malinconico nipote Ludwig, dal viso angelico ma ossessionato dall'immagine del sadico antenato. Per ultima, egli tenta di uccidere la moglie Karine. Fermato giusto in tempo dallo zio Max e braccato dalla polizia, Ludwig si inabissa nelle paludi che circondano il villaggio, inseguendo come un rabdomante lo spirito inquieto del vecchio Barone. Il villaggio riprende la vita di sempre.\nEdizioni DVD.\nIl film \u00e8 uscito in DVD negli Stati Uniti per la \"Image Entertainment\" con il titolo \"The Sadistic Baron von Klaus\", in francese, con sottotitoli inglesi. Esiste anche un'edizione DVD francese, che per\u00f2 manca della scena dell'ultimo uxoricidio.\nSi attende ancora l'uscita della versione spagnola."}
{"id": "151933", "revid": "1718925", "url": "https://it.wikipedia.org/wiki?curid=151933", "title": "Simbiosi (psicologia)", "text": "La simbiosi umana, in campo psicologico, \u00e8 una forma di pensiero che determina un tipo di comportamento di stretta dipendenza. Per esempio si parla di relazione interpersonale simbiotica, come l'amicizia simbiotica, l'amore simbiotico o un matrimonio simbiotico, quando una persona o entrambe dipendono dall'altra persona, al punto da stare male o morire, quando l'altra persona si allontana o viene a mancare.\nLa mentalit\u00e0 simbiotica o propensione simbiotica del carattere o in breve, simbiosi si instaura nelle fasi precoci dello sviluppo infantile sulle quali si struttura la personalit\u00e0 adulta, a causa di una mancata differenziazione del s\u00e9 dalla madre, nel rapporto materno-infantile.\nLe conseguenze della simbiosi nell'et\u00e0 adulta sono problemi di tristezza, legati al sentirsi mancanti di una parte vitale, e delle modalit\u00e0 di comportamento, degli atteggiamenti mentali, dell'attitudine a superarli. \nConseguenze pi\u00f9 gravi, nei casi pi\u00f9 evoluti, sono patologie franche di tipo fobico-ossessivo e di ansia con attacchi di panico oppure nei casi meno evoluti, in cui lo sviluppo psichico si \u00e8 fermato o \u00e8 regredito ad uno stadio pi\u00f9 primitivo, si ha la schizofrenia. Queste affermazioni sulla schizofrenia attingono a teorie mai confermate scientificamente e origine di impedimenti al trattamento ad oggi pi\u00f9 efficace nell'ambito delle psicosi.\nSviluppo storico concettuale.\nDi simbiosi in termini psicologici ha incominciato a parlare nel secolo scorso, Margaret Mahler 1950, che era interessata allo sviluppo normale del bambino ma impiegava la maggior parte del proprio tempo con i bambini che avevano turbe psichiatriche e di come questi bambini cercavano di arrivare al \"s\u00e9\".\nLa sua teoria delle fasi dello sviluppo prevede:\nQuesti problemi sono di carattere talmente generale che sulla simbiosi troviamo spunto in molte branche del sapere umano. La simbiosi umana \u00e8 nota, oltre da un punto di vista psicologico anche in termini religiosi, cristiano, buddhista e in generale in tutte le religioni, anche le pi\u00f9 primitive fino all'animismo e lo sciamanesimo. Dunque, se ne pu\u00f2 parlare in qualsiasi termine, al di l\u00e0 di qualsiasi filosofia della vita, per il semplice motivo che indipendentemente da qualsiasi concezione del mondo, alla base della simbiosi psicologica, c'\u00e8 sempre lo sviluppo della persona umana, normale o patologico che sia."}
{"id": "151936", "revid": "110157", "url": "https://it.wikipedia.org/wiki?curid=151936", "title": "Aalburg", "text": "Aalburg \u00e8 una ex-municipalit\u00e0 dei Paesi Bassi di 12.630 abitanti situata nella provincia del Brabante Settentrionale.\nStoria.\nLa prima menzione del nome del luogo \"Aalburg\" \u00e8 datata 889. Il comune \u00e8 stato istituito il 1\u00ba gennaio 1973 ed \u00e8 stato creato dalla fusione degli ex-comuni di Eethen, Veen, Wijk en Aalburg e parte del territorio di Andel. Soppressa il 1\u00ba gennaio 2019, il suo territorio, assieme a quello delle ex-municipalit\u00e0 di Werkendam e di Woudrichem, \u00e8 andato a formare la nuova municipalit\u00e0 di Altena."}
{"id": "151937", "revid": "1222636", "url": "https://it.wikipedia.org/wiki?curid=151937", "title": "Quadri di un'esposizione", "text": "Quadri di un'esposizione ( \"Kartinki s vystavki \u2013 Vospominanie o Viktore Gartmane\", 1874; letteralmente: Quadri di un'esposizione - Ricordo di Viktor Hartmann) \u00e8 una suite per pianoforte a soggetto di Modest Petrovi\u010d Musorgskij. Essa \u00e8 la composizione per pianoforte pi\u00f9 famosa di Musorgskij, ed \u00e8 diventata, oltre che un pezzo forte del repertorio di molti pianisti, l'oggetto di un gran numero di strumentazioni, specie per orchestra, da parte di altri compositori e musicisti: la versione pi\u00f9 nota e pi\u00f9 eseguita di queste \u00e8 senza dubbio quella orchestrata da Maurice Ravel.\nStoria della composizione.\nFu probabilmente nel 1870 che Musorgskij conobbe l'artista e architetto Viktor Aleksandrovi\u010d Hartmann, forse grazie all'influente critico Vladimir Stasov, che li conosceva entrambi e ne seguiva con interesse l'attivit\u00e0. I due svilupparono rapidamente un profondo sentimento di amicizia, poich\u00e9 entrambi appartenevano a quel gruppo di intellettuali russi che aspiravano a un'arte legata alle radici culturali della loro terra, al suo folclore e alle sue tradizioni, rifiutando le influenze straniere.\nHartmann mor\u00ec improvvisamente per un aneurisma nel 1873, a soli 39 anni. In suo ricordo ebbe luogo tra febbraio e marzo del 1874, su iniziativa di Stasov, una mostra all'Accademia russa di belle arti a San Pietroburgo, dove furono esposti circa 400 suoi lavori. Musorgskij, che aveva contribuito prestando alcune opere della sua collezione, rimase molto colpito dalla visita alla mostra, e nel giro di poche settimane compose i \"Quadri di un'esposizione\".\nIl compositore fu ispirato da disegni e acquerelli prodotti da Hartmann nel corso dei suoi viaggi, soprattutto all'estero. A oggi la maggior parte di quei lavori \u00e8 andata perduta, rendendo impossibile identificare con certezza a quali opere si sia ispirato Musorgskij. Il musicologo Alfred Frankenstein, in un articolo pubblicato nel 1939 sulla rivista \"The Musical Quarterly\", sostenne di aver identificato sette quadri. Essi sono \"L'Ebreo ricco\", \"L'Ebreo povero\" (Frankenstein sugger\u00ec due dipinti distinti, conservatisi fino a oggi, per \"Samuel Goldenberg und Schmuyle\"), \"Gnomus\", \"Tuileries\" (ora perduto), \"Balletto dei pulcini nei loro gusci\" (un disegno di un costume per un balletto), \"Catacombae\", \"La capanna su zampe di gallina\" (\"Baba Jaga\"), e \"Progetto per una porta a Kiev - Facciata principale\".\nCome per la maggior parte delle opere di Musorgskij, anche la pubblicazione dei \"Quadri di un'esposizione\" fu una vicenda travagliata. Infatti il lavoro fu dato alle stampe solo nel 1886, cinque anni dopo la morte dell'autore, a cura del suo amico Nikolaj Rimskij-Korsakov. Questi per\u00f2, convinto che nel manoscritto fossero presenti numerosi errori, che riteneva necessario correggere, non pubblic\u00f2 la partitura originale, ma apport\u00f2 parecchie modifiche. Solo nel 1931 l'opera fu pubblicata in accordo al manoscritto di Musorgskij, che venne poi pubblicato in fac-simile nel 1975.\nStruttura della composizione.\nLa \"suite\" \u00e8 composta da quindici brani, dieci ispirati ai quadri e cinque \"Promenade\" (passeggiata), che rappresentano il movimento dell'osservatore da una tela all'altra. Le \"Promenade\" (non tutte intitolate cos\u00ec nell'originale, ma chiaramente riconoscibili) presentano sempre lo stesso tema, con variazioni pi\u00f9 o meno sensibili, quasi a far risaltare i diversi stati d'animo che pervadono il compositore per il quadro appena visto. La ripetizione del tema funge inoltre da elemento di coesione in una composizione altrimenti episodica, basata sui forti contrasti tra un soggetto e l'altro.\nL'opera presenta caratteri fortemente sperimentali. In particolare, il pianismo di tipo percussivo taglia completamente i ponti con la tradizione romantica, aprendo le porte alla musica del Novecento. Non meno moderno si presenta il linguaggio armonico, grazie all'uso massiccio di pedali e accordi dissonanti.\nNei paragrafi seguenti vengono descritti i singoli movimenti, e, se si sono conservati, sono mostrati i lavori di Hartmann che li hanno ispirati.\nPromenade.\nQui c'\u00e8 il motivo principale delle \"passeggiate\", filo conduttore e autentica sigla dell'intero brano. La melodia e il ritmo richiamano canzoni popolari russe. Il pezzo ha ritmi semplici e forti in un metro asimmetrico.\nI. Lo gnomo.\nIl primo quadro rappresenta un nano malvagio che si aggira nella foresta. La musica, caratterizzata da tempi contrastanti, da frequenti fermate e riprese, e da un alternarsi di forte, pianissimo e fortissimo, rappresenta i movimenti dello gnomo. Maurice Ravel, nella sua trascrizione per orchestra, affida il tema principale agli archi, specialmente ai violoncelli e ai contrabbassi.\nPromenade.\nUna placida esposizione della melodia della passeggiata raffigura il visitatore mentre cammina verso la prossima opera: il rapido cambio di atmosfera e la morbidezza dei timbri fanno gi\u00e0 presagire il clima del pezzo successivo.\nII. Il vecchio castello.\nLa scena si svolge in Francia, dove un trovatore intona la sua struggente canzone d'amore davanti alle mura di un castello medievale, in un paesaggio soffuso di tristezza.\n\u00c8 probabilmente l'episodio pi\u00f9 lirico dell'intera raccolta, dal tono melanconico e trasognato, in movimento di barcarola e in tempo di \"Andante cantabile\". L'espressivit\u00e0 \u00e8 sottolineata dai numerosi crescendo e diminuendo. Il canto, in modo minore, \u00e8 legato e va intonato \"piano, con espressione\", finch\u00e9 piano e forte si fondono formando un unico grande crescendo che porter\u00e0 alla \"Promenade\" successiva. Nella versione orchestrale di Ravel, la melodia principale fu affidata a un sassofono contralto, strumento che possiede un timbro caldo e vibrante, simile alla voce umana. L'orchestra funge inizialmente da accompagnamento, e alla fine riprende il tema del sassofono. Questo brano non richiede grande tecnica solistica, bens\u00ec spiccate doti espressive.\nPromenade.\nAnche questa breve \"passeggiata\" (in 8 battute) segna uno stacco netto col quadro precedente. Le indicazioni agogiche (\"moderato\", \"pesante\") paiono voler esprimere l'umore ancora pensieroso del visitatore.\nIII. Tuileries (Litigio di fanciulli dopo il gioco).\nAlcuni bambini giocano nei giardini del parco parigino delle Tuileries, sotto lo sguardo attento delle governanti che chiacchierano tra di loro. Per rappresentare i litigi dei bambini, Musorgskij sceglie un motivo basato sul tipico intervallo delle canzoncine infantili, iterato e innervato di rapidissimi scatti di sedicesimi. Il brano \u00e8 composto in forma tripartita (ABA).\nIV. Byd\u0142o.\nUn \"byd\u0142o\", caratteristico carro dei contadini polacchi, dalle ruote altissime e pesantissimo, \u00e8 trainato nel fango faticosamente e lentamente da buoi. Il brano va in crescendo fino all'assordante passaggio del carro davanti all'ascoltatore-spettatore. Progressivamente, poi, il carro si perde in lontananza. Il movimento \u00e8 in forma tripartita (ABA) con una coda. Nell'originale di Musorgskij il brano inizia in \"fortissimo\" (\"ff\"), suggerendo che il viaggio del carro inizi vicino all'ascoltatore. Dopo aver raggiunto un climax (\"con tutta forza\"), l'indicazione diventa improvvisamente \"piano\" (battuta 47), seguita da un \"diminuendo\" per un finale in \"pianissimo\" (\"ppp\"), che rappresenta il definitivo allontanamento del convoglio. Invece gli arrangiamenti basati sull'edizione curata da Rimskij-Korsakov, come quello di Ravel, iniziano piano e presentano successivamente \"crescendo\", \"fortissimo\" e \"diminuendo\", come se il carro si avvicinasse, passasse davanti e all'ascoltatore e poi si allontanasse.\nPromenade.\nL'atmosfera \u00e8 trasognata, carica d'attesa.Interpreta il compositore che vede un altro quadro\nV. Balletto dei pulcini nei loro gusci.\nBallerini travestiti da pulcini che escono dall'uovo, dal disegno di scena di Hartmann per il balletto \"Trilby\", in cui gli allievi di una scuola d'arte drammatica dovevano esibirsi come tali. Questo brano presenta acciaccature quasi in ogni misura o battuta e, in generale, molti abbellimenti che indicano i movimenti dei pulcini. Il brano inizia in fa maggiore, poi transita in altre tonalit\u00e0, ed \u00e8 composto in forma tripartita (ABA) con una ripetizione letterale e una breve coda.\nVI. Samuel Goldenberg e Schmu\u00ffle.\nDue ebrei polacchi si incontrano: Samuel Goldenberg \u00e8 ricco, grosso, grasso e tronfio del suo benessere; l'altro, Schmu\u00ffle, \u00e8 piccolo, magro, insistente e piagnucoloso. Quest'ultimo, con voce petulante e piagnucolosa, chiede insistentemente del denaro all'altro. L'irruzione del motivo di Goldenberg, che si sovrappone a quello di Schmu\u00ffle, segnala lo sdegnoso rifiuto di questi, che non si lascia commuovere dalle implorazioni del povero. Infine, dopo la brusca interruzione del battibecco, un'ultima idea dolente pare raffigurare - nell'accento che la conclude - il singhiozzo di Schmu\u00ffle.\nL'uso dell'intervallo di terza minore, nel tema di Schmu\u00ffle, richiama la musica ebrea, cos\u00ec come la scala dominante Frigia. Il movimento \u00e8 in forma tripartita (A|B|A+B):\nPromenade.\nQuesto pezzo riprende con leggere differenze la prima \"Promenade\" e con il suo carattere di ricapitolazione divide la suite in due parti. La maggior parte degli arrangiamenti, incluso quello di Ravel, omettono questo brano.\nVII. Limoges, il mercato (La grande notizia).\nChiacchiere tra contadine nella piazza del mercato di Limoges, che degenerano in una lite rumorosa. Nell'autografo di Musorgskij il pezzo era preceduto da un preambolo scritto, poi depennato, in cui venivano spiegati i motivi della lite. Il movimento \u00e8 uno scherzo in forma tripartita (ABA). Una rapida coda conduce senza interruzione al pezzo seguente.\nVIII. Catacombe (Sepolcro romano) - Con i morti in una lingua morta.\nIl movimento \u00e8 diviso in due parti. La prima \u00e8 un quasi statico \"Largo\", consistente in una sequenza di accordi, con melodie elegiache che aggiungono un tocco di malinconia, la seconda \u00e8 un cupo e pi\u00f9 fluente \"Andante\" che introduce nella scena il tema della \"Promenade\". Il soggetto \u00e8 lo stesso Hartmann, che al lume di una lanterna visita le catacombe di Parigi: l'autografo del compositore infatti spiega: \"Lo spirito creatore del defunto Hartmann mi conduce verso i teschi e li invoca; questi si illuminano dolcemente all'interno\". La prima sezione, alternando accordi potenti e morbidi, evoca la grandezza, l'immobilit\u00e0 e l'eco delle catacombe; la seconda fa emergere un osservatore nella scena che discende nelle catacombe.\nIX. La capanna sulle zampe di gallina (Baba Jaga).\nIl quadro illustra l'incedere della strega Baba Jaga, essere grottesco raffigurato presso la sua dimora: un orologio a cuc\u00f9 sorretto da zampe di gallina; la musica esprime la paura del compositore nel visitarne l'orribile antro. Il brano \u00e8 uno scherzo \"feroce\" con una sezione centrale lenta. I suoi motivi evocano i rintocchi di un grande orologio e i suoni di un inseguimento frenetico. Strutturalmente il movimento rispecchia gli aspetti grotteschi dello \"Gnomo\" su scala pi\u00f9 grande. L\"'Andante\" centrale \u00e8 uno dei momenti pi\u00f9 impegnativi di tutta la suite per il pianista, perch\u00e9 presenta per tutta la sua durata un tremolo di terzine di semicrome. Anche questo brano \u00e8 in forma tripartita (ABA), con una coda che conduce direttamente al primo accordo del successivo e ultimo brano.\nX. La grande porta (Nella capitale Kiev).\nHartmann progett\u00f2 una porta monumentale in onore dello zar Alessandro II, per commemorare il fatto che il monarca scamp\u00f2 a un tentativo di assassinio il 4 aprile 1866. Egli lo riteneva il miglior lavoro che avesse mai fatto. In effetti il suo progetto risult\u00f2 vincitore in un concorso nazionale, ma poi i piani per costruire la struttura furono abbandonati. Il movimento presenta un grandioso tema principale quasi a glorificare la \"Promenade\" di apertura, cos\u00ec come \"Baba-Yaga\" amplifica \"Lo gnomo\".\nIl solenne tema secondario \u00e8 basato su un inno battesimale tratto dal repertorio di canti della Chiesa ortodossa russa. Il pezzo ha la forma di un ampio rond\u00f2 in due sezioni principali: ABAB|CADA. La prima parte del movimento rispetta la struttura di uno schema ABABA. La sua brusca interruzione con nuova musica appena prima della sua conclusione attesa d\u00e0 al resto del movimento un senso di vastit\u00e0: questo esteso congedo fa da coda alla suite nel suo complesso.\nOrchestrazioni ed arrangiamenti.\nIl potenziale \"sinfonico\" o meglio una possibilit\u00e0 di amplificazione dei contrasti figurativi in sede orchestrale, fu alla base della prima assoluta strumentazione dei \"Quadri\" allorch\u00e9 Michail Tu\u0161malov, allievo di Rimskij-Korsakov, si accinse nel 1886 alla elaborazione per orchestra del lavoro.\nNon \u00e8 chiaro se il maestro ebbe un qualche ruolo in quest'attivit\u00e0. La versione di Tu\u0161malov includeva solo sette quadri, omettendo \"Lo gnomo\", \"Tuileries\" e \"Byd\u0142o\" e tutte le \"Promenade\", tranne l'ultima che fu utilizzata al posto della prima. Questo lavoro fu eseguito la prima volta a San Pietroburgo nel 1891, sotto la direzione di Rimskij-Korsakov.\nIn seguito altri musicisti si cimentarono nell'orchestrazione dei \"Quadri\": tra di essi Henry Joseph Wood nel 1915, e Leo Funtek, che nel 1922 fu il primo a orchestrare l'opera nella sua interezza. La versione che per\u00f2 si \u00e8 definitivamente imposta, con grande fortuna e successo, e che ha contribuito a rendere popolare l'opera, \u00e8 senza dubbio quella di Maurice Ravel, composta nel 1922 e commissionata da Sergej Kusevickij, che la diresse nello stesso anno come \"Tableaux d'une exposition\" al Palais Garnier di Parigi. Ravel si bas\u00f2 sull'edizione dei \"Quadri\" curata da Rimskij-Korsakov, omise l'ultima \"Promenade\" e si concesse altre licenze rispetto all'originale. La sua versione fu eseguita per la prima volta nel 1929, ed \u00e8 strumentata per orchestra che richiede:\nMolti altri compositori e musicisti si sono cimentati, anche di recente, in arrangiamenti, totali o parziali, dei \"Quadri\". Uno di questi fu Leopold Stokowski, che nel 1939, non del tutto soddisfatto dalla versione di Ravel che aveva presentato dieci anni prima al pubblico di Filadelfia, realizz\u00f2 una sua versione dal suono pi\u00f9 slavico, omettendo la terza e la quinta \"Promenade\" e i due brani di influenza francese \"Tuileries\" e \"Limoges\", che sospettava essere stati composti da Rimskij Korsakov.\nLa versione di Stokowski fu strumentata per grande orchestra:\nNel 1928 Vasilij Kandinskij mise in scena, al Friedrich Theater di Dessau, una versione teatrale di \"Quadri di un'esposizione\", unica realizzazione scenica portata a termine dall'artista russo, importante antecedente di opera d'arte multimediale.\nArrangiamenti orchestrali.\nEcco una lista degli arrangiamenti orchestrali di \"Quadri di un'esposizione\":\nArrangiamenti per altri organici.\nEcco una lista degli arrangiamenti di \"Quadri di un'esposizione\" per compagini diverse da quella orchestrale:"}
{"id": "151938", "revid": "287204", "url": "https://it.wikipedia.org/wiki?curid=151938", "title": "Abcoude", "text": "Abcoude \u00e8 una localit\u00e0 olandese situata nella zona dei Laghi di Vinkeveen (\"Vinkeveense Plassen\"), nella provincia di Utrecht. Il comune autonomo dal 1\u00ba gennaio 2011 \u00e8 stato accorpato a quello di De Ronde Venen."}
{"id": "151939", "revid": "110157", "url": "https://it.wikipedia.org/wiki?curid=151939", "title": "Achtkarspelen", "text": "Achtkarspelen \u00e8 una municipalit\u00e0 dei Paesi Bassi di 28.091 abitanti situata nella provincia della Frisia."}
{"id": "151940", "revid": "110157", "url": "https://it.wikipedia.org/wiki?curid=151940", "title": "Akersloot", "text": "Akersloot \u00e8 una localit\u00e0 olandese situata nel comune di Castricum, nella provincia dell'Olanda Settentrionale. Fu un comune autonomo fino al 2002."}
{"id": "151947", "revid": "110157", "url": "https://it.wikipedia.org/wiki?curid=151947", "title": "Gulpen-Wittem", "text": "Gulpen-Wittem \u00e8 una municipalit\u00e0 dei Paesi Bassi di 14.597 abitanti situata nella provincia del Limburgo. \u00c8 la municipalit\u00e0 pi\u00f9 meridionale dei Paesi Bassi europei. Costituita nel 1999, il suo territorio \u00e8 stato formato dalla fusione delle municipalit\u00e0 di Gulpen e Wittem."}
{"id": "151956", "revid": "17654", "url": "https://it.wikipedia.org/wiki?curid=151956", "title": "Ifigenia (Cherubini)", "text": ""}
{"id": "151959", "revid": "2145353", "url": "https://it.wikipedia.org/wiki?curid=151959", "title": "M22 (astronomia)", "text": "M 22 (noto anche come NGC 6656) \u00e8 un ammasso globulare situato nella costellazione del Sagittario; si tratta del quinto in ordine di luminosit\u00e0 di tutta la volta celeste ed \u00e8 individuabile pure ad occhio nudo.\n\u00c8 anche uno dei quattro ammassi globulari noti a possedere al suo interno una nebulosa planetaria.\nOsservazione.\nM22 si trova in una regione moderatamente ricca di stelle appariscenti, grazie alla vicinanza dell'asterismo noto come \"la teiera\"; la sua posizione \u00e8 circa 3\u00b0 a nord-est della stella . Se la notte \u00e8 particolarmente limpida si pu\u00f2 distinguere persino ad occhio nudo, mostrandosi come una stellina molto piccola e meglio visibile con la visione distolta; un semplice binocolo 10x50 \u00e8 in grado di mostrare per intero la sua forma, che appare circolare e molto opaca, come una macchia via via pi\u00f9 brillante verso le regioni centrali. Per poter risolvere le componenti pi\u00f9 luminose occorre per\u00f2 un telescopio da almeno 120-150mm di apertura; strumenti di potenza maggiore sono in gradi di risolverlo quasi completamente in una miriade di stelline, su un fondo che permane di aspetto nebuloso. Gli osservatori esperti possono provare ad osservare la famosa nebulosa planetaria presente al suo interno: pu\u00f2 essere osservata con un telescopio da 300mm munito di un filtro UHC.\nM22 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situato a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque impossibile, mentre nell'Europa centrale appare molto basso; dall'emisfero sud M22 \u00e8 ben visibile alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nLa prima descrizione dell'oggetto appartiene a Charles Messier: egli la descrive come una macchia nebulosa tondeggiante e senza stelle, ricordando per\u00f2 che non \u00e8 stata una sua scoperta, ma era un oggetto gi\u00e0 noto da tempo; il vero scopritore fu Abraham Ihle, verso la seconda met\u00e0 del Seicento: M22 sarebbe cos\u00ec di fatto il primo ammasso globulare conosciuto e riconosciuto come di aspetto diverso da quello di una stella. Il primo a risolvere l'ammasso fu William Herschel, mentre il figlio John ne fornisce una descrizione molto accurata, indicando che le stelle pi\u00f9 luminose sono di undicesima grandezza e che alcune sono di colore marcatamente rosso.\nCaratteristiche.\nQuesto ammasso globulare \u00e8 uno dei pi\u00f9 vicini alla Terra: si trova a soli 10.400 anni luce e per questo arriva a coprire una regione di area pari a quella della Luna; a questa distanza il suo diametro reale corrisponde a circa 97 anni luce. Contiene circa 100.000 stelle, ma solo una trentina di stelle variabili, la met\u00e0 delle quali gi\u00e0 note all'inizio del Novecento; gran parte di queste sono del tipo RR Lyrae, di cui una con un periodo di 199,5 giorni, sebbene non sia pi\u00f9 considerata un membro reale dell'ammasso.\nLa magnitudine media delle 25 stelle pi\u00f9 luminose di M22 \u00e8 pari a 12,9, dunque maggiormente luminoso delle componenti di M13, dove questo valore \u00e8 di 13,7. M22 si allontana da noi alla velocit\u00e0 di 144 km/s.\nM22 \u00e8 anche uno dei rari ammassi globulari, assieme a M15, a ospitare una nebulosa planetaria, che porta il nome di \"IRAS 18333-2357\" ed \u00e8 stata scoperta dal satellite IRAS. Diversamente da M15, l'ammasso non possiede una concentrazione centrale di stelle marcata. La nebulosa planetaria, riconosciuta come tale solo nel 1989, possiede una stella blu centrale; l'et\u00e0 della nebulosa (chiamata anche GJJC1) \u00e8 di circa 6000 anni."}
{"id": "151961", "revid": "1226", "url": "https://it.wikipedia.org/wiki?curid=151961", "title": "Scienze occulte", "text": ""}
{"id": "151963", "revid": "212348", "url": "https://it.wikipedia.org/wiki?curid=151963", "title": "Den Haag", "text": ""}
{"id": "151967", "revid": "1543377", "url": "https://it.wikipedia.org/wiki?curid=151967", "title": "M32 (astronomia)", "text": "La galassia ellittica M32 (nota anche come Oggetto Messier 32, Messier 32, M32, o NGC 221) \u00e8 una galassia ellittica nana nella costellazione di Andromeda.\n\u00c8 stata scoperta il 29 ottobre 1749 dall'astronomo Guillaume Le Gentil. \u00c8 stata osservata da Charles Messier nel 1757 e catalogata il 3 agosto 1764 sotto la sua denominazione attuale.\nCaratteristiche.\nM32 \u00e8 un membro del Gruppo Locale di galassie. Orbitando attorno alla Galassia di Andromeda, \u00e8 situata \u2014 rispetto a un osservatore terrestre \u2014 davanti a uno dei bracci di quest'ultima.\nLe stelle esterne di M32 sono state visibilmente strappate dall'attrazione della sua vicina e quindi la galassia si riduce alle sole stelle vicine al nucleo. Mostra comunque tracce di formazione stellare nel passato relativamente recente. Questo nucleo possiede una massa di circa 108 masse solari, con una densit\u00e0 di 5\u00a0000 stelle/pc3 orbitanti attorno a un oggetto estremamente massivo: cifre comparabili al nucleo della Galassia di Andromeda.\nM32 ha una massa di circa 3 miliardi di masse solari, e un diametro di 8000 anni luce. Dista da noi 2.900.000 anni luce, e assieme a M110 \u00e8 la galassia ellittica pi\u00f9 vicina. Esiste anche la prova che M32 possegga un disco esterno.\nDistanza.\nSono state usate almeno 2 tecniche per misurare la distanza di M32. La misurazione della distanza all'infrarosso (fluttuazione della luminosit\u00e0 superficiale) utilizza l'aspetto granuloso del bulge per stimarne la distanza. I rigonfiamenti delle galassie vicine appaiono infatti molto granulosi, mentre bulge di galassie pi\u00f9 remote appaiono con una luce diffusa; le prime misurazioni utilizzando questa tecnica hanno fornito una distanza di 2,46 \u00b1 0,09 milioni di anni luce (pari a 755 \u00b1 28\u00a0kpc). Tuttavia M32 \u00e8 abbastanza vicina da poterne misurare la distanza con il metodo TRGB. La distanza stimata con questo tipo di approccio \u00e8 2,51 \u00b1 0,13 milioni di anni luce (770 \u00b1 40\u00a0kpc).. La media tra queste 2 misurazioni d\u00e0 una distanza stimata di 2,49 \u00b1 0,08 milioni di anni luce (763 \u00b1 24\u00a0kpc).\nUn documento del 2008 sostiene che M32 possa essere una galassia non-nana situata di fatto tre volte pi\u00f9 lontano, fuori dal gruppo locale.\nOsservazione.\nM32 pu\u00f2 essere facilmente localizzata osservando la Galassia di Andromeda, dal momento che si trova a 22' a S della regione centrale di M31. Appare come una macchia luminosa, leggermente allungata, ed \u00e8 facilmente osservabile con un piccolo telescopio. La sua magnitudine \u00e8 8,1.\nBuco Nero.\nM32 contiene un Buco nero supermassiccio. la sua massa stimata \u00e8 stata calcolata essere tra 1.5 e 5 milioni di masse solari."}
{"id": "151974", "revid": "110157", "url": "https://it.wikipedia.org/wiki?curid=151974", "title": "Harlingen (Paesi Bassi)", "text": "Harlingen (in frisone Harns) \u00e8 una municipalit\u00e0 dei Paesi Bassi di abitanti situata nella provincia della Frisia."}
{"id": "151975", "revid": "144636", "url": "https://it.wikipedia.org/wiki?curid=151975", "title": "John Graunt", "text": "Biografia.\nA sedici anni lavor\u00f2 con il padre come sarto, fino a diventare un intellettuale stimato dai clienti londinesi. Contribu\u00ec alla raccolta sistematica di dati e alla loro sistematica elaborazione e viene considerato un importante precursore della statistica moderna e della demografia storica. Condusse delle indagini, che oggi chiameremmo demografiche, sulla popolazione londinese, valutandone la mortalit\u00e0, la natalit\u00e0 e la distinzione dei sessi, calcolando la prima tavola di mortalit\u00e0 e pertanto viene considerato tra i fondatori della demografia. Dai dati raccolti pubblic\u00f2 nel 1662 il \"Natural and political observations mentioned in a following index, and made upon the bills of mortality\", che riscosse notevole successo. Ristampato in pi\u00f9 occasioni, la quinta edizione del 1676 fu curata da William Petty, a cui talvolta \u00e8 attribuita erroneamente la paternit\u00e0 dell'opera. Thomas Birch incluse il volume nel suo \"A collection of yearly bills of mortality\".\nGraunt costru\u00ec le proprie tavole osservando i decessi suddivisi per et\u00e0, sesso e causa di morte, monitorando le zone di Londra in cui si registravano le malattie con pi\u00f9 frequenza. Lo studioso osserv\u00f2 che il 36% dei decessi erano bambini con meno di sei anni: elabor\u00f2 una sua proiezione matematica per stabilire su cento neonati quanti avrebbero raggiunto le diverse et\u00e0. La sua analisi si estese agli abitanti della citt\u00e0, stimando circa 384.000 abitanti, una valutazione considerata attendibile dai demografi contemporanei. Le sue osservazioni empiriche lo portarono a concludere che la campagna fosse pi\u00f9 salutare della citt\u00e0, che i nati maschi fossero maggiori delle femmine, che le femmine contraessero pi\u00f9 malattie dei maschi, e che il numero dei maschi deceduti fosse superiore.\nFu membro della \"Societ\u00e0 Reale\" di Londra. Verso la fine della sua vita divenne cattolico, dopo essere stato puritano e sociniano. La casa di Graunt fu distrutta dal grande incendio del 1666, ma egli riusc\u00ec a salvarsi."}
{"id": "151976", "revid": "9498", "url": "https://it.wikipedia.org/wiki?curid=151976", "title": "Georg Rasch", "text": "Studi\u00f2 con Ronald Fisher e brevemente anche con Ragnar Frisch ed era membro dell'Istituto Internazionale di Statistica.\nNel 1960 propose il Modello di Rasch che ha trovato largo impiego nella teoria dei test psicometrici e sul quale si basa tra l'altro lo studio internazionale PISA e le prove nazionali disposte dall'INValSI."}
{"id": "151977", "revid": "767487", "url": "https://it.wikipedia.org/wiki?curid=151977", "title": "Robert Giffen", "text": "Economia.\nFu un sostenitore del sistema aureo. Dal 1882 al 1884 fu presidente della Statistical Society. Fu molto seguita la conferenza di Robert Giffen sull'accumulazione di capitale nel Regno Unito \"(\"Recent accumulation of capital in the United Kingdom\")\", tenuta il 15 gennaio 1878 alla \"Statistical Society\" e stampata sul londinese \"Journal of the Statistical Society\", nel marzo 1878.\nFu collaboratore di numerosi giornali, tra cui l'Economist e il Times. Da assistente segretario nel 1882, dopo un decennio divenne \"Controller-general\", cio\u00e8 Soprintendente Generale del dipartimento statistico del \"Board of Trade\" (Ministero del Commercio) nel 1892, ritirandosi nel 1897, in piena epoca vittoriana.\nPer la sua opera \"The Case against Bimetallism\", nel 1892 fu nominato Membro della \"Royal Society\".\nIl suo nome \u00e8 legato al \"paradosso di Giffen\" (da altri denominato con l'espressione \"effetto Giffen\") e al concetto dei beni di Giffen."}
{"id": "151980", "revid": "1305772", "url": "https://it.wikipedia.org/wiki?curid=151980", "title": "Simbiosi (disambigua)", "text": ""}
{"id": "151987", "revid": "834", "url": "https://it.wikipedia.org/wiki?curid=151987", "title": "NGC 6656", "text": ""}
{"id": "151988", "revid": "77358", "url": "https://it.wikipedia.org/wiki?curid=151988", "title": "NGC 221", "text": ""}
{"id": "151991", "revid": "31886", "url": "https://it.wikipedia.org/wiki?curid=151991", "title": "Surtees", "text": "La Surtees (nome completo \"Surtees Racing Organization\") \u00e8 stata una scuderia automobilistica, fondata dall'ex-campione del mondo di Formula 1, il britannico John Surtees. Ha corso nel Campionato mondiale di Formula 1 tra il 1970 e il 1978, senza cogliere vittorie in gare valide per il campionato, aggiudicandosi per\u00f2 alcune gare non titolate.\n\u00c8 stata impegnata anche in altre categorie dello sport motoristico, quali la Formula 2, la Formula 5000 e la CanAm. Con una monoposto della Surtees Mike Hailwood si aggiudic\u00f2 il Campionato europeo di Formula 2 1972.\nLa storia.\nGli inizi in CanAm e in F.5000.\nLa scuderia venne formata nel 1966 su iniziativa di John Surtees, pilota britannico, che si era aggiudicato per 4 volte il titolo del motomondiale della Classe 500 nonch\u00e9 il Campionato mondiale di Formula 1 1964, unico pilota capace di vincere un titolo mondiale sia con le moto che con le monoposto.\nIl team partecip\u00f2 al neonato campionato CanAm, categoria riservata a vetture sport. La scuderia impieg\u00f2 una Lola T70-Chevrolet, che permise a Surtees di aggiudicarsi tre gare (\"Player's 200\" sul Circuito di Mont-Tremblant, il \" Los Angeles Times Grand Prix\" e lo \"Stardust Grand Prix\"), e cos\u00ec anche il campionato.\nNel 1969 il team raccolse il progetto della Leda, abbandonato, per la costruzione di una vettura di Formula 5000. I risultati incoraggianti, che portarono a diverse vittorie, spinsero Surtees a pianificare l'entrata nel Campionato mondiale di Formula 1, a partire dal 1970.\nIn quella stagione la scuderia spost\u00f2 la sua base da Slough, nel Berkshire, a Edenbridge, nel Kent.\nLa Formula 1.\nL'arrivo nella massima formula.\n1970.\nA causa dei ritardi nell'approntamento della vettura costruita in proprio, per le prime gare stagionali del 1970, la scuderia utilizz\u00f2 una McLaren M7C-Ford Cosworth DFV, cui esord\u00ec nella prima gara della stagione, il GP del Sudafrica. Venne schierato il solo John Surtees, che termin\u00f2 la gara dopo 60 giri, ritirandosi per un problema al motore, dopo per\u00f2 aver fatto segnare anche il giro pi\u00f9 veloce della gara, in condominio con Jack Brabham. In questa fase della stagione l'unico risultato nei punti fu il sesto posto, ottenuto nel GP d'Olanda.\nL'esordio nel campionato mondiale, quale costruttore, avvenne nel GP di Gran Bretagna, quando il modello TS7, guidato ancora solo dallo stesso Surtees, chiuse le qualificazioni al diciannovesimo posto. Surtees fu poi costretto al ritiro, dopo 51 giri, per un problema di pressione dell'olio, quando la vettura si trovava in settima posizione. Il primo arrivo a punti vi fu nel GP del Canada, col quinto posto. Nella penultima gara della stagione, il GP degli USA, a Surtees venne affiancato anche Derek Bell, che ottenne il sesto posto.\nNel corso del 1970, a bordo della TS7, Surtees si era anche aggiudicato l'International Gold Cup, gara non valida per il campionato mondiale, sedicesima prova del campionato britannico di Formula 5000, al quale parteciparono anche vetture di F1.\n1971.\nPer il la scuderia decise di impiegare stabilmente due monoposto, addirittura tre nella prima gara, il Gp del Sudafrica: assieme a Surtees (che utilizz\u00f2 la nuova TS9) furono iscritti Rolf Stommelen e Brian Redman. L'impiego di una terza vettura fu per\u00f2 sporadico nel corso dell'annata. Nel 1971 vi furono alcuni arrivi nella zona dei punti, tanto che la scuderia chiuse il campionato all'ottavo posto della classifica, con 8 punti totali. Nel Gp d'Italia, Mike Hailwood, altro ex motocliclista, sfior\u00f2 il podio giungendo quarto, in un arrivo in volata, staccato di soli 18 centesimi dal vincitore, Peter Gethin.\nSempre nel 1971 la Surtees colse due terzi posto in gare non titolate, con lo stesso Surtees alla guida: nella Race of Champions e nel Jochen Rindt Memorial. Il britannico si aggiudic\u00f2 nuovamente l'International Gold Cup.\nIl periodo migliore.\n1972.\nNel la stagione inizi\u00f2 con due piloti: Tim Schenken e Andrea De Adamich: Dalla seconda gara, in Sudafrica, si aggiunse anche una terza vettura, per Mike Hailwood. L'ex pilota motociclistico ottenne, proprio a Kyalami, il primo giro veloce nel mondiale, per una vettura della casa inglese. In stagione vi furono ancora diversi arrivi nei punti, fino al secondo posto, sempre con Hailwood, nel Gran Premio d'Italia. Nella gara di Monza furono 4 le vetture iscritte dalla scuderia: si rivide infatti John Surtees. Il fondatore del team si ripresent\u00f2 anche nell'ultima gara stagionale, negli USA.\nLa Surtees ottenne un totale di 18 punti, e il quinto posto nella classifica riservata ai costruttori.\nBuoni furono i piazzamenti ottenuti in gare non valide per il campionato: Mike Hailwood giunse secondo nella Race of Champions, John Surtees terzo nel BRDC, come Tim Schenken nel International Gold Cup. Anche Andrea De Adamich ottenne un podio, il secondo posto, nel GP Repubblica Italiana, corso a Vallelunga. Infine, nell'ottobre del 1972, nella World Championship Victory Race Carlos Pace e lo stesso de Adamich chiusero, rispettivamente, secondo e terzo.\n1973.\nPer il venne confermato Carlos Pace, che fece coppia con Mike Hailwood, mentre l'impiego di una terza vettura divenne sporadico. In Brasile fu il turno di Luiz Bueno, mentre de Adamich si rivide in Sudafrica. L'inizio della stagione non fu positivo, con molti ritiri. La stagione prosegu\u00ec pi\u00f9 positivamente nella seconda parte, quando Pace conquist\u00f2 quarto posto e giro veloce nel GP di Germania, e il terzo posto, sempre condito dal giro veloce, nel successivo GP d'Austria. In questa fase venne impiegato, saltuariamente, Jochen Mass. La scuderia chiuse il campionato al settimo posto, con 7 punti all'attivo.\nIl declino.\n1974.\nCarlos Pace e Jochen Mass vennero confermati, per il , mentre Mike Hailwood pass\u00f2 alla McLaren. La stagione fu per\u00f2 negativa: solo Pace ottenne un unico arrivo nei punti, il quarto posto al Gp del Brasile. Il brasiliano a met\u00e0 stagione trov\u00f2 un altro ingaggio, alla Brabham. Venne sostituito da Jos\u00e9 Dolhem, poi da Derek Bell, senza per\u00f2 che i risultati possano migliorare. Dal GP d'Austria anche Mass abbandon\u00f2 la scuderia, e il team iscrisse tre vetture alla gara: oltre a Bell anche per Jean-Pierre Jabouille e Dieter Quester (quest'ultimo alla sua unica apparizione). Un altro pilota austriaco Helmuth Koinigg, fu ingaggiato per le due ultime gare della stagione, in Nordamerica. Dopo un decimo posto in Canada, che aveva attirato le attenzioni di diverse scuderie, nel GP degli USA fu protagonista di un incidente per lui fatale: al decimo giro l'austriaco usc\u00ec di pista a causa di una foratura e si schiant\u00f2 frontalmente contro le barriere, passando sotto il primo guard-rail, restando decapitato.\n1975.\nPer il il team affid\u00f2 a John Watson, gi\u00e0 impiegato con una Brabham della \"John Goldie with Exagon Racing\", l'unica vettura in stagione, anche se, inizialmente, venne prospettato l'ingaggio del francese Michel Lecl\u00e8re. Watson era stato utilizzato nel 1974 dalla Surtees in F2.\nSolo nel GP di Gran Bretagna si vide anche una seconda monoposto, per il pilota locale Dave Morgan. La Surtees non partecip\u00f2 al GP di Germania per l'impossibilit\u00e0 di montare una vettura dopo l'incidente di Silverstone, in cui si era danneggiata la vettura, affidata a Morgan. A Zeltweg, gara successiva a quella tedesca, la scuderia reimpieg\u00f2 il solo John Watson, che aveva corso con la Lotus il Gran Premio di Germania. La Surtees iscrisse anche una vettura per Ewald Boisitz, pilota di casa, che per\u00f2 non prese parte nemmeno alle prove. La casa inglese diede \"forfait\" anche negli ultimi due gran premi, a Monza e al Glen, per l'indisponibilit\u00e0 di propulsori. La stagione si chiuse con 0 punti, e il miglior risultato l'ottavo di Watson al Gran Premio di Spagna, funestato da una grave incidente, che interruppe, prima del previsto, la gara.\n1976.\nAll'inizio dell'anno seguente venne affidata, l'unica monoposto iscritta, al pilota statunitense Brett Lunger, dopo aver comunque disertato la prima gara, in GP del Brasile. Dal GP di Long Beach, terza gara della stagione, vi fu anche una seconda vettura, con al volante Alan Jones.\nL'australiano ottenne primo arrivo nei punti, quinto, al GP del Belgio, seguito da un altro quinto al GP di Gran Bretagna e dal quarto al GP del Giappone. Lo svedese Conny Andersson venne impiegato in luogo di Lunger nel GP d'Olanda (Lunger salt\u00f2 anche il GP di Monaco), mentre il nipponico Noritake Takahara fece il suo esordio nel suo gran premio nazionale, sempre al posto dello statunitense. La stagione si chiuse cos\u00ec con 7 punti, e il decimo posto in classifica mondiale.\n1977.\nNel la scuderia ingaggi\u00f2 Vittorio Brambilla, reduce da diverse stagioni in March, e l'austriaco Hans Binder, pilota con alle spalle un paio di gran premi nel 1976 con Ensign e Wolf. Il monzese aveva rotto i rapporti con la March, accusando la casa inglese di favorire Ronnie Peterson, e accett\u00f2 la proposta della Surtees dopo alcuni giorni di test sul Circuito Paul Ricard.\nBinder, a causa di una frattura alla gamba, venne sostituito da Larry Perkins dal GP del Belgio, gara in cui Brambilla ottenne il quarto posto. Nel gran premio, caratterizzato dall'arrivo delle pioggia che scombin\u00f2 gli assetti trovati durante le prove, il monzese della Surtees fu autore, nelle prime tornate, di un gran de recupero che lo port\u00f2 dalla dodicesima piazza della partenza al sesto posto in quattro giri. La pioggia termin\u00f2 abbastanza presto, consentendo alla pista di asciugarsi. Ci\u00f2 costrinse i piloti a cambiare gli pneumatici. La classifica si rimescol\u00f2 velocemente a seconda del momento scelto per il cambio delle gomme. And\u00f2 in testa Mass, poi Brambilla, infine al ventitreesimo giro fu il turno di Niki Lauda. Brambilla si trov\u00f2 al terzo posto, nella parte finale della gara, e inizi\u00f2 anche a minacciare il secondo posto di Lauda, ma il monzese fu autore di un paio di imprecisioni nei doppiaggi che lo fecero passare da Peterson, e scalare quarto. Fu l'ultima volta che una vettura della Surtees si trov\u00f2 in testa a un gran premio.\nIl pilota brianzolo conquist\u00f2 altri due arrivi nei punti, e la scuderia somm\u00f2, a fine stagione, 6 punti, giungendo undicesima nella classifica. In stagione altri piloti si alternarono sulla seconda vettura: dopo Perkins (sostituito gi\u00e0 da Patrick Tambay, dopo la prima giornata di prove, nel corso del GP di Francia), fu il turno di Vern Schuppan, per quattro gare, poi Lamberto Leoni, nel GP di Monza. Binder, infine, torn\u00f2 al volante della Surtees, per le ultime tre gare.\n1978.\nVittorio Brambilla fu confermato per il ; l'altra vettura fu affidata a Rupert Keegan, pilota britannico che l'anno precedente aveva corso con la Hesketh. Anche in questa stagione i risultati furono modesti: diverse mancate qualificazioni, e solo un paio di arrivi al settimo posto per Brambilla, che comunque ottenne un punto, col sesto posto, nel GP d'Austria. Nel \"warm up\" del GP d'Olanda Rupert Keegan si ruppe un braccio, dovendo cos\u00ec saltare la gara.\nNella gara seguente, a GP d'Italia la sua vettura venne affidata all'esordiente Gimax, al secolo Carlo Franchi, che per\u00f2 non si qualific\u00f2. Alla partenza Brambilla fu coinvolto nel grosso incidente, che poi coster\u00e0 la vita a Ronnie Peterson. Il monzese, colpito al capo da uno pneumatico perso da qualche vettura, venne trasportato all'ospedale privo di coscienza in condizioni critiche. Il primario del pronto soccorso dell'Ospedale Niguarda di Milano, ove era stato ricoverato, comunic\u00f2 che Brambilla aveva subito una frattura laterale esterna sinistra alla volta cranica con trauma cranico-encefalico. Aggiunse che Brambilla era pi\u00f9 grave di Peterson. Le condizioni di Brambilla migliorarono invece gradualmente, tanto che il 18 settembre venne sciolta la prognosi per il pilota monzese, che comunque non prese pi\u00f9 parte a nessun gran premio nella stagione.\nPer il Gran Premio degli USA-Est venne ingaggiato l'esordiente Beppe Gabbiani (impegnato nella stagione in Formula 2) per sostituire l'infortunato Vittorio Brambilla. L'altra vettura, a Monza guidata da Gimax, fu invece affidata a Ren\u00e9 Arnoux, che aveva corso parte della stagione con la Martini, ed era rimasto libero dopo il ritiro della scuderia francese.\nL'abbandono del mondiale.\nLa scuderia abbandon\u00f2 il mondiale di F1 al termine della stagione 1978. John Surtees giustific\u00f2 la decisione per la difficolt\u00e0 di trovare un buon pilota, da cui derivava l'impossibilit\u00e0 di comunicare alla CSI la composizione della squadra entro il 1\u00ba dicembre 1978, e per la politica seguita dalla Goodyear nell'allocazione degli pneumatici. La scuderia conferm\u00f2 per\u00f2 il suo impegno per la Formula Aurora.\nCampionato britannico di Formula 1.\n1978.\nIl campionato di Campionato britannico di Formula 1, a cui per\u00f2 partecipavano anche vetture di altre categorie, nacque nel 1978, in sostituzione della Formula Shellsport, disputata nelle due stagioni precedenti, anche se il nome dello sponsor rimase lo stesso.\nIn varie occasioni vi fu l'impiego di vetture costruite dalla Surtees. Nella prima stagione Bob Evans vinse l'International Whitsuntide Race, corsa sul Circuito di Zandvoort, davanti a Divina Galica, entrambi su una TS19. Evans colse inoltre il terzo posto nel \"Donington Formula 1 Trophy\", corso la settimana seguente sul Donington Park.\n1979.\nL'anno successivo il nome del campionato mut\u00f2 in Formula Aurora; il Team Surtees, abbandonato il campionato mondiale, si rivolse a tale categoria, con un proprio team. In questa stagione fu Philip Bullman ha utilizzare una TS20 nella prima parte della stagione, partecipando anche alla Race of Champions, al quale parteciparono anche vetture del contemporaneo campionato mondiale di Formula1; tale gara risult\u00f2. di fatto, come l'ultima gara di F1 al quale partecip\u00f2 una vettura Surtees.\nNel prosieguo della stagione vari piloti utilizzarono invece una TS19, come Robin Smith e Richard Jones. Dal \"Daily Express Formula 1 Trophy\", nona gara stagionale, Gordon Smiley riport\u00f2 in pista una TS20. Nella gara di Nogaro un'altra TS20 venne guidata dal francese Jean-Pierre Jassaud. I risultati furono, nel complesso, modesti, con Smiley sesto nel \"Fuji Tapes Trophy\", disputato sul Circuito di Brands Hatch, fino per\u00f2 all'ultima gara stagionale, il \"Bradford &amp; Bingley Trophy\", corso sul Circuito di Silverstone, e vinto dal pilota statunitense.\n1980.\nNella parte iniziale della stagione 1980 una TS20 venne usata da Ray Mallock, che conquist\u00f2 anche due terzi posti: nell\u2019\"International Gold Cup\", prima gara stagionale, e nell\u2019\"International Trophy\". Nel \"Gran Premio Lotteria\" riapparve la TS19 di Robin Smith, che giunse sesto. Smith fu quinto, invece, nell\u2019\"ATV Trophy\".\nFormula 2.\n1972.\nNel 1972 la Commissione Sportiva Internazionale decise di incrementare la cilindrata dei motori ammessi alla Formula 2, passando ai 2.000 cc. Surtees decide perci\u00f2 di abbandonare l'impegno in Formula 5000, per entrare nella categoria cadetta. Surtees venne aiutato dal manager Peter Briggs, che nel 1971 aveva vinto il titolo col team \"Winckelmann\".\nLa vettura venne affidata a Mike Hailwood, impegnato anche in F1, affiancato dallo stesso John Surtees. L'esordio avvenne nella prima gara stagionale, il \"John Player Formula 2 Championship Race 1972\" sul Circuito di Mallory Park. Hailwood giunse quinto. Il britannico, dopo un inizio poco entusiasmante, inizi\u00f2 a collezionare arrivi sul podio: secondo nel \"Greater London Trophy\", poi vittoria nel Gp di Rouen, dove venne preceduto da Emerson Fittipaldi, che per\u00f2, in quanto pilota titolato, non partecipava alla classifica piloti. Hailwood colse un'altra vittoria nel \"Jochen Rindt Ged\u00e4chtnisrennen\" sull'\u00d6sterreichring (anche qui preceduto da Fittipaldi, fuori classifica), poi ancora nel \"Mantorp Park Grand Prix\", nel GP di Salisburgo (con doppietta 1\u00b0-2\u00b0 con Carlos Pace), e in quello di Hockenheim (primo effettivo Tim Schenken, ma anche lui non classificabile). Colse cos\u00ec la vittoria nel campionato, con 55 punti all'attivo. John Surtees ottenne la vittoria nella gara di Imola, ma, in quanto pilotata titolato, non pot\u00e9 nemmeno lui partecipare alla classifica finale.\nIn stagione la scuderia ottenne altri podi: l'argentino Carlo Reusch giunse secondo a Pergusa (di fatto terzo, ma preceduto anche da un pilota graduato), mentre Andrea De Adamich, impegnato con un team semi-privato, colse il terzo posto, nella gara di Imola (quarto effettivo).\nPace e Hailwood, assieme a Reusch, vennero impiegati anche nel Torneo Internazionale del Brasile di F2, in cui Pace e Hailwood si aggiudicarono una vittoria a testa, col britannico secondo nella graduatoria finale. John Surtees s'impose invece nel Gran Premio del Giappone, corso da vetture di F2, sul Circuito del Fuji.\n1973.\nL'anno successivo la scuderia ingaggi\u00f2, anche per la F2 il tedesco Jochen Mass; su altre vetture si alternarono Hailwwod, Pace, Derek Bell, Torsten Palm e Jos\u00e9 Dolhem; varie monoposto clienti vennero schierate in stagione: dal \"DWM Racing\" per il canadese Dave McConnell, dalla Hesketh, per James Hunt, un'altra da \"Bob Gerard\" per Bob Salisbury, e una ancora per Silvio Moser.\nMass si aggiudic\u00f2 due gare (la \"Swedish Gold Cup\" e la \"Rhein-Pokalrennen\" sull'Hockenheimring, vittorie inframmezzate dal secondo posto a Nivelles), giungendo secondo nella classifica finale, con 42 punti, dietro al solo Jean-Pierre Jarier su March-BMW. Il tedesco colse il secondo posto anche a Rouen, a Mantorp e il terzo a Pergusa.\nIn stagione vennero ottenuti altri risultati significativi: Hailwood giunse secondo nella gara di Mallory Park, ma in qualit\u00e0 di pilota titolato, non fu eleggibile per la classifica. Nella stessa gara, tra i piloti partecipanti al campionato, McConnell fu classificato terzo. Altro podi vennero conquistati da Bell e Palm.\nNella F2000 giapponese vi fu un impiego sporadico di vetture Surtees, con Graham Lawrence terzo nella prima gara stagionale.\n1974.\nCome l'anno precedente, anche per il 1974 la scuderia utilizz\u00f2 un pilota, che sarebbe poi stato impiegato in pianta stabile, in F1, l'anno seguente. John Watson, che nel 1974 corse anche in F1, con una Brabham del team \"John Goldie with Exagon Racing\", fu utilizzato con continuit\u00e0, mentre su altre vetture si alternarono Bell e Dolhem. Una fornitura di vetture clienti venne garantita all'\"Ortega Ecuador Marlboro Team\", gestito da Ron Dennis: in tale team il pilota di punta fu Schenken.\nLa stagione fu meno prolifica: Watson colse il secondo posto nel \"Deutschland Troph\u00e4e\" a Hockeheim, mentre Dolhem chiuse terzo nella gara del Salzburgring. In gare non valide per il campionato Tim Schenken fu secondo nel GP di Nogaro.\nNel campionato giapponese Masahiro Hasemi, con una Surtees, giunse secondo nella \"Suzuka Diamond Race\".\nAl termine della stagione, l'abbandono dello sponsor Bang &amp; Olufsen, costrinse il team a concentrarsi esclusivamente sulla categoria regina.\nPiloti.\nFormula 1.\n42 piloti sono stati iscritti in gare valide per il mondiale di F1, dalla Surtees, oppure da un'altra scuderia che utilizzava una vettura Surtees clienti. Di questi solo 30 hanno affrontato una gara.\nVetture.\nFormula 1.\nLa Surtees utilizz\u00f2, in gare valide per il mondiale di F1, 8 diverse monoposto. Venne approntata anche la Surtees TS18, nel 1977, che per\u00f2 non venne mai usata, per essere presto rimpiazzata dalla TS19.\nNel , sua stagione d'esordio, la scuderia impieg\u00f2 anche la McLaren 7C.\nFormula 5000.\nFurono 3 i diversi modelli di vettura, prodotti dalla scuderia, per l'impegno in F.5000. La prima, del 1969, la TS5, si basava sul progetto di un altro costruttore, la Leda. Pur in assenza di apprezzabili miglioramenti tecnici, la vettura venne impiegata anche nel 1970. La successiva, la TS8, deriv\u00f2 dalla prima vettura di Formula 1 costruita in proprio dalla scuderia, la TS7.\nAnche la TS11 fu concepita partendo dal progetto di una vettura della massima categoria, la TS9B. Il progetto del 1974, per una quarta vettura, la TS17, venne abbandonato.\nPartner tecnici.\nFormula 1.\nTutte le vetture di F1 della scuderia furono spinte dal tradizionale motore Ford Cosworth DFV, che faceva da propulsore a quasi tutte le scuderie britanniche. Tra il 1970 e il 1974 la scuderia utilizz\u00f2 pneumatici Firestone, per poi passare all'utilizzo delle Goodyear. Gli pneumatici statunitensi erano gi\u00e0 stati montati, in due occasioni, da vetture affidate a scuderie clienti, nel 1972.\nAnche per quanto riguarda il cambio la Surtees si affid\u00f2 a un classico fornitore dei team britannici, ovvero la Hewland.\nNel 1971 la scuderia utilizz\u00f2 carburante della BP, mentre, dal 1972, pass\u00f2 al supporto della Duckhams, azienda nell'orbita della BP. Nel 1973 e 1974, invece, la scuderia venne spinta da benzine della FINA. La compagnia belga fu fornitrice anche per il 1977 e il 1978.\nFormula 2.\nLa Surtees decise di montare il motore Ford BDA, con la preparazione della Brian Hart Ltd.. Il motore non era stato pensato per l'evoluzione fino ai 2000 cc, e Hart venne scelto come partner tecnico, per la sua capacit\u00e0 di donare maggiore affidabilit\u00e0. Nel 1974, sulle vetture del team privato \"Ortega Ecuador Marlboro Team\" venne invece montato il motore BMW M12.\nSponsor.\nNella stagione 1971 la scuderia leg\u00f2 il proprio nome alla Brooke Bond, azienda alimentare britannica, principalmente produttrice di t\u00e8, che aveva da poco siglato un accordo con la Liebig; la vettura guidata da John Surtees trasform\u00f2 il nome in \"Brooke Bond Oxo Team Surtees\", con Oxo, un prodotto alimentare, a base di carne, prodotto dalla Liebig. Tale azienda aveva gi\u00e0 supportato, nel 1970, il Rob Walker Racing Team, che utilizzava, come pilota, Graham Hill. Quando, nel 1971, Hill decise di passare alla Brabham, Walker un\u00ec le sue forze con la Surtees, portando in dote anche lo sponsor. Il rapporto di sponsorizzazione dur\u00f2 fino al termine del 1973. L'altra vettura, quella di Rolf Stommelen ottenne invece il supporto di Auto Motor und Sport, rivista tedesca, del settore automobilistico.\nNel 1972 Andrea De Adamich fu invece supportato dalla Ceramiche Pagnossin, fabbrica trevisana di porcellane, e dalla azienda petrolifera FINA. Sempre nello stesso anno, per due gare, GP di Francia e GP di Gran Bretagna, la vettura affidata a Tim Schenken fu accompagnata dallo sponsor \"Flame Out\". Nello stesso anno, per\u00f2 in F2, la scuderia ottenne l'appoggio della Matchbox, azienda inglese produttrice di modellini d'auto. La Matchbox sostenne la Surtees, anche in F1, tra il 1974 e il 1975. Nella stessa stagione la scuderia venne sponsorizzata anche dalla Duckhams, fornitrice dei lubrificanti, e alla Motorcraft.\nPerso lo sponsor \"Brooke Bond\", all'inizio della stagione 1974 il team corse senza un partner principale che ne accompagnasse il nome, fino al GP del Sudafrica, ove ottenne il supporto della Bang &amp; Olufsen, azienda danese specializzata nella produzione di impianti audio e televisori. Nella parte finale della stagione, l'impiego di Dieter Quester fu sostenuto dalla azienda austriaca Austria Tabak, tramite il marchio \"Memphis\".\nLa Surtees fu al centro di un caso quando, nel Gran Premio di Monaco 1975, appose sulla sua monoposto, degli adesivi con scritte a favore dell'integrazione comunitaria europea. La scuderia fu costretta a rimuoverle. La presenza di Dave Morgan nel GP di Gran Bretagna venne appoggiata dalla \"National Organs\".\nNel 1976 l'ingaggio di Brett Lunger fu accompagnato dal supporto della Chesterfield, Rand Time Corporation, the Delaware Trust Company, e della Champion Spark Plugs Company. La vettura di Jones invece fu sponsorizzata alla marca di profilattici Durex. Tale abbinamento produsse per\u00f2 dei problemi al team: la emittente britannica BBC si rifiut\u00f2 di trasmettere le gare, non valide per il campionato, che si svolgevano in primavera nel Regno Unito, proprio per non dover inquadrare lo sponsor, considerato sconveniente.\nPer il 1977 la scuderia ottenne l'appoggio della Beta Utensili, tradizionale sponsor del pilota Vittorio Brambilla; l'altra vettura, inizialmente affidata all'austriaco Binder, fu invece supportata ancora dalla Durex. Il doppio abbinamento prosegu\u00ec anche nella stagione successiva. Nel 1978 il team fu sponsorizzato anche dalla \"British Air Ferries\".\nNumerazione.\nCol il Campionato mondiale di Formula 1 adott\u00f2 la numerazione fissa delle monoposto. Al team, giunto nono nella classifica dei costruttori, toccarono i numeri 18 e 19 (mentre l'anno precedente il team utilizz\u00f2, con frequenza il 23 e il 24), che vennero mantenuti fino al 1978, ultima stagione nel campionato. Nel Gran Premio d'Austria 1974, la terza vettura, affidata a Dieter Quester utilizz\u00f2 il numero 30."}
{"id": "151997", "revid": "31886", "url": "https://it.wikipedia.org/wiki?curid=151997", "title": "Leiden", "text": "Il termine Leiden si riferisce a:\nIl termine Leyden si riferisce a:"}
{"id": "152000", "revid": "640277", "url": "https://it.wikipedia.org/wiki?curid=152000", "title": "Ulysses", "text": "Ulysses \u00e8 stata una sonda spaziale robotica sviluppata in collaborazione dall'Agenzia Spaziale Europea e dalla NASA per lo studio del Sole e dell'eliosfera da un'orbita a elevata inclinazione rispetto al piano dell'eclittica. Ulysses ha permesso di osservare per la prima volta i poli solari. Originariamente indicata come International Solar Polar Mission, fu rinominata come l'eroe greco Ulisse che si avventur\u00f2 per mare verso rotte inesplorate.\nLa sonda fu lanciata nell'ottobre del 1990 dallo Space Shuttle \"Discovery\" (missione STS-41). Dotata di strumenti che avrebbero analizzato i campi, le particelle e le polveri nello spazio interplanetario, era alimentata da un generatore termoelettrico a radioisotopi (RTG). Dopo aver sfruttato Giove per abbandonare il piano dell'eclittica attraverso una manovra di fionda gravitazionale nel 1992, la sonda ha eseguito tre passaggi sui poli solari, nel 1994-95, nel 2000-01 e nel 2007-08. \u00c8 stata infine disattivata il 30 giugno 2009, quando la potenza erogata dal generatore termoelettrico ha raggiunto un livello troppo basso per garantire un ritorno scientifico tale da giustificare il mantenimento in esercizio di \"Ulysses\". Con una vita operativa di 18 anni e 266 giorni, ha battuto il precedente record di funzionamento di una missione ESA appartenuto all'\"International Ultraviolet Explorer\".\nLa particolare orbita percorsa ha permesso numerose scoperte, tra le quali la ricezione di un segnale radio quasi periodico proveniente dal polo sud di Giove; l'attraversamento fortuito delle code di ben tre comete, tra le quali le famose Hyakutake e McNaught; l'individuazione di alcune sorgenti di lampi gamma, come parte dell'InterPlanetary Network.\nLa sonda.\nIl corpo della sonda \u00e8 approssimativamente una scatola di 3 \u00d7 3.3 \u00d7 2 m di dimensioni. Su di essa sono montati l'antenna parabolica, di 1,65 m di diametro, e il generatore termoelettrico a radioisotopi. La scatola \u00e8 divisa in due sezioni, indicate come \"rumorosa\" e \"silenziosa\". La sezione rumorosa confina con il generatore di energia ed ospita il serbatoio del propellente, la sezione silenziosa ospita la maggior parte della strumentazione elettronica. I componenti che avrebbero potuto disturbare il funzionamento degli altri sono montati sull'esterno della struttura, con la scatola che fa da gabbia di Faraday.\n\"Ulysses\" \u00e8 stabilizzata a singolo spin intorno all'asse dell'antenna. Il generatore termoelettrico, l'antenna lineare e lo stelo del magnetometro sono posizionati in modo da stabilizzare l'asse. La velocit\u00e0 di rotazione nominale \u00e8 di 5 rpm. Il sistema di propulsione utilizza idrazina per le manovre in fase di crociera e per il controllo d'assetto, che prevede il ridirezionamento dell'asse - e quindi dell'antenna - verso la Terra. La sonda \u00e8 dotata di otto razzi, in due blocchi. Quattro sensori solari rivelano l'orientamento. Per ottenere un'elevata precisione nel controllo d'assetto, viene sfruttata una tecnica - chiamata CONSCAN - che prevede che l'antenna in banda S riceva il segnale da terra leggermente fuori asse. Ci\u00f2 introduce una pulsazione di 5 rpm nel segnale, che pu\u00f2 essere deconvoluta, fornendo un orientamento.\nLa sonda utilizza le comunicazioni in banda S per ricevere i comandi e inviare la telemetria, utilizzando due trasmittenti da 5 W, e le comunicazioni in banda X per la trasmissione dei dati a terra, utilizzando due TWTA da 20 W. Le trasmissioni in entrambe le bande avvengono attraverso l'antenna parabolica.\nDue nastri registratori, ognuno con una capacit\u00e0 di 45 Mbit conservano i dati scientifici tra due sessioni di comunicazione consecutive, che avvengono nominalmente ogni 8 ore. Mediante il computer \"OnBoard Data Handling\" (OBDH) prodotto dalla LABEN di Milano (oggi integrata in Thales Alenia Space Italia di Gorgonzola) \u00e8 possibile regolare gli strumenti a bordo di \"Ulysses\" in modo da registrare i dati ad una risoluzione inferiore per ridurre il carico di lavoro del \"Deep Space Network\" qualora fosse reso necessario dalla concomitanza di altre missioni spaziali.\nLa richiesta principale per il sistema di controllo termico \u00e8 che la sonda non scenda al di sotto dei 2\u00a0\u00b0C, temperatura a cui congelerebbe l'idrazina, impedendo il direzionamento dell'antenna. Per evitare che ci\u00f2 possa accadere quando la sonda \u00e8 in prossimit\u00e0 dell'orbita di Giove \u00e8 stato predisposto un sistema di riscaldatori elettrici ed una copertura adeguata. Si \u00e8 invece evitato che la sonda potesse raggiungere temperature eccessivamente elevate, scegliendo un'orbita opportuna. In particolare \"Ulysses\" si trova a 1,3 UA quando raggiunge la minima distanza dal Sole.\nSulla sonda \u00e8 stata incisa la frase ascritta all'Ulisse dantesco: \"Fatti non foste a viver come bruti, ma per seguir virtute e canoscenza\".\nLa missione.\nLa missione originaria, denominata \"International Solar Polar Mission\", prevedeva l'uso di due navicelle, una di fabbricazione europea e l'altra statunitense, che avrebbero percorso orbite simili ma in senso opposto, in modo che quando una si trovava sul polo sud del Sole, l'altra si sarebbe trovata su quello nord. Difficolt\u00e0 di bilancio della NASA, che stava concentrando le sue risorse nello sviluppo dello Space Shuttle, condussero l'ente spaziale americano a cancellare la propria navicella nel 1986. L'ESA tuttavia decise di proseguire utilizzando la navicella che nel frattempo aveva gi\u00e0 costruito, che rinomin\u00f2 \"Ulysses\". La NASA contribu\u00ec alla missione fornendo il generatore termoelettrico a radioisotopi (RTG) e occupandosi del lancio. I dieci strumenti scientifici in dotazione della sonda furono infine divisi in due gruppi, per universit\u00e0 e istituti di ricerca appartenenti rispettivamente all'Europa e agli Stati Uniti.\nLa sonda \u00e8 stata immessa in orbita terrestre bassa (LEO) il 6 ottobre 1990 dallo Space Shuttle \"Discovery\" (missione STS-41). Inizialmente ne era stato previsto il lancio per il 1986, ma la sospensione dei voli degli Space Shuttle che ha seguito il disastro dello Space Shuttle Challenger ha costretto a rimandare il lancio.\nLa sonda ha quindi lasciato l'orbita terrestre grazie all'utilizzo dei due stadi del razzo vettore IUS, sviluppato dalla Boeing e dalla NASA come stadio superiore dei razzi Titan III (e poi Titan IV) e per il lancio di \"payload\" dalla stiva di carico dello Shuttle. Grazie alla spinta ricevuta, la sonda \u00e8 stato l'oggetto artificiale pi\u00f9 veloce che avesse mai abbandonato la Terra, superata solo recentemente dalla missione \"New Horizons\".\nL'8 febbraio 1992 la sonda ha raggiunto Giove, dove ha eseguito una manovra correttiva che l'ha portata su un'orbita con un'elevata inclinazione rispetto al piano dell'eclittica, appositamente studiata per poter analizzare la regione polare del Sole. Il sorvolo di Giove \u00e8 stato sfruttato per analizzare la magnetosfera gioviana con gli strumenti a bordo di Ulysses. Non essendo la sonda dotata di una fotocamera, non sono state raccolte immagini del pianeta.\nNel 1994-95, nel 2000-01 e nel 2007-08 ha esplorato le regioni polari nord e sud del Sole ottenendo dei risultati inaspettati. In particolare il polo magnetico sud del Sole \u00e8 molto dinamico e non \u00e8 dotato di una zona libera dal campo magnetico. Sarebbe sbagliato affermare che il Sole non ha polo magnetico sud e quindi che \u00e8 un monopolo magnetico, in realt\u00e0 il polo magnetico sud del Sole esiste solo che \u00e8 molto diffuso e non concentrato come il polo magnetico nord. Nel passaggio del 2007-08 \"Ulysses\" ha misurato un valore del campo magnetico in corrispondenza dei poli solari molto pi\u00f9 debole rispetto a quanto osservato nei passaggi precedenti.\nIl 1\u00ba maggio 1996 la sonda ha inaspettatamente attraversato la scia di ioni della cometa Hyakutake (C/1996 B2), determinando che la coda della cometa \u00e8 lunga almeno 3,8 UA. Successivamente \"Ulysses\" ha attraversato la coda di altre due comete: la cometa McNaught-Hartley (C/1999 T1) nel 2000 e la cometa McNaught (C/2006 P1) nel 2008. Tali fortuite circostanze hanno permesso di indagare l'interazione tra la coda delle comete ed il vento solare e le modalit\u00e0 secondo le quali le comete perdono la loro massa. Inoltre, le misure effettuate sono state utili per capire cosa accade quando il materiale neutro e freddo emesso dalle comete incontra il plasma caldo del vento solare.\n\"Ulysses\" \u00e8 arrivata all'afelio nel 2003/2004 e da quella posizione ha eseguito alcune osservazioni a distanza di Giove.\nDa febbraio del 2008, la potenza fornita dal generatore termoelettrico a radioisotopi \u00e8 diminuita al punto da essere insufficiente a garantire il funzionamento contemporaneamente degli strumenti scientifici, del sistema di comunicazione e di alcuni riscaldatori interni necessari al funzionamento del sistema di controllo d'assetto. Infatti, il congelamento dell'idrazina nei condotti del combustibile impedirebbe il funzionamento dei razzi che permettono di manovrare la sonda.\nIl problema non ha condotto ad una repentina perdita della sonda perch\u00e9 \u00e8 stato riscontrato nelle vicinanze del Sole, dove il calore irradiato dalla nostra stella \u00e8 ancora sufficiente a garantire che la temperatura del carburante non scenda al di sotto di 2\u00a0\u00b0C. Ma l'orbita percorsa da \"Ulysses\" la porta inesorabilmente ad allontanarsi dal Sole ed \u00e8 atteso che possa cessare di funzionare improvvisamente.\nUna strategia piuttosto elaborata intrapresa dal controllo di missione ha permesso di impedire il congelamento del propellente nei condotti. Si \u00e8 scelto infatti di lasciar scorrere nei condotti minime quantit\u00e0 di propellente ogni due ore. Questa strategia, che non pu\u00f2 essere un'alternativa definitiva ai riscaldatori, dal momento che comporta la perdita continua di propellente nello spazio, gi\u00e0 poco dopo la sua attuazione, \u00e8 risultata particolarmente efficace, tanto da far supporre che fosse possibile preservare il funzionamento della sonda fino al 1\u00ba luglio 2008, indicato inizialmente come data nominale di fine missione. Ad ogni modo, le operazioni sono continuate anche oltre tale data, e sembrava plausibile aspettarsi che la cessazione delle operazioni di missione e deattivazione o ibernazione della sonda sarebbero state determinate dal congelamento del propellente del sistema di controllo d'assetto o dal suo esaurimento.\nIn realt\u00e0, sebbene al giugno del 2009 la sonda continuasse a trasmettere a Terra i dati scientifici raccolti quotidianamente, le agenzie spaziali europea e statunitense hanno deciso in accordo di terminare la missione il 30 giugno dello stesso anno, poich\u00e9 i costi per il suo mantenimento (soprattutto quelli dell'utilizzo di una delle tre antenne di 70 m del \"Deep Space Network\" per la ricezione dei deboli segnali inviati dalla sonda) non potevano essere giustificati dall'ormai ridotto ritorno scientifico ottenibile dalla sonda.\nAlle 22:15 CEST del 30 giugno 2009 \u00e8 stata ricevuta l'ultima comunicazione dalla sonda. Cinque minuti prima era stata inviata dalla Terra la sequenza di disattivazione. Al momento della disattivazione, \"Ulysses\" distava 5,4 UA dal nostro pianeta ed i segnali radio hanno impiegato circa 45 minuti a coprire tale distanza.\nLa missione ha stabilito il nuovo record di funzionamento di una missione ESA, avendo operato per 18 anni e 266 giorni, battendo il record precedente detenuto dall'\"International Ultraviolet Explorer\". Dopo la disattivazione, \"Ulysses\" continuer\u00e0 ad orbitare attorno al Sole come se fosse una \"cometa\" fatta dall'uomo.\nPrincipali risultati scientifici.\nEsplorazione del Sole.\n\"Ulysses\" rientra in un ampio programma di osservazione del Sole sviluppato dalle principali agenzie spaziali che comprende un buon numero di telescopi e sonde spaziali. Rispetto a tutti gli altri oggetti lanciati nello spazio, \"Ulysses\" percorre un'orbita unica, al di fuori del piano dell'eclittica - il piano dell'orbita della Terra e con una certa approssimazione degli altri pianeti - che le permette di transitare per zone dell'eliosfera precedentemente inesplorate. Ogni osservazione della sonda, quindi, ha aggiunto preziose informazioni alle conoscenze sulla nostra stella.\nLa sonda ha eseguito tre passaggi sui poli del Sole, nel 1994-'95, nel 2000-'01 e nel 2007-'08.\nPrincipali scoperte:\nEsplorazione di Giove.\nSebbene il sorvolo di Giove non avesse quale scopo primario l'esplorazione del pianeta, \u00e8 stato comunque sfruttato per lo studio della magnetosfera gioviana. Giove possiede un forte campo magnetico e la sua magnetosfera \u00e8 la pi\u00f9 ampia conosciuta per un corpo planetario orbitante intorno ad una stella. Le orbite dei satelliti galileiani giacciono all'interno di essa ed, in particolare, le eruzioni vulcaniche su Io sono una prolifica fonte delle particelle, principalmente zolfo ed ossigeno, che formano un grande toro intorno all'orbita della luna. \"Ulysses\" \u00e8 entrata nella magnetosfera di Giove il 2 febbraio 1992 e ne \u00e8 uscita il 14 febbraio. La traiettoria d'ingresso \u00e8 stata simile a quella gi\u00e0 seguita dalle altre sonde che l'hanno preceduta nel sorvolo del pianeta - \"Pioneer 10\", 11 (1972, 1973) e \"Voyager 1\", 2 (1979) - ma, a differenza dalle precedenti, \"Ulysses\" ha raggiunto i 40\u00b0N di latitudine al massimo avvicinamento, ad una distanza di 6 RG, e si \u00e8 poi allontanata verso alte latitudini meridionali, attraversando il crepuscolo. Inoltre, \"Ulysses\" ha attraversato il toro di plasma intorno all'orbita di Io in direzione nord-sud, rispetto all'attraversamento equatoriale della \"Voyager\" 1. Durante il sorvolo, \"Ulysses\" ha rilevato un segnale radio proveniente dal polo sud del pianeta che presentava una certa ripetitivit\u00e0. Il segnale si ripeteva ogni 40 minuti per alcune ore, per poi interrompersi e riprendere successivamente con la stessa modulazione. Alla ricezione del segnale, chiamato QP-40 (dove QP sta per \"quasi periodico\"), erano associate violente emissioni di elettroni altamente energetici. Nel febbraio del 2003 un segnale analogo proveniente per\u00f2 dal polo nord del pianeta \u00e8 stato rilevato dal telescopio orbitante Chandra. Questi fenomeni sembrano originati dall'interazione del vento solare con la magnetosfera di Giove ed abbinati al fenomeno delle aurore polari sul pianeta.\nL'orbita seguita dalla sonda la porta nel passaggio all'afelio a tornare in prossimit\u00e0 di Giove. L'avvicinamento del 2003-04 \u00e8 stato sfruttato per continuare lo studio a distanza della magnetosfera gioviana. In questo secondo incontro per\u00f2 il massimo avvicinamento \u00e8 avvenuto ad una distanza di 1683 RG (pari a circa 120 milioni di km), il 4 febbraio 2004 e la sonda si \u00e8 sempre tenuta a monte della magnetosfera gioviana. Durante questo secondo sorvolo si \u00e8 prestata particolare attenzione alla ricezione del segnale radio QP-40 proveniente dal polo nord del pianeta, rilevato infine nell'ottobre del 2003.\nRilevazione dei gamma ray burst.\nDurante le fasi di crociera, \"Ulysses\" ha fornito dati unici essendo l'unica sonda che orbita al di fuori del piano dell'eclittica e dotata di uno strumento in grado di rilevare i raggi gamma. \"Ulysses\" \u00e8 stata un componente importante della InterPlanetary Network (IPN), una rete di sonde spaziali che permette di localizzare i gamma ray burst (o lampi gamma) con sufficiente accuratezza da permetterne il loro successivo studio. I raggi gamma non possono essere focalizzati attraverso specchi ed \u00e8 quindi difficile localizzarne la fonte. In alternativa, si \u00e8 pensato di utilizzare una serie di sonde spaziali in volo nel sistema solare, dotate di un rilevatore di raggi gamma. In questo modo, valutando il ritardo (di frazioni di secondo) con cui il segnale raggiunge ognuna di esse, \u00e8 possibile individuare la direzione di provenienza. Poich\u00e9 i raggi gamma viaggiano alla velocit\u00e0 della luce, \u00e8 necessario che le stazioni di rilevamento siano il pi\u00f9 lontane possibile. Tipicamente, la determinazione di una fonte proviene dal confronto tra i dati raccolti da uno dei diversi satelliti artificiali in orbita attorno alla Terra, da una sonda diretta verso il sistema solare interno (a Marte, Venere o ad un asteroide) e da \"Ulysses\". Quando \"Ulysses\" \u00e8 stata in prossimit\u00e0 dell'afelio o del perielio e quindi del piano dell'eclittica, le determinazioni dei GRB han perso in accuratezza.\nInterazione del vento solare con la coda delle comete.\nNelle sue tre orbite intorno al Sole, \"Ulysses\" ha attraversato per ben tre volte materiale proveniente dalla coda di una cometa e ne ha rilevato le tipiche forme di interazione con il vento solare, ovvero una decelerazione locale del vento solare associata alla distorsione delle linee del campo magnetico abbinate al flusso. Questi incontri hanno permesso di rilevare che le code delle comete mantengono una loro struttura anche a notevoli distanze dal nucleo. Ad esempio, nel caso della cometa Hyakutake, la sonda ha rilevato la coda della cometa a pi\u00f9 di 3 UA dal nucleo, stabilendo un record nella dimensione delle code delle comete. L'incontro con il materiale della cometa McNaught-Hartley \u00e8 stato reso possibile da una fortuita espulsione di massa coronale che l'ha trascinato verso la sonda. Infine, la sonda ha attraversato la coda della cometa McNaught nel 2007 rilevando la presenza per la prima volta di ioni dell'ossigeno O3+ in prossimit\u00e0 di una cometa. Lo strumento \"Solar Wind Ion Composition Spectrometer\" (SWICS) ha trovato che la velocit\u00e0 posseduta dal vento solare era all'incirca la met\u00e0 di quella attesa a tale distanza dal Sole, ovvero di circa 360\u00a0km/s rispetto ai 750\u00a0km/s attesi Sono state rilevate inoltre misure alternanti del campo magnetico, con zone in cui veniva registrato un valore pi\u00f9 debole rispetto a quello mediamente associato al vento solare alla medesima distanza dal Sole e con direzione costante, radiale, verso il Sole - opposta a quella associata al vento solare durante il ciclo solare allora in corso - alternate a zone ridotte in cui le misure indicavano che il campo magnetico aveva riacquistato la direzione usuale, ovvero verso l'esterno. Queste misure sono coerenti con la struttura filamentosa della coda della cometa McNaught osservata con strumenti ottici."}
{"id": "152005", "revid": "124123", "url": "https://it.wikipedia.org/wiki?curid=152005", "title": "Cesare Gasperoni", "text": "\u00c8 stato Capitano Reggente della Repubblica di San Marino per il periodo 1\u00ba aprile \u2013 30 settembre 2005 assieme a Fausta Morganti e, in precedenza nel periodo 1\u00ba ottobre 1990 - 31 marzo 1991 assieme a Roberto Bucci.\n\u00c8 membro del Consiglio Grande e Generale, al quale \u00e8 stata eletto nella lista del Partito Democratico Cristiano Sammarinese con 554 preferenze. Ha fatto parte del Consiglio dal 1974 al 1978 e dal 1988 ad oggi.\nDal 1998 al 2001 ha fatto parte del Congresso di Stato, assumendo le deleghe ai Rapporti con le Aziende Autonome e ai Rapporti con le Giunte di Castello.\n\u00c8 iscritto al PDCS dal 1968, partito di cui \u00e8 stato segretario politico dal 1993 al 1998, oltre a essere stato pi\u00f9 volte membro della direzione centrale, mentre dal 2002 \u00e8 presidente del consiglio centrale.\nPensionato, \u00e8 stato geometra presso l'Ufficio Turismo e l'Ufficio del Patrimonio."}
{"id": "152006", "revid": "883", "url": "https://it.wikipedia.org/wiki?curid=152006", "title": "Simbiosi (gravidanza)", "text": ""}
{"id": "152009", "revid": "2812", "url": "https://it.wikipedia.org/wiki?curid=152009", "title": "Sonda Ulisse", "text": ""}
{"id": "152010", "revid": "93685", "url": "https://it.wikipedia.org/wiki?curid=152010", "title": "Uadi Halfa", "text": ""}
{"id": "152013", "revid": "768068", "url": "https://it.wikipedia.org/wiki?curid=152013", "title": "Nomo (Egitto)", "text": "Con il termine nomo (\"n\u00f2mo\", plur. \"n\u00f2mi\"; in greco \u03bd\u03bf\u03bc\u03cc\u03c2, \"nom\u00f2s\", plur. \u03bd\u03bf\u03bc\u03bf\u03af, \"nom\u00f2i\", dalla radice del verbo \u03bd\u03ad\u03bc\u03c9 \"n\u00e8m\u014d\", \"distribuire\") gli storici greci, primo fra tutti Erodoto, identificarono i distretti in cui era suddiviso l'antico Egitto. \nL'Alto Egitto era suddiviso in 22 distretti, mentre il Basso Egitto ne comprendeva 20. Gli storici greci definirono \"nomarchi\" i governatori dei distretti sia che si trattasse di funzionari di nomina reale che di governanti ereditari pi\u00f9 o meno indipendenti (a seconda del periodo della storia dell'Egitto) dal potere centrale.\nStoria.\nI n\u00f2mi si formarono durante il periodo Neolitico, quando alcune popolazioni nomadi si stabilirono nella fertile valle del Nilo e vi divennero stanziali ripartendosi il territorio. Successivamente alcuni gruppi si accorparono formando regni veri e propri, quali quelli dell'Alto e del Basso Egitto e la situazione perdur\u00f2 fino a quando i sovrani di Ieracompoli unificarono tutto l'Egitto in un solo regno.\nLa primitiva ripartizione territoriale tuttavia sopravvisse, dando origine al \"sepat\" (sp\u021d.t), che i greci chiamarono \"nomo\". Questi \"sepat\" avevano, oltre ad un proprio sovrano, il \"heri-tep a'a\" (gr. \"nomarca\"), un capoluogo proprio, le proprie divinit\u00e0 protettrici e usi religiosi propri con proprie festivit\u00e0 locali.\nNell'Antico Regno erano 38 ma ulteriori divisioni ne determinarono il numero definitivo a 42, con un'estensione di circa 30 chilometri lungo il fiume (per n\u00f2mi) e con confini estremamente variabili.\nQueste province amministrative dureranno per tutto il periodo della storia egizia."}
{"id": "152014", "revid": "125908995", "url": "https://it.wikipedia.org/wiki?curid=152014", "title": "Carte da gioco italiane", "text": "Le carte da gioco italiane consistono normalmente di mazzi da 40 carte di 4 diversi semi, ma c'\u00e8 una grande variet\u00e0 stilistica nel disegno delle carte, dipendente soprattutto dall'area geografica. In alcune regioni sono diffuse le carte a semi italiani o spagnoli, con i semi di bastoni (a volte chiamati anche mazze), coppe, denari (detti anche ori) e spade e con le figure \"fante (o donna)\", \"cavallo\" e \"re\"; in altre sono diffuse carte illustrate con i semi francesi, \"cuori\", \"quadri\", \"fiori\" e \"picche\", con le figure \"fante\", \"donna\" e \"re\". Di ogni seme troviamo i numeri 2, 3, 4, 5, 6, 7, pi\u00f9 l'asso e le figure.\nStoria.\nLe carte da gioco appaiono in Italia nella seconda met\u00e0 del XIV secolo; la loro presenza sembra attestata a Firenze dal 1377. Le carte da gioco d'Italia presentano numerose variazioni regionali, sia nelle insegne e nell'aspetto grafico delle carte che nel loro numero.\nTipologia.\nLe carte regionali italiane possono essere inscritte in quattro gruppi:\nLe carte di tipo spagnolo esistono solo nella versione a 40 carte. Un particolare gruppo di carte appartenenti a questo gruppo sono le romane, nate negli anni settanta, hanno incontrato poca fortuna tra i giocatori e non sono state pi\u00f9 prodotte; queste carte avevano le figure che si rifacevano alla tradizione romana: legionario, centurione, imperatore.\nI quattro simboli denari, bastoni, coppe e spade rappresentavano per alcuni in origine le diverse classi in cui era divisa la societ\u00e0 medievale, rispettivamente i mercanti, i contadini, il clero e i guerrieri.\nVarianti regionali.\nDi seguito sono descritti in ordine alfabetico i vari mazzi regionali.\nCarte bergamasche.\nLe carte bergamasche sono carte in stile \"italiano\". Il quattro di spade \u00e8 chiamato anche \"marg\u00ec\" per la donnina disegnata al centro. Il mazzo \u00e8 composto da 40 carte con figure a due teste e misura 50\u00d794\u00a0mm. Sull'asso di bastoni \u00e8 presente il motto \"VINCERAI\". L'asso di coppe, come anche nelle carte trentine e bresciane, presenta una forma a fontana e si ispira all'emblema della famiglia Sforza. I denari sono chiamati \"ori\" e sono rossi e neri; l'asso di ori \u00e8 un grande cerchio giallo e arancione. Inoltre in mazzi di alcune produzioni sono presenti 4 carte supplementari di cui 2 recano i numeri dall'1 all'8 e due che recano i numeri dall'1 al 10.\nCarte bolognesi (primiera bolognese).\nQuelle della Primiera bolognese sono carte in stile italiano dalla forma piuttosto stretta (misurano 49\u00d7104\u00a0mm), diffuse per lo pi\u00f9 nella zona di Cento. Assieme alle carte trevigiane sono le carte pi\u00f9 lunghe d'Italia. Il mazzo \u00e8 cos\u00ec chiamato sin dal Cinquecento per distinguerlo da quello del tarocchino o tarocco bolognese. A inizio Cinquecento, con la diffusione del gioco della Primiera il mazzo originario bolognese di 52 carte fu abbreviato a 40. Circa nello stesso periodo il mazzo del tarocco, che doveva originariamente avere 78 carte (al mazzo originario bolognese erano state aggiunte almeno sin dagli anni '30 del Quattrocento le quattro regine e i 22 trionfi), aveva perduto le carte numerali dei semi ordinari dal 2 al 5 e si era cos\u00ec ridotto all'attuale tarocchino di 62 carte. Nel mazzo della Primiera sono reversibili sia le figure che le carte numerali, fatta eccezione per l'asso di denari, che fino a pochi decenni fa era caratterizzato da una cornice circolare nera col bollo d'imposta al suo interno (abolito nel 1972, vedi infra).\nIl mazzo, un tempo tipico della citt\u00e0 di Bologna e della sua legazione, ha visto via via limitare il suo uso alla campagna nord-occidentale della provincia; nel resto di essa \u00e8 oggi pi\u00f9 comunemente usato il mazzo piacentino, a semi spagnoli, impostosi probabilmente a partire da fine Seicento con la gran voga del gioco spagnolo dell'Ombre. Nella zona orientale della provincia, in particolare nel comprensorio imolese ma anche nella zona di Molinella, \u00e8 diffuso poi il mazzo romagnolo. Queste peculiarit\u00e0 storico-geografiche del territorio bolognese ne fanno l'unica provincia d'Italia dove sono in uso popolare ben quattro diverse tipologie di carte da gioco.\nCarte bresciane.\nLe bresciane sono carte in stile italiano. \u00c8 l'unico mazzo regionale che esiste solo nella versione a 52 carte, poich\u00e9 servono per giocare a cicera bigia, un gioco tipico della provincia di Brescia. Le carte dall'otto al dieci sono detti scartini, in quanto per alcuni giochi, ad esempio la briscola, tali carte non sono utilizzate. Le figure intere sono di tipo \"naive\" con colori piatti e proporzioni del corpo approssimative. Come tutte le carte di \"tipo italiano\" hanno le spade in forma di scimitarre, e i bastoni in forma di scettri. Gli assi sono elaborati. Le carte bresciane sono strette, con un rapporto lunghezza/larghezza superiore a 2, e sono le pi\u00f9 piccole d'Italia misurando soltanto 43\u00d788\u00a0mm. Numerose carte hanno dei soprannomi: il fante di coppe \u00e8 chiamato oppure , il due di spade \u00e8 la oppure ; il due di denari e il due di bastoni \u00e8 detto , mentre nel gioco di cicera bigia, il fante di coppe \u00e8 sempre il , il dieci di denari \u00e8 il (Dieci Buono), mentre il due di spade \u00e8 detto (Due Fino). L'asse di coppe \u00e8 talvolta chiamato , per via dell'angelo raffigurato, e il quattro di spade \u00e8 la .\nCarte genovesi.\nDiffuse in tutta la Liguria e nella vicina provincia di Massa e Carrara, le carte genovesi sono a semi francesi (localmente denominati \"din\u00e6\" \u2018quadri\u2019, \"coppe\" \u2018cuori\u2019, \"spo\u00e6\" o \"sp\u00e2\" \u2018picche\u2019 e \"scio\u00ee\" o \"scioe\" \u2018fiori\u2019) con figure doppie a linea di divisione diagonale. Il loro stile \u00e8 molto simile a quello francese tradizionale (il cosiddetto stile di Parigi) e ancor pi\u00f9 a quello belga, dal quale si distinguono solo per piccoli dettagli: l'uso del verde al posto del blu nelle figure, la forma dello scudo tenuto dal fante di fiori e (a parte rare eccezioni) la mancanza di indici. Il mazzo tradizionale misura 58\u00d788\u00a0mm ed \u00e8 composto da 40 carte, ne esistono tuttavia versioni a 36 e 52 carte meno diffuse. Il mazzo da 52 carte usato per il Baccar\u00e0 e lo Chemin de fer \u00e8 composto da carte in stile genovese.\nCarte milanesi (lombarde).\nLe carte milanesi sono carte a seme francese di forma piuttosto stretta (misurano 50\u00d794\u00a0mm). Il mazzo \u00e8 costituito da 40 carte e le figure sono molto elaborate, con figure doppie in stile \"svizzero\" a divisione orizzontale. Diffuse in tutta la Lombardia occidentale, il fante di fiori presenta ricamato sul petto il biscione visconteo, simbolo di Milano.\nCarte napoletane.\nLe carte napoletane sono carte in stile \"spagnolo\". Sono tra le carte regionali pi\u00f9 diffuse in Italia, essendo utilizzate nella maggior parte del Mezzogiorno. La struttura di questo mazzo di carte e di quello siciliano risale al XVI secolo, come dimostrano le acconciature e i baffi delle figure di entrambi i mazzi. Il mascherone grottesco centrale del tre di bastoni \u00e8 detto \"Gatto Mammone\" per via dei suoi prominenti baffi che ricordano le vibrisse dei gatti. Spiccano anche il cinque di spade con scene di semina, i denari rappresentati in forma di stelle, l'asso dello stesso seme rappresentato come un'aquila a due teste e il cavallo di spade, che rappresenta un personaggio simile a un moro col turbante in testa e la scimitarra in mano. Il re di denari \u00e8 talvolta detto \"matta\" in quanto in alcuni giochi, come ad esempio il sette e mezzo, pu\u00f2 assumere qualsiasi valore gli si voglia dare. Il mazzo da 40 carte \u00e8 a figure intere e misura 50\u00d783\u00a0mm.\nCarte piacentine.\nLe carte piacentine sono carte in stile \"spagnolo\". Il mazzo contiene 40 carte ed ha figure a due teste. Fino agli anni cinquanta le figure erano intere. Create nella citt\u00e0 di Piacenza, importato probabilmente sotto l'occupazione francese. I soldati francesi, infatti, usavano mazzi spagnoli per giocare ad Aluette. Questo mazzo \u00e8 diffuso nelle province dell'Emilia occidentale e centrale, nella Lombardia meridionale, Toscana appenninica (Garfagnana), nelle Marche, in Umbria e nel Lazio; in queste ultime tre regioni arrivarono nel XIX secolo, quando i territori dello Stato Pontificio confinavano con i ducati emiliani.\nIl mazzo piacentino trova molti punti di contatto con un mazzo spagnolo, disegnato da Phelippe Ayet nel 1575 circa e ritrovato nella \"Torre de los Lujanes\" a Madrid durante la demolizione. Tutte le figure sono in piedi, al contrario dei mazzi del nord Italia dove solitamente i re sono assisi su un trono. L'asso di denari rappresenta un'enorme aquila coronata col bollo d'imposta sulla pancia, ed \u00e8 detto localmente \"la Polla\",\" la Pita\" o \"il Pitocco\", mentre il cinque di spade ha la particolare caratteristica del motivo vegetale che contraddistingue anche il mazzo romagnolo. Molte delle pose delle figure sono analoghe. Anche l'impostazione generale delle carte numerali \u00e8 molto simile. Non faceva eccezione il quattro di bastoni, nella versione spagnola sorretto dalle mani e dai piedi di un putto (in alcuni mazzi \u00e8 una scimmia). I primi disegni delle piacentine infatti avevano i gambi dei bastoni tutti verso il basso, mentre sugli esemplari pi\u00f9 moderni sono verso il centro. Inoltre, nei primi mazzi, appariva lo stemma di Piacenza sul quattro di denari.\nGli esempi pi\u00f9 eleganti e dettagliati di questo stile furono disegnati per la fabbrica milanese di Ferdinando Gumppemberg (si trova variato anche in Guppemberg o Gumppenberg) nei primi dell'Ottocento. Un disegno abbastanza diffuso, invece, \u00e8 quello eseguito dall'incisore Lattanzio Lamperti e commercializzato tra il 1840 ed il 1850, ad una testa, oggi riprodotto da Modiano (da non confondere con il mazzo piacentino di Modiano, che, dal 1950, si trova a due teste). Misurano 50 \u00d7 94\u00a0mm.\nAltri importanti stampatori furono: Armanino, Cassini, Cambissa &amp; Co., Ferdinando Gumppemberg, Masenghini, Scipione Moscatelli, Regni, Vannini, Vindobona.\nCarte piemontesi.\nLe carte piemontesi sono simili alle Genovesi, dalle quali probabilmente discendono; sono carte a semi francesi, con le figure doppie di stile franco-belga. La divisione orizzontale delle figure le rende facilmente riconoscibili da quelle genovesi. Un'ulteriore differenza rispetto ad altre carte di derivazione francese \u00e8 la presenza di una ghirlanda ellittica intorno al seme degli assi, di colore identico a quello del seme o nero (solo l'asso di cuori non \u00e8 circondato da tale ghirlanda). Sono diffusi mazzi da 40 carte, da 36 (con asso, fante, donna e re e le carte numerali 6, 7, 8, 9 e 10) e da 52 (come tutto il classico mazzo di carte anglo-francesi esclusi i due jolly). Sono le carte a seme francese pi\u00f9 piccole d'Italia: misurano infatti 50\u00d783\u00a0mm.\nCarte romagnole.\nLe romagnole sono carte in stile spagnolo a met\u00e0 strada fra le carte napoletane e le piacentine, a figura intera, con mazzo da 40 carte. Sono usate nelle province di Rimini, Forl\u00ec-Cesena, Ravenna, Ferrara, a Imola e nella Repubblica di San Marino. Misurano 58\u00d788\u00a0mm. In questo mazzo, gli assi (carte quasi in bianco) e i denari ricordano quelli del Nord Italia. Coppe e spade, invece, rievocano quelle del Sud Italia. I bastoni, infine, sono quasi identici a quelli dei mazzi di carte spagnoli.\nCarte salisburghesi (sudtirolesi).\nQuesto mazzo, proprio dell'Alto Adige, \u00e8 l'unico usato in Italia a semi tedeschi (cuori, sonagli, foglie e ghiande). Il suo nome richiama la citt\u00e0 di Salisburgo. Il mazzo \u00e8 costituito da 36 carte nelle versioni d'Oltralpe e da 40 nelle versioni stampate in Italia, \u00e8 privo di assi, tre e quattro. La carta minima \u00e8 il due, seguono le carte numerali dal cinque al dieci e le tre tipiche figure tedesche: fante minore (\"Unter\"), fante maggiore (\"Ober\") e re (\"K\u00f6nig\"). C'\u00e8, infine, una carta detta \"Weli\", che funge da matta in alcuni giochi. Si tratta, in realt\u00e0, del sei di sonagli.\nCarte sarde.\nPi\u00f9 che un mazzo di carte italiane tende allo stile del mazzo di carte spagnolo: la somiglianza \u00e8 fortissima e denuncia i forti rapporti culturali fra Spagna e Sardegna. \"Is mertzas\" (i semi) sono \"cupas\" (coppe), \"oros\" (denari), \"bastos\" (bastoni, dallo spagnolo \"bastos\") e \"ispadas\" (spade). Il mazzo \u00e8 composto di 40 carte a figura intera e misura 56\u00d788\u00a0mm; similmente alle carte spagnole, le carte sarde presentano due piccoli indici: pur essendo un mazzo da 40 carte ed il valore del fante (in sardo \"suta\", dallo spagnolo \"sota\") \u00e8 8, del cavallo (\"cuaddu\") 9 e del re (\"re\") 10, gli indici riportati sulle carte numerali vanno da 1 (\"assu\") a 7 mentre sulle figure l'indice riporta rispettivamente il numero 10, 11 e 12, proprio a riprova delle 48 carte del mazzo spagnolo in cui sono presenti anche l'8 ed il 9 come carte numerali. L'asso di denari rappresenta un'enorme moneta d'oro, proprio come quelli dei mazzi di carte spagnoli. Il tre di bastoni presenta i tre semi disposti in modo simmetrico, caso unico nelle carte italiane.\nCarte siciliane.\nSono simili a quelle spagnole. Anche qui, la donna prende il posto del fante. Il re di denari \u00e8 detto anche \"matta\" ed ha un ruolo particolare in giochi come il sette e mezzo ed il cuc\u00f9. I bastoni vengono comunemente chiamati anche \"mazze\", e i denari \"oro\" o \"aremi\". Sono di dimensioni pi\u00f9 piccole rispetto ad altre carte regionali, le figure meno elaborate (ad eccezione dei quattro assi), ma con presenza di disegni supplementari di figure umane, animali e oggetti su diverse carte (es. sul 5 di spade, 6 di coppe, il 3 di denari con su incisa la trinacria, etc.). Il mazzo \u00e8 da 40 carte e le figure sono intere. Probabilmente sono la derivazione (con l'esclusione dei trionfi e di alcune carte numerali) del Tarocco Siciliano le cui carte sono molto simili, se non addirittura uguali, al mazzo delle siciliane. Nei primi mazzi, il cavallo di bastoni (o quello di spade) raffigurava Garibaldi, che era anche presente nel tondino centrale del cinque d'oro prima della versione con la scena di biga presa da una moneta da 10 lire del Regno d'Italia; uno dei re aveva le sembianze di Vittorio Emanuele II.\nIl mazzo del Tarocco Siciliano \u00e8 invece composto da 64 carte.\nCarte ticinesi.\nUno stile regionale di tipo francese caratteristico del Cantone Ticino, rappresentato da una versione di carte milanesi, chiamate \"lombarde estero\" che presentano gli indici dei numeri e le scritte \"fante\", \"regina\" e \"re\" sulle rispettive figure.\nCarte toscane (fiorentine).\nLe carte toscane sono a seme francese, a figura intera con mazzo da 40 carte e vengono utilizzate in tutta la Toscana tranne nelle zone appenniniche come ad esempio la Garfagnana (le fiorentine solo a Firenze e dintorni). Si differenziano tra loro per il formato: le toscane misurano 58\u00d788\u00a0mm mentre le fiorentine, che sono le carte da gioco pi\u00f9 grandi d'Italia, misurano 67\u00d7101\u00a0mm. In passato le toscane presentavano figure con atteggiamenti diversi e solo nei primi del Novecento sono state uniformate alle fiorentine. Fante e re vengono chiamati anche rispettivamente \"gobbo\" e \"regio\" e i quadri sono pi\u00f9 comunemente chiamati \"mattoni\" o \"denari\". Inizialmente, il mazzo era costituito da 52 carte in quanto c'erano anche le carte numerali 8, 9 e 10.\nCarte trentine.\nLe trentine sono carte in stile italiano. Il mazzo \u00e8 composto da 40 o 52 carte; le \"figure\" (o \"carte vestite\") sono intere, di disegno arcaico, con soli cinque colori privi di sfumature (bianco, nero, blu, giallo, rosso). Misurando 50\u00d794\u00a0mm, sono pi\u00f9 tozze delle trevigiane. Il valore delle carte dal 2 al 7 \u00e8 riportato negli angoli. Il mazzo \u00e8 riconoscibile per via dei re tutti e quattro assisi in trono. Spicca quello di denari col bollo d'imposta fra le gambe.\nCarte trevisane (trevigiane o venete).\nLe carte trevisane, veneziane o venete sono diffuse in tutto il Veneto e in tutto il Friuli e sono a semi italiani. I mazzi del XVIII secolo, conservati al Museo Correr di Venezia, contano tutti 52 carte tranne il mazzo della fabbrica milanese Ferderico Gumppenberg. Il bollo d'imposta, quando necessario, era inserito sul re di bastoni (dove oggi \u00e8 presente il riferimento alla citt\u00e0 di Treviso) oppure sull'asso di denari. Originariamente le carte di corte erano a figura intera, ma progressivamente, nel XIX secolo, divennero a due teste.\nI mazzi attuali possono contare sia 52 che 40 carte ed il valore numerico di ogni carta \u00e8 indicato in alto a sinistra e, capovolto, in basso a destra. Talvolta la confezione include anche due \"matte\".\nOriginariamente i motti riportati sugli assi, variavano a seconda dello stampatore. I motti attuali si affermarono nel XIX secolo e, con minime variazioni di edizione, sono:\nIl fante di spade \u00e8 diverso dagli altri essendo barbuto, inoltre regge una testa mozzata con la mano sinistra ed \u00e8 chiamato comunemente \"pampalugo\" (\"mamal\u00f9c\" in friulano) o \"vecia\" (vecchia). Questo fante ha un ruolo importante in alcuni giochi in cui il giocatore cui rimane in mano alla fine della partita, perde.\nIn alcune zone tutti i fanti sono detti \"vecie\" e in particolare quello di spade \u00e8 detto \"vecia scapelada\" (vecchia senza cappello).\nI denari sono gialli e azzurri e decorati in modo molto delicato. Di questo seme (noto anche come \"ori\"), il sette e il dieci assumono, come anche in altre regioni, l'appellativo \"belo\" (bello).\nAssieme alle bolognesi sono le carte pi\u00f9 lunghe d'Italia: attualmente misurano infatti 49\u00d7104\u00a0mm.\nCarte triestine.\nAssai simili alle trevigiane, dalle quali discendono, le triestine presentano le figure pi\u00f9 stilizzate e dimensioni pi\u00f9 tozze (53\u00d798\u00a0mm). Il mazzo \u00e8 da 40 carte e presenta figure a due teste. Le carte numerali sono indicizzate dall'1 al 7 mentre le figure sono indicizzate con l'11, il 12 ed il 13. Sulle barre orizzontali che dividono le figure in due met\u00e0, appaiono i nomi delle figure, e la numerazione delle figure stesse fa ricordare che, probabilmente, in antichit\u00e0 il mazzo era completato dagli 8, dai 9 e dai 10 numerali (la versione a 52 carte era prodotta dalla ditta Edoardo Pignalosa di Napoli ed una analoga, di produzione Modiano, fu distribuita nel 1999 dal quotidiano triestino \"Il Piccolo\"). Una particolarit\u00e0 \u00e8 che sugli assi sono presenti i motti: \"\"son gli amici molto rari quando non si ha danari\" (mazzi del fabbricante Dal Negro) oppure \"non val saper chi ha fortuna contra\" (mazzi di Modiano) sull'asso di denari, \"molte volte le giuocate van finire a bastonate\" sull'asso di bastoni, \"il giuoco della spada a molti non aggrada\" sull'asso di spade e \"una coppa di buon vin fa coraggio fa morbin\"\" sull'asso di coppe. Le carte triestine sono diffuse non solo a Trieste, ma anche in Bisiacaria, in parte della Slovenia, e nelle localit\u00e0 della costa istriana, non solo tra i cittadini della minoranza italiana, e in Dalmazia. Sono prodotte oltre che da Modiano (Trieste) e Dal Negro (Treviso), anche dalla Piatnik (Vienna) e dalla Grafika-Grafoprint (Zagabria).\nVarianti non pi\u00f9 in uso.\nCarte baresi.\nOggi non pi\u00f9 in uso e proprie della Puglia. Questo mazzo comprendeva 40 carte ed era in stile spagnolo. Era pressoch\u00e9 identico al napoletano, fatta eccezione per il cinque di spade, sul quale non apparivano disegni in nero, e le figure pi\u00f9 tozze.\nCarte nuoresi.\nLe nuoresi sono carte a seme francese, con figura doppia divisa orizzontalmente. Non sono ormai pi\u00f9 fabbricate da alcun produttore e sono state sostituite dalle molto simili carte genovesi.\nCarte romane.\nOggi non pi\u00f9 in uso e diffuse soprattutto in Italia centrale, erano a seme italiano. Nonostante la produzione e il consumo di carte da gioco romane nel Cinque-Seicento siano stati ingenti (addirittura tra i maggiori a livello internazionale), oggi ne restano solo pochi esemplari: un foglio comprendente dodici carte si conserva fortunosamente all'Archivio di Stato di Roma nella rilegatura di un volume datato 1585. Inoltre, qui, i fanti, i cavalli e i re erano rispettivamente sostituiti da legionari, centurioni e imperatori. Per il resto era un normale mazzo da 40 carte in stile spagnolo.\nCarte udinesi.\nProprie della citt\u00e0 di Udine e oggi estinte, queste carte presentavano caratteristiche delle carte trevisane e triestine. Il mazzo di 52 carte, a doppia figura, prive sia di indici numerici sia di fasce coi nomi delle figure, era riconoscibile per la forma peculiare delle coppe, munite di appendici triangolari nere e per lo stemma di Udine sul re di bastoni. L'asso di coppe portava il motto: \"W NOI\", quello di bastoni \"SE TU PERDI TUO DANNO\", (come su alcuni mazzi di quelle trevigiane), quello di spade \"CHI VINCE GODE\". L'asso di denari, destinato ad accogliere il bollo d'imposta, era privo di motto. A proposito del motto dell'asso di bastoni, se si osserva la figura delle carte veneziane settecentesche riportate sopra, in quel caso l'asso di bastoni reca il motto: \"Se ti perdi, to dano\"; \"ti\" in dialetto veneziano sta per \"tu\", \"to\" sta per \"tuo\", dunque il motto \u00e8 lo stesso, mentre nelle trevigiane moderne \u00e8 cambiato.\nCarte viterbesi.\nEstinte e diffuse soprattutto in Italia meridionale, erano un ibrido tra le piacentine e le romagnole, con le quali spesso venivano confuse; queste carte misuravano 45mm per 90mm. La similitudine con le piacentine era evidente soprattutto per l'asso di denari raffigurante un'aquila, mentre quella con le romagnole era evidente per via dei cavalli rampanti e i cavalieri senza staffe. Come la maggior parte delle carte italiane in stile spagnolo, queste avevano bastoni e spade disposte in modo simmetrico, fatta eccezione per il tre di bastoni. Comunque, il mazzo, composto da 40 carte, era riconoscibile per via di un grappolo d'uva rappresentato sul quattro di denari (a volte sostituito da una lupa coi gemelli, simbolo di Roma) e un leone rappresentato sul quattro di coppe. I re di denari e coppe avevano in mano scettri al posto delle tradizionali asce, l'asso di coppe aveva una base tonda anzich\u00e9 esagonale, le spade erano lamellate anzich\u00e9 dritte e i colori dei bastoni non erano tre (come nelle carte romagnole), ma due.\nIl bollo d'imposta.\nNel primo Regno di Sardegna la tassa sulle carte da gioco si riscuoteva mediante l'apposizione di un bollo sulle carte medesime. All'atto della proclamazione del Regno esistevano, nei vari stati italiani, due sistemi diversi di tassazione. Il primo sistema consisteva nella somministrazione obbligatoria da parte dello Stato ai fabbricanti, e ad un prezzo superiore al costo, della carta filigranata necessaria per la fabbricazione delle carte da gioco. Il secondo nell'obbligo di far bollare dal Governo una determinata carta del mazzo\".\" Il primo sistema vigeva in Piemonte, nei Ducati, nelle Romagne e nell'Umbria. Il secondo in Lombardia, in Toscana e nel Regno di Napoli. A questo ultimo sistema si uniform\u00f2 la legge n. 965 del 28 settembre 1862.\nLa tassa sulle carte da gioco fu stabilita in lire 0,30 per ciascun mazzo di 52 carte o meno, e in lire 0,50 per quelli di pi\u00f9 di 52 carte. La carta di ciascun mazzo su cui era apposto il bollo era: l'asso di cuori per carte a punti e figure; l'asso di danaro per mazzi di carte con danari, coppe, spade e bastoni; per il \"gioco del cucco\", una delle due carte avanti in n. 15 e rappresentanti il gufo, ossia il \"cucco\". Costituiva contravvenzione il semplice possesso di mazzi di carte non bollate.\nNel 1879 l'amministrazione constat\u00f2 che il gettito derivante dalla tassa di bollo sulle carte da gioco non garantiva le entrate preventivate. Il motivo era da ricercarsi nel fatto che venivano commesse numerose frodi nel falsificare e contraffare il bollo. Per ovviare a questa situazione la bollatura delle carte da gioco fu affidata all'Officina delle carte valori di Torino. Con R.D. n. 1080 del 2 novembre 1882 si stabil\u00ec l'effige del nuovo bollo da apporsi sulla carte da gioco: \"Testa di Mercurio, con la faccia rivolta a sinistra di chi lo guarda, impresso con inchiostro bruno-cupo d'Italia\".\nIl R.D. 30 dicembre 1923, n. 3277, configur\u00f2 l'imposta sulle carte da giuoco come una tassa di bollo che si applicava, nella misura di lire 3 per mazzo, per le carte comuni, e di lire 5 per le carte di lusso, su tutte le carte da giuoco fabbricate in Italia o provenienti dall'estero. L'imposta era dovuta dal fabbricante o dall'importatore, a favore del quale per\u00f2 sorgeva, nei rapporti col suo compratore, uno speciale diritto di credito che la legge dichiarava privilegiato.\nL'art. 90 del D.P.R. 26 ottobre 1972, n. 633, ha abolito la tassa di bollo sulle carte da gioco."}
{"id": "152016", "revid": "33689", "url": "https://it.wikipedia.org/wiki?curid=152016", "title": "Carte da gioco siciliane", "text": ""}
{"id": "152024", "revid": "30274", "url": "https://it.wikipedia.org/wiki?curid=152024", "title": "Generatori di numeri pseudo-casuali", "text": ""}
{"id": "152026", "revid": "729019", "url": "https://it.wikipedia.org/wiki?curid=152026", "title": "Inishtrahull", "text": "Inishtrahull \u00e8 un piccolo isolotto a nord delle coste del Donegal e, se si esclude Rockall, la cui nazionalit\u00e0 \u00e8 disputata, \u00e8 il territorio pi\u00f9 settentrionale della Repubblica d'Irlanda. La piccola isola \u00e8 totalmente disabitata ed ospita un faro."}
{"id": "152027", "revid": "102037", "url": "https://it.wikipedia.org/wiki?curid=152027", "title": "Osanna (gruppo musicale)", "text": "Gli Osanna sono un gruppo musicale italiano di genere rock progressivo, formato a Napoli agli inizi degli anni settanta per iniziativa del gruppo Citt\u00e0 Frontale e del fiatista Elio D'Anna. Il gruppo \u00e8 stato tra le prime band rock italiane a proporre concerti dal vivo con trucco e costumi di scena. Le loro esibizioni erano sostenute anche da coreografie create attraverso la teatralit\u00e0 della tradizione mediterranea con richiami alla commedia dell'arte.\nStoria.\nGli anni settanta.\nAlla fine del 1970 i componenti della prima formazione del gruppo Citt\u00e0 Frontale, gi\u00e0 Volti Di Pietra, Lino Vairetti (voce), Danilo Rustici (chitarra solista), Massimo Guarino (batteria) e Lello Brandi (basso) incontrano il talentuoso flautista e sassofonista Elio D'Anna, proveniente dagli Showmen di James Senese. Il gruppo deve rimpiazzare Gianni Leone in procinto di entrare nel Balletto di Bronzo.\nIl gruppo comincia subito un'intensa attivit\u00e0 concertistica, esordendo nel 1971 al Festival Pop di Caracalla, e successivamente partecipando al Festival di Musica d'Avanguardia e di Nuove Tendenze di Viareggio dove impressionano critica e pubblico per l'impatto della loro dimensione live. Il gruppo, appoggiato dal manager Pino Tuccimei, firma un contratto con la casa discografica Fonit Cetra ed esordisce con l'album \"L'uomo\", che riscuote una buona accoglienza vincendo il \"Premio della Critica Discografica Italiana\". Il disco \u00e8 un concept album molto ricercato anche sotto l'aspetto grafico, con una copertina apribile in tre parti a formare un poster a forma di punto esclamativo. I risvolti interni ospitano le note introduttive a cura di due celebri firme, quali Renzo Arbore e Fabrizio Zampa. L'album \u00e8 valido sotto l'aspetto musicale con influenze di band quali Jethro Tull e Led Zeppelin, con i potenti fraseggi di Rustici e le chiose a met\u00e0 strada tra il folk e il jazz di D'Anna, ma soffre di qualche calo di tensione nonostante la grintosa performance vocale di Vairetti. I testi sono interessanti nella loro essenzialit\u00e0. Alcuni brani vengono inseriti nella colonna sonora del film \"Grazie signore p...\"\nL'anno successivo l'incontro con la musica da film \u00e8 pi\u00f9 diretto. Il maestro Luis Bacalov coinvolge il gruppo nell'esecuzione della colonna sonora composta per il film \"Milano calibro 9\", un film noir diretto da Fernando Di Leo. L'album si intitola \"Preludio, Tema, Variazioni e Canzona\", e si inquadra nel filone delle contaminazioni tra orchestra classica e musica rock, che era stato appena avviato dallo stesso Bacalov con il \"Concerto Grosso per i New Trolls\". L'esperimento non bissa il successo dei New Trolls, anche se le \"variazioni\" composte dagli Osanna hanno qualche spunto interessante. Il 1972 resta soprattutto un anno di intensa attivit\u00e0 concertistica, nella quale la band propone l'originale aspetto scenico, con le lunghe vesti colorate, i visi dipinti e le coreografie. Il gruppo suona alla \"Controcanzonissima\" organizzata da \"Ciao 2001\" al Piper Club, al Festival Pop di Villa Pamphili, e al 2\u00ba Festival di Musica d'Avanguardia e di Nuove Tendenze al Foro Italico. Infine un tour italiano li vede protagonisti al fianco dei Genesis, gruppo internazionale con un live-act altrettanto teatrale.\nL'intensa attivit\u00e0 dal vivo prosegue anche nel 1973. In estate il gruppo organizza a Napoli il raduno chiamato \"Be-In\" a cui partecipa il meglio della scena progressive italiana. L'evento si rivela un successo musicale e di pubblico, ma anche un grosso crack economico per le finanze della band.\nIn quell'anno viene dato alle stampe l'album \"Palepoli\", che \u00e8 ritenuto uno degli episodi pi\u00f9 riusciti del progressive italiano. Il disco \u00e8 un concept costituito da tre lunghe composizioni, che si sviluppano attorno al contrasto fra tradizione e modernit\u00e0, tra la spinta a innovare a cui si contrappone il recupero della tradizione popolare. La musica infatti \u00e8 un impasto sonoro di registri musicali antichi e moderni, dall'improvvisazione free jazz, al recupero del folk partenopeo, passando per riff hard rock e partiture di derivazione blues. \"Palepoli\", che vuol dire citt\u00e0 antica, viene contrapposta idealmente alla \"Neapoli\" moderna, fredda e distaccata chiusa nel suo egoismo metropolitano. Al disco segue un tour teatrale omonimo scritto con Tony Newiller, sulla storia della cultura popolare napoletana, messo in scena dal gruppo con la partecipazione di una compagnia di artisti, mimi e danzatori.\nNel 1974 esce il quarto album \"Landscape of life\". Il gruppo \u00e8 minato da dissidi interni, acuiti durante la lavorazione del disco. Il disco viene concluso in maniera travagliata con la partecipazione di Corrado Rustici, fratello di Danilo, ex Cervello. Il disco ha una pregevole copertina, opera grafica del batterista Guarino, ma il risultato musicale complessivo non \u00e8 all'altezza dei precedenti. Dopo la sua pubblicazione il gruppo si scioglie per ricostituirsi nel 1977 senza Elio D'Anna, sostituito dal tastierista Fabrizio D'Angelo, e con Enzo Petrone al basso. Con questa formazione gli Osanna realizzano \"Suddance\" che pubblicano nel 1978 per la CBS, disco che nonostante l'apprezzamento della critica non riscuote il successo sperato, per poi sciogliersi definitivamente all'inizio dell'anno successivo.\nIl ritorno.\nDopo un lungo oblio, una nuova edizione della band napoletana torna attiva nel 1999 dando vita al ritorno del \"Neapolis Rock Festival\" e incidendo il disco \"Taka Boom\" nel 2000. L'album contiene vecchi successi riarrangiati con tecnologie digitali e alcuni brani inediti. La nuova versione degli Osanna porta in scena una variante del trucco facciale della prima fase della band; in special modo, Vairetti adotta un pattern fisso per met\u00e0 rosso e per met\u00e0 nero.\nAd aprile 2008, con una formazione completamente rinnovata, gli Osanna entrano in studio per un nuovo lavoro discografico. Lino Vairetti, coadiuvato dal figlio Irvin Luca (voci e programmazione tastiere), Fabrizio Fedele (chitarre), Sas\u00e0 Priore (piano e tastiere), Nello D'Anna (basso) e Gennaro Barba (percussioni) incidono il CD dal titolo \"Prog Family\" a nome Osanna/Jackson. Il disco \u00e8 uno spunto per reincidere i classici del repertorio ma con una nuova lettura, e soprattutto con un nugolo di prestigiosissimi ospiti tra cui, appunto, David Jackson, storico sax dei Van Der Graaf Generator (da qui il titolo del CD).\nTra gli altri ospiti troviamo Gianni Leone (Balletto di Bronzo), TM Stevens (Steve Vai, Joe Satriani, etc.), David Cross (ex King Crimson), Solis String Quartet e altri nomi del panorama prog/rock internazionale, a testimonianza dell'enorme stima che lo storico gruppo napoletano tuttora suscita nell'ambiente.\nNel 2012, gli Osanna \"rivisitano\" il disco \"Milano calibro 9\" in versione live, nell'ambito di due prestigiosi concerti tenuti in Giappone. L'incisione di tali esibizioni costituir\u00e0 la base del disco dal vivo \"Rosso Rock\", che verr\u00e0 pubblicato nel settembre del 2012, contenente anche due inediti, tra cui spicca il brano che d\u00e0 il titolo al disco. Viene anche realizzato un videoclip. L'album viene venduto anche \"accoppiato\" a un vino omonimo dalla produzione esclusiva.\nNel 2013, viene pubblicato dalla Black Widow Records \"Tempo\", un doppio DVD antologico che ripercorre la loro storia visiva dalle origini del 1971 al giorno d'oggi, attraverso filmati d'archivio, stralci di concerti e reportage. Nel cofanetto \u00e8 incluso un libro.\nNel giugno del 2015, gli Osanna pubblicano il loro nuovo disco di inediti, il cui titolo \u00e8 \"Palepolitana\"; l'album presenta come bonus un remake delle tre tracce di \"Palepoli\". Il disco \u00e8 un concept che racconta la storia di un androide e la sua ipotetica discesa negli inferi del sottosuolo partenopeo, a bordo di una carrozza del metr\u00f2.\nNel tardo 2016, gli Osanna si esibiscono come co-headliners nell'ambito di un tour teatrale, assieme alla Nuova Compagnia di Canto Popolare: \"50 anni in Buona Compagnia\". In contemporanea, viene pubblicato un nuovo disco live intitolato \"Pape Sat\u00e0n Aleppe\", presentato da un nuovo singolo e da un annesso videoclip: \"Taka Boom\".\nNel 2018 Lino Vairetti \u00e8 tra i protagonisti del docufilm \"Vinilici. Perch\u00e9 il vinile ama la musica\". Nel documentario Vairetti narra del suo incontro a Genova con Peter Gabriel durante un tour con i Genesis, e della probabile fonte di ispirazione per quest'ultimo a truccarsi il volto. Il docufilm riprende il frontman degli Osanna in occasione della riedizione del brano \"'A Zingara\" a quaranta anni da \"Suddance\", contenuto nella colonna sonora del film.\nIl 16 febbraio 2021 esce il film Osannaples, documentario interamente dedicato alla band.\nIl chitarrista Danilo Rustici muore il 27 febbraio 2021, a 71 anni per complicanze legate al COVID-19.\nIl 1 dicembre 2021 viene pubblicato il settimo album della band, Il Diedro Del Mediterraneo, a sei anni di distanza dall'ultimo lavoro della band nei formati digitale, Vinile e CD. Nell'edizione in CD viene affiancato da un DVD contenente il documentario Osannaples. Nel disco \u00e8 presente il brano \"Tu\" dedicato al chitarrista Danilo Rustici che vede la partecipazione di David Jackson al sax."}
{"id": "152029", "revid": "709565", "url": "https://it.wikipedia.org/wiki?curid=152029", "title": "Libertad", "text": "Libertad (che in spagnolo significa \"libert\u00e0\") pu\u00f2 riferirsi a:"}
{"id": "152030", "revid": "125383382", "url": "https://it.wikipedia.org/wiki?curid=152030", "title": "Kansas City Chiefs", "text": "I Kansas City Chiefs sono una squadra di football americano della NFL con sede a Kansas City, nello stato del Missouri. Competono nella West Division della American Football Conference. Nati in origine come Dallas Texans, furono fondati da Lamar Hunt nel 1960 come membro originario della American Football League (AFL). Nel 1963 si trasferirono a Kansas City assumendo il nome attuale e si unirono alla NFL nel 1970 dopo la fusione delle due leghe. La squadra \u00e8 legalmente registrata col nome di Kansas City Chiefs Football Club, Incorporated e, secondo la rivista \"Forbes\", al 2019 il suo valore \u00e8 di circa 2,3 miliardi di dollari, ventiquattresimi tra le franchigie della NFL\nDal 1960 al 1969, i Chiefs sono stati una franchigia di successo nella AFL, vincendo tre campionati (nel 1962, 1966 e 1969) e terminando con un record nella lega di 92\u201350\u20135. Furono la seconda squadra della AFL (dopo i New York Jets) a vincere il Super Bowl, dove superarono i Minnesota Vikings. Per il titolo successivo la squadra dovette attendere cinquant'anni, quando conquist\u00f2 il Super Bowl LIV nel battendo i San Francisco 49ers per 31-20. I Chiefs furono la seconda squadra, dopo i Green Bay Packers, ad apparire in pi\u00f9 di un Super Bowl, e la prima a qualificarvisi in due diversi decenni.\nStoria.\nNel 1959 Lamar Hunt inizi\u00f2 le discussioni con altri uomini d'affari per dare vita a una lega di football americano che potesse rivaleggiare con la National Football League. L'American Football League nacque l'anno successivo e Hunt stabil\u00ec la propria squadra a Dallas col nome di Texans. Questa vi rimase per tre stagioni, vincendo il campionato AFL nel 1962 sotto la guida dell'allenatore Hank Stram. Per evitare la concorrenza dei Dallas Cowboys, nel 1963 la franchigia si trasfer\u00ec a Kansas City cambiando il nome in Chiefs. Dal 1964 al 1969 la squadra visse il suo periodo d'oro. Torn\u00f2 a vincere il campionato AFL nel 1966, venendo poi sconfitta nel Super Bowl I dai Green Bay Packers. Tre anni dopo i Chiefs conquistarono il loro terzo titolo AFL e batterono i favoriti Minnesota Vikings nel Super Bowl IV. MVP della gara fu il quarterback Len Dawson.\nNel 1970 AFL e NFL si fusero. I Chiefs l'anno successivo fece registrare l'ultima apparizione ai playoff per 15 anni. Nel 1982 la squadra ebbe il suo primo record positivo dal 1973. Quattro anni dopo torn\u00f2 ai playoff sotto la direzione dell'allenatore Marv Levy, venendo eliminata dai New York Jets. Dopo altre due stagioni negative, nel 1989 fu ingaggiato l'ex allenatore dei Cleveland Browns Marty Schottenheimer. La prima scelta nel draft dell'era del nuovo general manager Peterson fu il miglior giocatore della franchigia per il successivo decennio, il linebacker Derrick Thomas, selezionato come quarto assoluto. Nel 1990 la squadra torn\u00f2 ai playoff con un record di 11-5 (il migliore dal 1969), venendo per\u00f2 subito eliminata dai Miami Dolphins. Nel 1991, i Chiefs vinsero la loro prima gara di playoff dal Super Bowl IV con un 10-6 contro i Los Angeles Raiders. La settimana seguente la squadra perse per 37-14 coi Buffalo Bills nel divisional round. Dopo un'altra sconfitta nel primo turno di playoff del 1993, i Chiefs acquisirono dai San Francisco 49ers il leggendario quarterback Joe Montana che port\u00f2 la squadra fino alla finale della AFC. Nel 1994 Kansas City si qualific\u00f2 ai playoff per la quinta stagione consecutiva, uscendo per\u00f2 subito coi Dolphins, gara dopo la quale Montana si ritir\u00f2. Nel 1996, malgrado le pessimistiche previsioni, i Chiefs terminarono col miglior record della NFL (13-3), uscendo per\u00f2 a sorpresa contro gli Indianapolis Colts nel primo turno della \"post-season\". Nel 1996, malgrado un record di 9-7, i Chiefs per la prima volta non raggiunsero i playoff dal 1989. L'anno seguente la squadra torn\u00f2 a un bilancio di 13-3, perdendo nel divisional round contro i Denver Broncos. Nel 1998 i Chiefs scesero a un record di 7-9. Marty Schottenheimer ricevette aspre critiche per i suoi fallimenti nei playoff e per il suo stile di gioco conservativo (soprannominato \"Martyball\") e si dimise a fine stagione.\nDopo l'addio di Schottenheimer, questi fu sostituito come capo-allenatore dall'allenatore della difesa Gunther Cunningham. In due anni, Cunningham mostr\u00f2 pochi segnali di miglioramento, terminando con record di 9-7 e 7-9. Una tragedia colp\u00ec la squadra quando Derrick Thomas mor\u00ec per le conseguenze di un incidente d'auto avvenuto la mattina del 23 gennaio 2000. Dal 2001 al 2005, i Chiefs poterono contare su un attacco d'alto livello guidato dal quarterback Trent Green, dal running back Priest Holmes e dal tight end Tony Gonzalez, con Dick Vermeil in panchina, non riuscendo tuttavia a vincere alcuna partita di playoff in quel periodo.\nDal 2006 al 2012, i Chiefs vissero diversi tentativi di ricostruzione, con il running back Jamaal Charles che si afferm\u00f2 come la stella della squadra. Kansas City tocc\u00f2 il fondo nel 2012 quando termin\u00f2 col peggior record della NFL, 2-14. Dal 2013 fu l'ex allenatore dei Philadelphia Eagles Andy Reid a prendere in mano le redini della franchigia, vincendo tutte le prime nove partite e riportando la squadra ai playoff, dove fu eliminata nel primo turno dagli Indianapolis Colts malgrado un cospicuo vantaggio.\nNel 2016 e 2017 la squadra vinse la propria division guidata dal quarterback Alex Smith. Nel 2018 questi fu sostituito da Patrick Mahomes, scelto nel primo giro dell'anno precedente, che rispose passando oltre 5.000 yard e 50 touchdown, diventando il primo giocatore della storia della squadra a venire premiato come MVP della NFL. Nei playoff i Chiefs furono eliminati nella finale della AFC ai tempi supplementari dai Patriots futuri campioni. L'anno successivo Kansas City vinse il quarto titolo di division consecutivo e nei playoff batt\u00e9 i Texans e i Titans, malgrado l'essersi trovata in svantaggio in entrambe le partite. Il 3 febbraio 2020 all'Hard Rock Stadium di Miami i Chiefs batterono i San Francisco 49ers per 31-20 nel Super Bowl LIV, conquistando il primo titolo dopo cinquant'anni. Mahomes venne eletto MVP della gara.\nCronistoria.\n\"Questa \u00e8 la lista delle ultime 5 stagioni dei Chiefs.\"\nGiocatori importanti.\nMembri della Pro Football Hall of Fame.\nFino alla classe 2020, sedici giocatori e quattro membri dello staff dei Chiefs sono stati inseriti nella Pro Football Hall of Fame.\nRecord di franchigia.\nCarriera\nStagionali\nRivalit\u00e0.\nIl fatto che la AFC West sia sempre stata composta dalle medesime franchigie dalla sua fondazione ha fatto s\u00ec che le quattro squadre che vi appartengono sviluppassero una fortissima rivalit\u00e0 tra loro. Pertanto i tifosi dei Chiefs considerano come rivali i Broncos, i Chargers e soprattutto i Raiders. Fino al 2015, inoltre, competevano per la \"Governor's Cup\" con i loro rivali interstatali.\nOakland Raiders.\nQuella tra Chiefs e Raiders \u00e8 considerata una tra le rivalit\u00e0 pi\u00f9 accese nell'intera NFL. Le due squadre hanno sempre giocato nella stessa division dalla creazione dell'American Football League nel 1960, per poi passare entrambe alla AFC West. La scintilla che ha fatto nascere l'astio tra i tifosi \u00e8 riconducibile al 1967, quando la squadra di baseball dei Kansas City Athletics lasci\u00f2 il Missouri per trasferirsi ad Oakland. Questo, unito al fatto che entrambe le squadre stessero vivendo periodi d successo, ha generato un reciproco astio che permane ancora oggi. Molti giocatori, da entrambe le parti, hanno approfondito in alcune interviste l'intensit\u00e0 della rivalit\u00e0: l'ex linebacker dei Raiders e nativo di Oakland Kirk Morrison riport\u00f2 che nella sua citt\u00e0, date le rivalit\u00e0 dei Raiders con i Chiefs ed i 49ers, \u00e8 inevitabile \"crescere odiando i colori rosso ed oro\", mentre Harvey Williams (che ha giocato per entrambe le franchigie) ha affermato che tutto \u00e8 riassumibile in \"una sola parola: sangue\".\nDenver Broncos.\nLa rivalit\u00e0 tra i Chiefs ed i Broncos risale a quando i primi giocavano ancora a Dallas. I Texans/Chiefs ebbero spesso la meglio sulla squadra del Colorado nel periodo della AFL, ma da allora i Broncos hanno migliorato il loro rendimento negli scontri diretti e vinto tre volte il Super Bowl. Le partite sono spesso molto dure e fisiche, oltre a rivelarsi equilibrate ed incerte, e nella maggior parte dei casi si concludono con la vittoria della squadra di casa (si tratta infatti di una delle rivalit\u00e0 con i migliori \"home-field advantages\" di tutta la NFL).\nLos Angeles Chargers.\nNonostante lo spostamento dei Chiefs da Dallas a Kansas City e gli spostamenti dei Chargers tra Los Angeles e San Diego, queste due franchigie competono nella stessa division dal 1960 ed i continui incontri tra le due squadre hanno generato una sentita rivalit\u00e0 da entrambe le parti.\nGovernor's Cup.\nLa Governor's Cup, nota anche come \"Battle of Missouri\" o \"Show-me State Showdown\", era un trofeo disputatosi in due periodi distinti tra il 1970 ed il 2015 ed assegnato alla squadra NFL dello stato del Missouri che riuscisse ad ottenere pi\u00f9 vittorie sull'altra all'interno della stagione NFL, contando eventuali incontri di pre-stagione, stagione regolare e playoff. Dal 1970 al 1987 i Chiefs si disputavano il trofeo con i St. Louis Cardinals, ma la competizione e la rivalit\u00e0 creatasi anche a causa della rivalit\u00e0 geografica tra le citt\u00e0 di Kansas City e St. Louis \u00e8 terminata con il trasferimento dei Cardinals a Phoenix, in Arizona. Tuttavia la Governor's Cup riprese nel 1996 con l'arrivo a St. Louis dei Rams ed ha generato una rivalit\u00e0 accesa tra le due squadre fino al ritorno dei Rams a Los Angeles nel 2016."}
{"id": "152031", "revid": "767487", "url": "https://it.wikipedia.org/wiki?curid=152031", "title": "Yes Sir, I Will", "text": "Yes Sir, I Will \u00e8 un album della punk band inglese dei Crass, pubblicato nel 1983.\nFu questo l'ultimo album ufficiale della band. L'album \u00e8 composto da una singola traccia (divisa nelle due facciate nella versione in vinile, unica nella versione CD) che conteneva un amaro e violento attacco all'allora primo ministro Margaret Thatcher e al suo governo nel periodo immediatamente successivo alla guerra delle Falkland, cantato sopra un accompagnamento arrabbiato quasi improvvisato degli strumentisti del gruppo. Gran parte delle parole di questa canzone sono riprese dalla lunga poesia \"Rocky Eyed\" del batterista Penny Rimbaud. Nelle note di copertina dell'album sono riportate parti dell'articolo di Rimbaud \"The Pig's Head Controversy\" che originariamente erano apparse nella rivista \"International Anthem\".\nIl titolo del disco \u00e8 ironico ed \u00e8 ripreso da un ritaglio di giornale che riportava una conversazione che avrebbe avuto luogo tra Carlo, Principe di Galles ed un soldato gravemente ustionato (forse Simon Weston?), appena tornato dalle Falkland.\n\"\"Rimettiti presto,\" disse il Principe. E l'eroico soldato rispose \"Sissignore, lo far\u00f2\"\".\nUn film dell'artista Gee Vaucher pensato come accompagnamento a \"Yes Sir, I Will\" \u00e8 stato presentato al Festival di film punk \"Stuff the Jubilee\" nel 2002. La traccia \u00e8 stata recentemente remixata da Penny Rimbaud che ha aggiunto un'ulteriore strumentazione jazz suonata da Ingrid Laubrock (sassofono) e Julien Seigal (contrabbasso)."}
{"id": "152032", "revid": "2091899", "url": "https://it.wikipedia.org/wiki?curid=152032", "title": "Regione di Valpara\u00edso", "text": "La regione di Valparaiso anche chiamata V Regi\u00f3n \u00e8 una delle sedici regioni in cui il Cile \u00e8 diviso. Delimitata a nord dalla regione di Coquimbo, nel sud-est dalla Regione Metropolitana di Santiago, a sud dalla regione del Libertador General Bernardo O'Higgins, a est con l'Argentina, ad ovest con l'Oceano Pacifico.\nLa regione comprende le province di Isola di Pasqua, di Los Andes, Petorca, Quillota, San Antonio, San Felipe de Aconcagua, Marga Marga e Valpara\u00edso e la capitale \u00e8 la citt\u00e0 di Valpara\u00edso, sede del Congresso nazionale cileno.\nLa regione comprende il territorio conosciuto come Isole del Cile, nel quale si trova l'arcipelago delle Isole Juan Fern\u00e1ndez, le Isole Desventuradas e le isole della Polinesia Isola di Pasqua (o Rapa Nui) e Isola Sala y G\u00f3mez.\nGoverno e amministrazione.\nLa regione di Valpara\u00edso, ai fini del governo e dell'amministrazione interna, \u00e8 suddivisa in 8 province. Ai fini del governo locale invece, le province sono divise in 38 comuni.\nA fini elettorali, la regione di Valpara\u00edso corrisponde ai distretti senatoriali V e VI, e comprende i distretti 10, 11, 12, 13, 14 e 15.\nGoverno.\nIl governo della regione spetta all'intendente, nominato dal presidente della Repubblica. Nel 2006 Iv\u00e1n de la Maza Maillet ricopre questo ruolo.\nIl governo e l'amministrazione delle province spetta invece a sette governatori nominati dal Presidente della Repubblica. Nel 2006 sono Nilton Vergara Coach (Quillota); Retamal Benigno Rodriguez (Los Andes), Ricardo Bravo Oliva (Valparaiso); Olavarr\u00eda Leticia Carmona (San Felipe de Aconcagua), Julio Trigo (Petorca); Burotto Humberto Guevara (San Antonio) e Hotusa Hey Melania Carolina (Isola di Pasqua).\nAmministrazione.\nL'amministrazione della regione spetta al governo regionale, costituito dal sindaco e dal Consiglio regionale, composto di 28 amministratori regionali eletti indirettamente dai consiglieri delle varie province: 4 per Quillota, 3 per Los Andes, 11 per Valparaiso, 3 per San Felipe de Aconcagua, 2 per Petorca, 3 per San Antonio, e 2 per l'Isola di Pasqua.\nGeografia fisica.\nLungo la cordigliera delle Ande si possono vedere cime che vanno da 5.000 a 6.000 metri, come il Monte Juncal alto 6110 m. A nord la cordigliera delle Ande e quella della costa formano una sola unit\u00e0, in quanto sono unite da cordoni trasversali.\nLa Depressione intermedia: in questa regione possono essere osservati le ultime valli trasversali, che corrispondono ai bacini dei fiumi Petorca, La Ligua e Aconcagua. Il cordone trasversale Chacabuco marca il confine tra la regione di Valparaiso e la regione metropolitana. La depressione intermedia \u00e8 presente solo in alcuni bacini interni, come La Catapilco e La Ligua, delimitati dalle colline.\nCome si \u00e8 gi\u00e0 detto, nella parte settentrionale la cordigliera della costa e quella delle Ande vanno a costituire un'unica unit\u00e0. A sud del fiume Aconcagua le due cordigliere si differenziano chiaramente, separati dalla depressione intermedia. La catena montuosa raggiunge altezze elevate nella parte meridionale, esempio di ci\u00f2 \u00e8 il monte la Campana. Circa nel 33\u00ba parallelo, la cordigliera si divide in due rami, quello occidentale, che appartiene alla V regione, e quello orientale, che appartiene alla regione metropolitana.\nLe pianure costiere si trovano tra la cordigliera della costa e l'Oceano Pacifico. Esse si espandono dalla foce del fiume Aconcagua verso sud, variando la loro larghezza dai 100 m ai 15\u00a0km. In alcune zone le pianure costiere presentano colline o montagne: questo \u00e8 il caso di Valpara\u00edso che sorge principalmente sulle colline. Le pianure costiere sono spesso interrotte da fiumi che hanno origine nella cordigliera della costa, come l'estuario Marga Marga. Sono frequenti le dune costiere come Longotoma.\nIdrografia.\nNumerosi fiumi compongono la rete regionale, soprattutto a causa della complessa topografia di questa regione. I pi\u00f9 importanti fiumi sono la Petorca, La Ligua e Aconcagua, quest'ultimo \u00e8 quello che ha il bacino pi\u00f9 grande. Il pi\u00f9 importante sistema idrografico della regione \u00e8 quello del fiume Aconcagua, nel settore centrale della regione, con un bacino di 7640\u00a0km\u00b2 e una lunghezza di 190\u00a0km, caratteristiche che hanno favorito lo sviluppo delle attivit\u00e0 economiche connesse al settore agricolo, dell'industria e delle miniere. Nel settore settentrionale della regione si sviluppa il sistema del fiume Petorca e quello de La Ligua; nel sud della regione, i pi\u00f9 importanti fiumi sono formati dal corso inferiore del fiume Maipo e dalla foce del fiume Rapel.\nClima.\nLa regione di Valpara\u00edso ha un clima temperato mediterraneo, ma con alcune variazioni. Pu\u00f2 essere semi-arido a nord del fiume Aconcagua, \u00e8 pi\u00f9 umido e mediterraneo nelle regioni costiere e freddo nei pressi della cordigliera.\nSia l'Oceano Pacifico, in generale, che la corrente di Humboldt, in particolare, influenzano notevolmente il comportamento degli elementi climatici della regione. Le direzioni prevalenti dei venti, tutti di componente oceanica e tutti portatori di umidit\u00e0, spiega la costante presenza di questi fattori nel clima regionale. In questa regione inizia la predominanza dei climi temperati.\nLa natura fredda della corrente di Humboldt determina l'esistenza permanente di una fascia di basse temperature vicino alla costa, contribuendo alla diminuzione delle temperature continentali.\nVegetazione.\nLa classificazione effettuata in Cile permette di individuare la Regione di Valpara\u00edso tra i limiti della zona denominata \"mesomorfica\".\nL'area centrale della regione \u00e8 caratterizzata da una steppa di arbusti spinosi, prevalentemente biancospino. Nei settori pi\u00f9 soleggiati, verso nord, si incontrano arbusti come guaiaco, carrubo, \"quillay\" (quillaia), \"molle\" (schinus) e altri della famiglia del biancospino. Nella zona costiera si pu\u00f2 incontrare vegetazione formata dal \"peumo\", \"boldos\" (boldo), \"maitenes\", insieme a erbe e graminacee. Nelle zone umide possono essere trovati \"litres\", \"quilas\", \"pataguas\". Tra i 400 e i 1.000 metri, esiste il cosiddetto bosco sclerofilo. Questo bosco \u00e8 costituito da specie arboree come \"quillay\", \"litre\", \"molle\", \"belloto\", \"boldo\" e \"peumo\".\nSui monti La Campana e El Roble si sviluppano boschi di querce (\"Nothofagus obliqua\" e \"Nothofagus macrocarpa\") tra gli 800 e 900 metri. Altra specie importante \u00e8 la palma cilena che si trova in diverse aree, in piccole comunit\u00e0, nella Cordigliera della Costa dove spicca il Parco Nazionale di La Campana. La sua importanza economica \u00e8 la raccolta di miele di palma e a causa del suo grande sfruttamento oggi \u00e8 in pericolo di estinzione.\nNella catena montuosa, sopra i 1.600 e 2.500 metri, il paesaggio \u00e8 costituito dalla steppa arbustiva sub-andina adattata al suolo roccioso e a condizioni estreme di venti forti e accumuli di neve. Sopra 2.500 m, si incontra la steppa alto-andina, che si caratterizza per la sua poca altezza (40\u00a0cm).\nCitt\u00e0 principali.\nTra le citt\u00e0 pi\u00f9 importanti di questa regione c'\u00e8 Valpara\u00edso (263.499 ab. nel 2002), sede del Congresso nazionale e uno dei porti pi\u00f9 rilevanti del paese. Dichiarata dall'UNESCO come patrimonio mondiale dell'umanit\u00e0 e dal governo come la capitale culturale del paese. La particolarit\u00e0 della disposizione delle colline a picco sul mare (in semicerchio) consente una visione particolareggiata della citt\u00e0.\nValpara\u00edso \u00e8 situata vicino alla citt\u00e0 di Vi\u00f1a del Mar (286.931 ab. nel 2002), popolare localit\u00e0 di intrattenimento e relax, dispone di una vasta gamma di infrastrutture turistiche.\nNon possiamo dimenticare il porto numero uno in Cile per il trasporto di merci, San Antonio (198.435 abitanti circa nel 2002), capitale della omonima provincia, la quale offre bei paesaggi ed \u00e8 la terra di poeti come Neruda, Parra e Vicente Huidobro.\nAll'interno della regione si trova Los Andes (55.127 ab. nel 2002), un importante centro di comunicazione con l'Argentina.\nAltre grandi citt\u00e0 sono (in base al censimento della popolazione del 2002): Quilpu\u00e9 (126.893 abitanti); Villa Alemana (115.569 abitanti); Quillota (200.231 abitanti ca.); San Felipe (53.017 abitanti); La Calera (47.836 abitanti); e Limache (34.948 abitanti).\nEconomia.\nMiniera.\nLe principali risorse minerarie della regione sono quelle del rame rappresentate dal giacimento sotterraneo e miniera a cielo aperto di propriet\u00e0 di Codelco Chile, ubicata nel comune di Los Andes. Il rame \u00e8 trasformato per via ferroviaria da Saladillo alla Divisi\u00f3n Ventanas di Codelco Chile, dove viene trasformato in raffineria, che si trova sulla costa a nord del comune di Puchuncav\u00ed. Ci sono anche estrazioni di oro, argento, molibdeno, zinco e piombo nelle miniere private del settore della cordigliera. Nelle miniere non metalliche si estrae carbonato di calcio e calcare, che danno origine all'industria di cemento di La Calera, ed al totale della produzione interna di talco e feldspato.\nAgricoltura.\nIl suolo di questa regione \u00e8 favorevole all'agricoltura e vi \u00e8 sufficiente acqua da irrigazione che \u00e8 distribuito attraverso canali e bacini. I pi\u00f9 importanti sono: quello di Pe\u00f1uelas, Lo Orozco, Lo Ovalle, Catapilco, Chepical, Las Palmas e Pitana. Il 30% della produzione agricola va al settore agricolo-industriale e il 70% al consumo fresco. Ultimamente c'\u00e8 stato un forte aumento delle esportazioni, in particolare di uva. La regione contribuisce con il 29,7% della produzione nazionale di uva e con il 30% del totale della produzione di pesche. Essa produce anche kiwi, nettarine, albicocche, noci, mandorle e limoni. Si evidenzia anche la produzione di ortaggi, patate e culture orientali, come il tabacco da fiuto, la meraviglia e la canapa. Bestiame: 109.350 bovini, 91.080 ovini e 56.130 suini. Grazie al pino (zone costiere e di San Antonio), il settore forestale ha avuto un grande crescita.\nPesca.\nA livello nazionale, occupano il quarto posto con 370.000 tonnellate di pescato sgombri e sardine; quasi l'85% del pescato \u00e8 destinato a diventare farina di pesce. I molluschi e i crostacei sono al secondo posto, con 3419 tonnellate di vongole, gamberetti (3.478 t) e aragosta (2.364 t).\nIndustria.\n\u00c8 la terza regione industriale dopo la zona metropolitana e la Biob\u00edo. Genera il 20% del PIL regionale e il 12% della popolazione economicamente attiva \u00e8 impegnata in questo settore. La maggior parte delle industrie sono concentrate nella citt\u00e0 di Valparaiso, grazie a vantaggi comparativi, come un porto, un centro commerciale e finanziario. Ci sono industrie tessili, di filati, di abbigliamento, alimentari, cioccolata, confetteria e tabacco. Vi\u00f1a del Mar produce prodotti chimico-farmaceutici ed elettrodomestici di linea bianca, carta e carbone, nonch\u00e9 alimentari, filati e tessuti. La raffineria di Concon tratta petrolio greggio e distribuisce sottoprodotti alla maggior parte della regione centrale del paese. A nord di Quinteros si trova l'impianto di lavorazione del rame di Ventanas, che pu\u00f2 contare su una centrale termica. Nel settore della valle di Aconcagua, la citt\u00e0 di Quillota possiede importanti industrie alimentari, tessili e di materie plastiche; \u00e8 collegatao alla zona agricola primaria di La Cruz-La Calera. Llayllay ha una industria chimica, e Catemu un'industria di tabacco e nei dintorni una raffineria di rame. San Felipe e Los Andes in aggiunta alle industrie di conserve e di fibre dure, hanno sviluppato l'industria agricola grazie ad un aumento della frutta da esportazione, creando imprese simili: imballaggio, celle frigorifero e conserve. Va evidenziata anche l'industria tessile in La Ligua e San Antonio. Un riflesso dell'importanza del settore industriale e commerciale della zona \u00e8 che la pi\u00f9 antica organizzazione commerciale del paese, la CRCP \u00e8 stata fondata nel 1858 in Valpara\u00edso.\nCommercio.\nValpara\u00edso importa tutti i tipi di prodotti: manifatture, automobili, elettrodomestici e macchinari; ed esporta soprattutto frutta. San Antonio \u00e8 un esportatore di rame, vari prodotti agricoli, pescato, automobili, elettrodomestici e macchinari; importa anche cereali. Valpara\u00edso ha un sistema di comunicazione che la collega alla capitale del Paese e ai punti pi\u00f9 importanti del Cile. Fino a poco tempo fa, la principale via di comunicazione era la ferrovia che collegava Santiago con Valpara\u00edso; questo percorso \u00e8 stato poi sostituito dalla strada che attraversa il tunnel di Lo Prado e che collega le due citt\u00e0. Il percorso internazionale pi\u00f9 importante \u00e8 quello che collega la citt\u00e0 transandina di Mendoza con Valpara\u00edso, la \"Ruta CH-60\", fattore chiave per favorire scambi commerciali e il flusso di turisti argentini che si reca alle spiagge di questa regione. In inverno questo percorso \u00e8 bloccato dalla neve, si \u00e8 quindi pensato di costruire un tunnel che attraverso Juncal permetter\u00e0 di raggiungere Los Libertadores tutto l'anno. La provincia e il porto di San Antonio sono stati annessi alla regione per formare un complesso portuale che unisce e facilitare l'attivit\u00e0 di Valpara\u00edso e San Antonio.\nSettore forestale.\nIl settore forestale ha guadagnato importanza nel contesto nazionale. Il legno proveniente dalla regione \u00e8 prevalentemente destinato alla lavorazione e, in misura minore, alla produzione di cellulosa. Il 10% della superficie regionale risulta ricoperta di piante, d cui quasi il 60% \u00e8 foresta nativa, il resto \u00e8 piantato. La foresta nativa regionale \u00e8 abbastanza degradata.\nTurismo.\nIl turismo in questa regione \u00e8 molto sviluppato, in quanto vi \u00e8 un gran numero di attrazioni, tra le quali possiamo evidenziare le 25 localit\u00e0 balneari che si trovano tra Papudo e Santo Domingo, la pi\u00f9 importante delle quali \u00e8 Vi\u00f1a del Mar, che si distingue per le sue strutture alberghiere e per la sua intensa attivit\u00e0 turistica. Vanno inoltre menzionate le localit\u00e0 balneari di Cartagena, Santo Domingo, El Tabo, El Quisco ed Algarrobo, tutti appartenenti alla provincia di San Antonio. Possiamo anche citare i microclimi di Quillota, Quilpue, Villa Alemana e Olmu\u00e9, il Parco Nazionale \"La Campana\" e le terme di Jahuel e del Coraz\u00f3n, oltre alle stazioni sciistiche di Portillo e Laguna del Inca. Naturalmente non possiamo dimenticare l'arcipelago di Juan Fernandez e L'Isola di Pasqua.\nJuan Fernandez \u00e8 uno dei maggiori luoghi di interesse per il mondo botanico. Qui si pu\u00f2 praticare l'escursionismo, il free climbing, le immersioni, l'osservazione della flora e della fauna.\nL'ambiente naturale dell'Isola di Pasqua e la sua condizione di museo a cielo aperto consente la pratica di trekking, escursioni, immersioni, passeggiate a cavallo e scalate dei vulcani.\nPortillo si trova nella regione delle Ande in una zona di alta montagna, a 3000 m d'altezza. Ha ottime piste da sci che consentono di svolgere questo sport in inverno e all'inizio della primavera. L'infrastruttura di questa stazione sciistica offre al turista l'alloggio, i prodotti alimentari e dodici impianti di risalita per la pratica degli sport invernali. \u00c8 possibile anche praticare l'Heliski, il parapendio e lo sci di montagna.\nA Vi\u00f1a del Mar c'\u00e8 la Laguna Sausalito, centro di attrazione per gli amanti dello sci nautico, delle gite in barca e delle moto d'acqua.\nIl Giardino Botanico Nazionale conta pi\u00f9 di 3000 specie di piante, tra cui si distingue il \"Toromiro\", albero nativo di Isola di Pasqua, oggi estinto.\nSociet\u00e0.\nEvoluzione demografica.\nLa Regione di Valparaiso, secondo le ultime stime (2002), \u00e8 popolata da un totale di 1.539.852 abitanti. La densit\u00e0 di popolazione ha raggiunto i 94,1 abitanti / km\u00b2.\nDel totale della popolazione regionale, 752.828 abitanti sono uomini (48,9%) e 787.024 sono donne (51,1%). Il 91,6% della popolazione, pari a 1.409.902 di abitanti, vive in aree urbane e solo il 8,4% della popolazione, equivalente a 129.950 abitanti vive in zone rurali.\nI comuni pi\u00f9 popolosi della regione (2002) sono Vi\u00f1a del Mar con 286.931 abitanti, Valpara\u00edso con 275.982 abitanti, che unito a Villa Alemana, Quilpu\u00e9 e Concon, forma il Grande Valpara\u00edso, un continuum di 1 milione di persone. Dopodich\u00e9 c'\u00e8 anche Quillota, con circa 201.263 abitanti e San Antonio con pi\u00f9 di 200.000 abitanti; presto si aggiunger\u00e0 come citt\u00e0 con alta popolazione il comune di Los Andes, giacch\u00e9 vi si recheranno pi\u00f9 di 40.000 minatori, necessari per l'espansione della miniera di Codelco Cile Divisione Andina."}
{"id": "152033", "revid": "287204", "url": "https://it.wikipedia.org/wiki?curid=152033", "title": "Provincia di Valparaiso", "text": ""}
{"id": "152035", "revid": "963244", "url": "https://it.wikipedia.org/wiki?curid=152035", "title": "Cavalieri ospitalieri", "text": ""}
{"id": "152036", "revid": "339392", "url": "https://it.wikipedia.org/wiki?curid=152036", "title": "Cavalieri spedalieri", "text": ""}
{"id": "152037", "revid": "110157", "url": "https://it.wikipedia.org/wiki?curid=152037", "title": "Iquique", "text": "Iquique \u00e8 una citt\u00e0 del Cile settentrionale e sede vescovile che si affaccia sul golfo di Arica (Oceano Pacifico). \u00c8 la capitale della Regione di Tarapac\u00e1 (Prima Regione del Cile) e della Provincia di Iquique e conta 191.000 abitanti circa.\nGeografia fisica.\nClima.\nIquique ha la pi\u00f9 bassa piovosit\u00e0 media annua mondiale, con un livello di precipitazioni di 10,27\u00a0mm. (il deserto del \nSahara raggiunge gli 84\u201390\u00a0mm annui)"}
{"id": "152042", "revid": "1543377", "url": "https://it.wikipedia.org/wiki?curid=152042", "title": "M35 (astronomia)", "text": "M 35 (noto anche come Messier 35 o NGC 2168) \u00e8 un brillante ammasso aperto visibile nella costellazione boreale dei Gemelli; fu scoperto da Philippe Loys de Ch\u00e9seaux nel 1745 e riscoperto indipendentemente da John Bevis prima del 1750, poi catalogato da Charles Messier nel 1764.\nGrazie alla sua vicinanza all'eclittica, \u00e8 ben visibile da entrambi gli emisferi, sebbene gli osservatori dell'emisfero boreale siano privilegiati; spesso la Luna e i pianeti del sistema solare transitano di fronte a quest'ammasso, occultandolo o oscurandolo con la loro luce riflessa.\nOsservazione.\nIl periodo pi\u00f9 propizio per l'osservazione di quest'ammasso \u00e8 quello coincidente con l'autunno e l'inverno boreali. Trovandosi vicinissimo all'eclittica, \u00e8 visibile da tutta la Terra ad eccezione delle regioni antartiche; inoltre, a causa di questa posizione, viene frequentemente occultato dalla Luna o oscurato dalla brillantezza dei pianeti del nostro sistema solare.\nM35 \u00e8 visibile gi\u00e0 a occhio nudo in condizioni molto favorevoli, e si pu\u00f2 individuare con facilit\u00e0, data la sua vicinanza in cielo alle tre stelle del \"piede\" dei Gemelli. Con piccoli strumenti \u00e8 possibile risolvere le stelle pi\u00f9 luminose, rivelando un gruppo quasi circolare di stelle uniformemente distribuite. Un binocolo 7x30 consente di iniziarne la risoluzione in stelle, mentre in un 10x50 gi\u00e0 si contano una cinquantina di componenti; telescopi amatoriali di bassa potenza e ampia visuale (come un 90mm con oculari da 15mm) mostrano M35 al suo meglio, mentre con telescopi pi\u00f9 potenti \u00e8 possibile vedere anche un secondo ammasso pi\u00f9 fioco, NGC 2158. In telescopi da 120-150mm le componenti osservabili diventano pi\u00f9 di cento e l'ammasso appare completamente risolto.\nOccultazioni.\nA causa della posizione di M35 a soli 0,5\u00b0 dall'eclittica, sono molto frequenti i transiti e le occultazioni da parte dei corpi del nostro sistema solare.\nCapita frequentemente che la Luna transiti davanti a quest'ammasso, occultandolo completamente; si tratta di un fenomeno che viene seguito specialmente dagli astrofili, anche dotati di strumenti di osservazione ridotti, come un semplice binocolo o un piccolo telescopio.\nSpesso anche i pianeti si avvicinano apparentemente alle stelle dell'ammasso, talvolta transitandovi in mezzo; ci\u00f2 accade con pi\u00f9 facilit\u00e0 con i pianeti a noi pi\u00f9 vicini, come Mercurio, Venere e Marte. Quando questi fenomeni hanno luogo, M35 viene oscurato quasi completamente dalla brillantezza del pianeta che vi transita davanti.\nStoria delle osservazioni.\nM35 fu osservato da Charles Messier il 31 agosto 1764, pochi anni dopo la sua scoperta ad opera di Philippe Loys de Ch\u00e9seaux; fu in grado di risolverlo e lo indic\u00f2 come un ammasso di stelle debolissime poste vicino al piede dei Gemelli. William Lassell, che lo osserv\u00f2 dai cieli di Malta lo indica come un oggetto meraviglioso.\nDecorso osservativo.\nA causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica.\nM35 si trova a solo 0,5\u00b0 a nord dell'eclittica, pertanto la sua visibilit\u00e0 nei due emisferi coincide quasi esattamente con l'altezza del Sole nel cielo a seconda delle varie stagioni: attualmente M35 si trova estremamente vicino alle 6h di ascensione retta, ossia nel punto pi\u00f9 settentrionale che pu\u00f2 raggiungere durante il ciclo precessionale; la sua declinazione \u00e8 pertanto pari a circa 24\u00b0N, molto simile pertanto a quella di 23,5\u00b0N assunta dal Sole il giorno del solstizio d'estate boreale, attorno al 21 giugno.\nQuando, fra circa 13000 anni, M35 si trover\u00e0 alle 18h di ascensione retta, raggiunger\u00e0 il punto pi\u00f9 meridionale, parallelamente al tratto di eclittica che gli \"transita\" vicino: in quell'occasione, la sua declinazione sar\u00e0 pari a 23\u00b0S, simile a quella assunta dal Sole al solstizio d'inverno, il 21-22 dicembre.\nCaratteristiche.\nM35 misura apparentemente una trentina di primi d'arco e contiene circa 200 componenti comprese fra le magnitudini 8,3 e 13; la magnitudine integrata complessiva dell'ammasso \u00e8 invece pari a 5,8; la componente pi\u00f9 brillante \u00e8 una gigante azzurra di classe spettrale B3, di magnitudine 8,2.\nLa distanza \u00e8 stata stimata in circa 2800 anni luce, che equivalgono ad una dimensione reale di circa 24 anni luce di diametro; l'et\u00e0 \u00e8 stata invece indicata sui 110 milioni di anni, il che spiega la presenza di alcune stelle di post-sequenza principale, in et\u00e0 avanzata ed evolute in giganti gialle e rosse, di classi spettrali G e K. La densit\u00e0 \u00e8 elevata, pari a circa 6,21 stelle per parsec cubico nelle aree centrali e con una media di 0,7 stelle per parsec cubico. M35 si avvicina a noi ad una velocit\u00e0 di circa 5\u00a0km/s.\nDinamiche.\nLe misurazioni del moto proprio delle stelle interne a M35 implicano una massa dell'ammasso compresa fra le 1600 e le 3200 masse solari entro 3,75 parsec di raggio a partire dal centro geometrico.\nBasandosi sui dati del moto proprio ottenuti nel 1986, \u00e8 stato studiato lo stato dinamico dell'ammasso. In M35 \u00e8 evidente il fenomeno noto come segregazione di massa, tipico di molti altri ammassi aperti, come il Presepe; ci\u00f2 ha aperto la strada ad alcune supposizioni, come quella secondo cui la concentrazione osservata in ammassi aperti molto giovani sarebbe la precursore di concentrazioni simili osservate in oggetti pi\u00f9 vecchi.\nLa velocit\u00e0 radiale delle stelle componenti sarebbe indipendente dalla loro massa; ci\u00f2 si adatta a quanto predetto dai modelli che includono gli effetti dei campi di marea galattica, ma differisce dalla relazione trovata per le Pleiadi e il Presepe. Si \u00e8 suggerito che l'anomala relazione massa-velocit\u00e0 di questi ammassi sia causata da un complesso moto proprio multicomponente, mentre il tasso di dispersione di velocit\u00e0 radiale e tangenziale inteso come funzione di distanza dal centro dell'ammasso M35, in particolare, indicherebbe che i moti orbitali potrebbero essere caratterizzati da una distribuzione anisotropica."}
{"id": "152043", "revid": "124532064", "url": "https://it.wikipedia.org/wiki?curid=152043", "title": "Solar and Heliospheric Observatory", "text": "Il Solar and Heliospheric Observatory (spesso abbreviato in SOHO) \u00e8 un telescopio spaziale lanciato il 2 dicembre 1995 per studiare il Sole. \u00c8 una missione congiunta dell'Agenzia spaziale europea (ESA) e della NASA: la durata della missione che originariamente era programmata per durare due anni \u00e8 poi stata progressivamente estesa fino a fine 2020, per poi essere ulteriormente prorogata fino alla fine del 2025, se la sua funzionalit\u00e0 risulter\u00e0 confermata nel 2022 .\nOrbita.\nI 610\u00a0kg della sonda SOHO orbitano a 1,5 milioni di km dalla Terra, intorno al punto lagrangiano L1, mantenendo cos\u00ec una posizione costante relativamente a Terra e Sole.\nNormalmente un oggetto che orbita pi\u00f9 vicino al Sole rispetto alla Terra, subirebbe una maggiore attrazione gravitazionale da parte della nostra stella e avrebbe cos\u00ec, secondo la terza legge di Keplero, un periodo orbitale pi\u00f9 corto (infatti i pianeti pi\u00f9 vicini al Sole hanno un \"anno\" pi\u00f9 breve e quelli pi\u00f9 distanti, pi\u00f9 lungo).\nIn effetti la forza gravitazionale del Sole alla distanza di L1 \u00e8 il 2% maggiore ( in pi\u00f9) rispetto a quella alla distanza della Terra (pari a ) e a questo si aggiunge una differenza nella forza centripeta pari a ; tuttavia nel punto L1, a 1,5 milioni di km dalla Terra e quasi 150 dal Sole, la forza gravitazionale del nostro pianeta (molto inferiore rispetto a quella del Sole) le controbilancia, esercitando un'accelerazione in direzione opposta pari a . In questo modo l'effetto dell'attrazione del Sole viene indebolito e diventa uguale a quello alla distanza della Terra, per cui SOHO avr\u00e0 lo stesso periodo orbitale della Terra e si muover\u00e0 parallelamente a lei, restando perci\u00f2 costantemente fra lei e il Sole.\nSebbene si dica talvolta che SOHO sia posizionato nel punto L1, non si trova esattamente in L1, perch\u00e9 l\u00ec non potrebbe avere un'orbita stabile, inoltre questo renderebbe difficili le comunicazioni per via dell'interferenza radio generata dal Sole. In realt\u00e0 il satellite percorre ogni sei mesi un'orbita ellittica intorno a L1, . Questa orbita giace sul piano (in costante movimento) passante attraverso L1 e perpendicolare alla linea che collega il Sole e la Terra. Nel frattempo L1, orbita attorno al Sole parallelamente alla Terra e alla stessa velocit\u00e0, quindi in dodici mesi. Questo consente a SOHO di mantenersi sempre in una buona posizione per comunicare con la Terra.\nIn questo modo, anche se la traiettoria compiuta da SOHO \u00e8 molto complicata, a causa della instabilit\u00e0 del punto L1, la sonda si trova sempre fra noi e il Sole, del quale gode una vista senza interruzioni.\nObiettivi della missione.\nSOHO studia contemporaneamente molti aspetti del Sole, dalla struttura e dalla dinamica del suo interno fino al vento solare. Una grande attenzione \u00e8 stata poi riservata al tentativo di risolvere il pi\u00f9 grande problema della fisica solare, che riguarda la temperatura della corona, lo strato pi\u00f9 esterno dell'atmosfera. Questa ha infatti una temperatura di oltre 1 milione di kelvin, contro i meno di 6000 della superficie sottostante. Per ora, una soluzione convincente non \u00e8 stata ancora trovata, ma SOHO ha identificato alcuni canali magnetici di trasmissione dell'energia da zone appena al di sotto della superficie fino appunto alla corona.\nStrumentazione.\nProprio per il suo eclettismo, e per l'ambizione di studiare molti aspetti del Sole, la sonda trasporta ben 12 strumenti scientifici diversi, ognuno di questi in grado di osservare indipendentemente il Sole o parti di esso. Gli strumenti sono:\nDettagli sugli strumenti principali.\nLo strumento che ha prodotto i risultati, per cos\u00ec dire, pi\u00f9 spettacolari \u00e8 sicuramente l\"'Extreme ultraviolet Imaging Telescope (EIT)\". Esso \u00e8 in grado di riprendere immagini dettagliate dell'intera superficie solare in luce ultravioletta; in questo modo, \u00e8 facile individuare protuberanze e brillamenti, fenomeni altamente energetici che influenzano l'intera atmosfera solare. Lo strumento, per\u00f2, \u00e8 stato danneggiato nel febbraio del 1998, probabilmente da una micrometeorite, che ha creato un forellino da cui entra luce indesiderata. Proprio per questo, da allora EIT indossa permanentemente \"occhiali da sole\", per evitare danni al sensore.\nDopo EIT, in ordine di importanza, viene il \"Large Angle and Spectrometric COronagraph (LASCO)\", che \u00e8 dedicato principalmente allo studio della corona del Sole e del vento solare. A questo strumento si devono alcune scoperte importanti, ma anche le spettacolari immagini di due comete che si schiantarono sul Sole nel 1997.\nSOHO ha anche il merito di avere permesso lo sviluppo di una scienza completamente nuova, la eliosismologia. Come la sismologia terrestre, anche quella solare offre un metodo indiretto per ottenere informazioni sulle strutture e sulla dinamica interne della nostra stella. A questo studio \u00e8 dedicato uno strumento, il \"Michelson Doppler Imager (MDI)\" che misura la velocit\u00e0 con cui ogni punto della superficie del Sole si avvicina o si allontana da noi. In questo modo, \u00e8 possibile evidenziare le oscillazioni solari, ma anche le onde dovute a veri e propri eliomoti.\nOsservazioni a disposizione della comunit\u00e0.\nLe osservazioni di molti strumenti sono disponibili come immagini attraverso internet per permettere al pubblico di visualizzarli o per motivi di ricerca. Altre informazioni come le misure degli spettri o le misure delle particelle nel vento solare non sono semplicemente rappresentabili come immagini. Le immagini rappresentano le varie lunghezze d'onda che vanno dalla luce visibile, all'estremo ultravioletto. Le immagini contenenti lunghezze d'onda non visibili vengono mostrate utilizzando falsi colori. A differenza di molti telescopi spaziali, SOHO non dispone di tempo di osservazione a disposizione di scienziati proponenti. Dato che il telescopio \u00e8 indirizzato specificatamente al Sole non \u00e8 necessario assegnare tempo per l'osservazione di altri corpi celesti.\nComunicazioni.\nDurante le operazioni, la sonda trasmette un continuo flusso di dati a , contenente fotografie e misure, attraverso la rete di ricevitori a terra appartenenti al Deep Space Network della NASA.\nI dati inviati da SOHO sono utilizzati per predire flare solari, in modo da proteggere i satelliti terrestri e le reti elettriche dall'intenso vento solare.\nDanni e problemi tecnici.\nSOHO fece prendere un notevole spavento agli scienziati nel 1997 quando, nel corso di una manovra di gestione del momento, che viene compiuta a intervalli regolari e fa parte della routine di manovra della sonda, per colpa di un errore nel software SOHO inizi\u00f2 a girare su se stessa fuori controllo. Nel giro di alcuni giorni fu possibile almeno ristabilire il contatto con la sonda, che fu oggetto di uno sforzo senza precedenti per essere stabilizzata e recuperata. Fortunatamente, bench\u00e9 nell'evento molti degli strumenti siano stati esposti a un gelo per cui non erano stati progettati, i controllori della missione non hanno riscontrato danni particolari e hanno potuto riprendere tutte le osservazioni scientifiche. L'unico problema \u00e8 il consumo di carburante necessario per il recupero essendo stato previsto un quantitativo di carburante per circa 20 anni.\nNel 2003 l'ESA ha comunicato il danneggiamento di uno dei motori deputati al puntamento dell'antenna ad alto guadagno della sonda. Questo danneggiamento poteva produrre una perdita di comunicazioni di 2/3 settimane ogni tre mesi. I tecnici ESA e del DSN utilizzando l'antenna a basso guadagno e le due pi\u00f9 grandi stazioni riceventi a terra (di 34 e 70 metri) sono riusciti a mantenere comunicazioni continuative con la sonda con solo una leggera riduzione della larghezza di banda durante le settimane incriminate.\nRicerca e risultati scientifici.\nCongiuntamente agli studi connessi agli scopi della missione sono state scoperte numerose comete raggiungendo il 15 giugno 2020 il traguardo delle comete scoperte ed al 14 dicembre 2021 le scoperte . La quasi totalit\u00e0 di esse \u00e8 stata scoperta tramite gli strumenti L2 e L3 (LASCO), quindici tramite lo strumento SWAN. La quasi totalit\u00e0 delle comete Lasco sono comete radenti del gruppo di Kreutz, altre sono dei gruppi Meyer Marsden e Kracht, gruppi scoperti da SOHO, le restanti non sono collegate a nessun gruppo; le comete dell'ex gruppo Kracht II sono risultate essere un'unica cometa periodica osservata 3 volte (322P/SOHO)."}
{"id": "152044", "revid": "1543377", "url": "https://it.wikipedia.org/wiki?curid=152044", "title": "Campionato CanAm", "text": "La Canadian-American Challenge Cup, meglio conosciuta come serie Can-Am, era una competizione automobilistica per vetture sport che si svolse in Nord America, sotto l'egida del SCCA e del CASC, dal 1966 al 1974. La CanAm fu reintrodotta nel 1977, con regole completamente differenti e non ottenne il successo della serie originale.\nLa CanAm utilizzava le regole della FIA per le vetture di \"Gruppo 7\", che lasciavano grande libert\u00e0 ai progettisti per l'aerodinamica e i motori. Erano permesse le pi\u00f9 ardite sperimentazioni e ne risultarono vetture con potenze oltre 1.000 CV (750\u00a0kW), con un effetto suolo efficiente, molto leggere e dalle velocit\u00e0 elevate.\nPiloti.\nI pi\u00f9 importanti piloti della fine degli anni sessanta e dell'inizio degli anni settanta parteciparono alla competizione: Jim Hall, Mario Andretti, Dan Gurney, Denny Hulme, Mark Donohue, Chris Amon, Jack Brabham, Pedro Rodr\u00edguez, Peter Revson, Parnelli Jones, Jackie Stewart, Vic Elford, John Surtees, Bruce McLaren, Phil Hill e Masten Gregory.\nTecnologia.\nLa CanAm, grazie alle sue regole, divent\u00f2 il terreno di prova delle tecnologie pi\u00f9 innovative. Fu qui che vennero per la prima volta utilizzati motori turbo, ali per la deportanza e materiali utilizzati solo nell'industria aerospaziale quali il titanio.\nQuesta continua ricerca fu la causa della fine: i costi delle vetture divennero insostenibili ma, nel suo momento migliore, la CanAm rappresent\u00f2 l'apice tecnologico delle competizioni.\nCostruttori.\nLola Racing Cars.\nL'esperienza maturata da Broadley nel 1963 a Le Mans con la Lola Mk VI GT, spinta dal grosso motore Ford Fairlane V8 e il successivo coinvolgimento nel progetto della Ford GT 40 diedero alla Casa le basi per poter produrre vetture prototipo di grossa cilindrata. Nel 1965 Broadley studi\u00f2 le gare nordamericane: il Campionato CanAm si disputava con automobili del Gruppo 7, un raggruppamento che imponeva alle vetture la sola regola della carrozzeria barchetta e che con l'arrivo della tecnologia del motore centrale apriva le porte ai costruttori pi\u00f9 importanti; le piccole officine artigiane non avevano la necessaria esperienza e sparirono presto. La Lola immise sul mercato la sua T70, dopo che gi\u00e0 la McLaren aveva proposto ai team la sua \"M1\" prodotta localmente su licenza.\nLa vettura, pilotata e sviluppata da John Surtees (campione di Formula 1 del 1964), ottenne subito successi. Per la stagione successiva, il CanAm 1966, la vettura fu sviluppata nel telaio e nel motore Chevrolet che era gi\u00e0 cresciuto nella cilindrata da 5 a 5,9 litri ed erogava 550 CV: denominata T70 Mk II, grazie alle sue accresciute doti di stabilit\u00e0 e facilit\u00e0 di guida Surtees vinse tre delle sei gare del campionato e il titolo, permettendo cos\u00ec al costruttore di ottenere anche un buon successo di vendite, con una quarantina di vetture vendute entro la fine dell'anno.\nNegli anni seguenti, la Lola impieg\u00f2 le vetture T-160, T-163 e T-260, ma soffr\u00ec della concorrenza di McLaren e Porsche, che misero in pista vetture pi\u00f9 competitive e non le permisero pi\u00f9 di vincere nessun titolo fino alla chiusura del campionato per le \"Gruppo 7\", avvenuta nel 1974.\nTeam McLaren.\nIl team McLaren, il cui proprietario era Bruce McLaren, partecip\u00f2 a queste competizioni presentando, a partire dal 1967, vetture espressamente realizzate per la CanAm.\nLe prime auto con le quali aveva preso parte alla serie invece erano uno sviluppo delle vetture sport introdotte nel 1964 nelle gare del Nord America. Da queste nel 1966 furono sviluppate la M1A e la M1B. Queste vetture ufficiali furono portate in gara nello stesso anno da Bruce McLaren e Chris Amon.\nNel 1967 fu presentata la M6, la prima vettura McLaren costruita appositamente per partecipare alla CanAm. La vettura era arancione, colore che divenne il \"marchio\" del team.\nLa M6 aveva un telaio monoscocca in alluminio che presentava sia caratteristiche innovative sia una grande cura nei dettagli. Il motore della M6 era il Chevrolet small-block costruito da George Boltoff che si rivel\u00f2 estremamente affidabile. In quell'anno Dennis Hulme affianc\u00f2 McLaren nelle competizioni.\nAlla M6 segu\u00ec nel 1968 la M8A, un progetto totalmente nuovo. Si basava su un telaio che utilizzava il motore Chevrolet big-block quale elemento portante. La vettura fu seguita dallE M8B, M8C, M8D e dalla M20, sviluppi del telaio monoscocca in alluminio. Con queste vetture la McLaren domin\u00f2 la CanAm dal 1968 al 1971 tanto da far soprannominare la serie, dal nome dei due piloti, il \"Bruce and Danny Show\".\nSfortunatamente nel 1970 Bruce McLaren, durante alcuni test con la M8C sul circuito di Goodwood, perse la vita in un incidente. La parte posteriore della sua auto si stacc\u00f2 e la vettura divenne incontrollabile.\nLa McLaren cominci\u00f2 ad interessarsi maggiormente alla Formula 1 e alla Indycar, categorie nelle quali coglier\u00e0 altri successi.\nChaparral.\nLa Chaparral realizzata e pilotata da Jim Hall era una vettura assai innovativa. Jim Hall veniva dai successi nel campionato USRCC (United States Road Racing Championship).\nLa Chaparral serie \"2\" fu la vettura leader nella ricerca aerodinamica applicata alle competizioni. La sua evoluzione port\u00f2 alla \"2E\" del 1966, un progetto al quale segu\u00ec la \"2G\".\nNel 1969 la Chaparral present\u00f2 la \"2H\", la risposta al divieto introdotto dalla FIA all'utilizzo di ali mobili sulle vetture. La \"2H\" indic\u00f2 nuove vie nella ricerca della riduzione della resistenza aerodinamica ma non ottenne grandi successi.\nLa vettura successiva fu la \"2J\", l'esempio migliore di come si potesse realizzare una auto da competizione con le regole del \"Gruppo 7\". La 2J era dotata di due motori: un Chevrolet big-block che forniva la potenza e un motore da motoslitta che azionava due ventole che aspiravano l'aria da sotto la vettura creando una deportanza simile a quella che si poteva ottenere montando gli alettoni. Sebbene si rivelasse troppo complessa per il duro ambiente delle corse, il concetto era assai interessante e fu ripreso, in Formula 1, dalla Lotus di Colin Chapman e dalla Brabham \"BT46\" del 1978.\nPorsche.\nLa Porsche partecip\u00f2 alla Can-Am inizialmente con la 908 spider. La vettura per\u00f2 era sottopotenziata ed era utilizzata dai team che disponevano di risorse economiche limitate. La sua sola vittoria fu nel 1970 sul circuito di Road Atlanta.\nPer rimediare a questa situazione fu utilizzata la 917PA, la versione scoperta della 917K con la quale la casa tedesca partecipava alla 24 Ore di Le Mans. Il suo motore boxer 12 cilindri aspirato era ancora poco potente in confronto alle altre vetture della serie.\nNel 1971 fu presentata la 917/10. La vettura manteneva il motore aspirato ma era pi\u00f9 leggera e dalla linea pi\u00f9 pulita. Con questa vettura Jo Siffert conquist\u00f2 il quarto posto in campionato.\nLa vettura che la Porsche utilizz\u00f2 nel 1972 fu la 917/10K, dotata di un motore \"piatto\" da 5 litri turbocompresso che forniva 900 CV (671\u00a0kW). La vettura era preparata da Roger Penske e guidata da Mark Donohue e George Follmer, e quell'anno vinse sei gare su nove.\nSempre nel 1972 fu presentata la 917/30. La cilindrata del motore era stata portata a 5,4 litri. La potenza era ora di 1.100 CV (820\u00a0kW) in assetto da gara, mentre in qualifica si poteva optare per un overboost (tramite un manettino posto nell'abitacolo) capace di innalzare ulteriormente la pressione di sovralimentazione, portando la potenza fino a 1570 CV. Tuttavia, per questioni di affidabilit\u00e0, solitamente in qualifica si viaggiava con 1300-1350 CV. Per le sue prestazioni fu soprannominata \"Turbopanzer\". La vettura vinse tutte le gare della stagione 1973. Successivamente, nel 1975, con Mark Donohue alla guida, la vettura sul circuito di Talladega infranse il record di velocit\u00e0 media sul giro portandolo a 356\u00a0km/h e sul rettilineo raggiunse i 385\u00a0km/h. Per\u00f2 con i suoi costi, forse la Porsche pi\u00f9 costosa mai realizzata, contribu\u00ec al declino della Can-Am: gli avversari semplicemente non potevano permettersi vetture di quel livello. La 917/30 \u00e8 rimasta nella storia, oltre che per aver \"ucciso\" il campionato Can-Am, anche per essere la vettura da competizione pi\u00f9 potente.\nNel 1974 fu introdotta una nuova regola che limitava il consumo a 3 miglia per gallone U.S. (3,7 litri per 4,8\u00a0km - 1,3\u00a0km/l). La regola fu introdotta sia a causa della crisi petrolifera degli anni settanta che per cercare di limitare lo strapotere della 917/30.\nFerrari.\nAnche la Ferrari prese parte a questo campionato e nel 1968 furono modificate appositamente due 330 P4 (telai 0858 e 0860) portando il motore a 4,2 litri (480 CV) e denominate 350 Can Am. Sempre nel 1968 la Ferrari cre\u00f2 la 612 Can Am che con un motore di 6,2 litri e una potenza di oltre 620 CV fu una delle sue vetture pi\u00f9 potenti mai costruite. L'avventura non ebbe per\u00f2 i risultati sperati e nonostante dopo due anni fosse stata realizzata anche la nuova 712 Can Am, derivata dalla 512 S e con motore dodici cilindri da 6,9 litri ed oltre 680 CV, non ci fu seguito ufficiale in questo campionato da parte della Ferrari. Una 512 M fu portata in gara dal team Penske, all'epoca sponsorizzato dalla Sunoco, senza per\u00f2 ottenere risultati di rilievo.\nDeclino della CanAm.\nCon la fine della stagione 1974 la serie CanAm scomparve. Costi troppo elevati sia per il budget richiesto dallo sviluppo della serie sia dalla recessione economica. Anche l'interesse verso la serie diminu\u00ec. Per tre anni non si sent\u00ec pi\u00f9 parlare di questa serie che fu reintrodotta nel 1977 dallo SCCA (Sports Car Club of America), desiderosa di dare una svolta al suo campionato di Formula 5000 che pativa il predominio delle vetture Lola.\nQuesta \"nuova\" CanAm si basava su regole differenti. In pratica le vetture erano telai monoposto ex Formula 5000 sui quali era stata montata una carrozzeria da vettura sport, e pertanto i team impegnati nel vecchio campionato non fecero altro che ricarrozzare le loro \"Lola T330\" e \"T332\" e tutto continu\u00f2 come prima. Dopo un paio d'anni di assestamento il campionato esplose nel 1979, quando scesero in pista vetture come la \"Lola T530\", la \"March 817\", la \"VDS\" e la \"Frissbee\", ma gi\u00e0 nel biennio 1982-1983, con il crescente successo del Campionato CART, i migliori team vi si trasferirono, lasciando il campo ai comprimari: la competizione negli ultimi anni scese a livello di \"gare club\". "}
{"id": "152046", "revid": "1632387", "url": "https://it.wikipedia.org/wiki?curid=152046", "title": "Storia di Palermo", "text": "La storia di Palermo riguarda le vicende della citt\u00e0, dalla sua fondazione sino ad oggi.\nOrigini del nome.\nLa citt\u00e0 di Palermo ha cambiato spesso nome nel corso dei secoli:\nPreistoria.\nLa presenza umana a Palermo \u00e8 attestata sin dall'epoca preistorica come una delle pi\u00f9 antiche di tutta la Sicilia, con interessanti graffiti e pitture rupestri, ritrovati nelle grotte dell'Addaura nel 1953 dall'archeologa Jole Bovio Marconi: figure danzanti in un rito magico propiziatorio, forse \u201csciamani\u201d di un popolo che abit\u00f2 l'isola.\nFenici e Greco-Sicelioti.\nPalermo fu fondata dai Fenici con il nome \"Zyz\". Fino a quel momento l'area era stata un emporio commerciale e base d'appoggio per la Sicilia nord-occidentale. \"Zyz\" (la \"z\" va pronunciata come \"s\" sonora) (che in fenicio significa \"il fiore\"): il nome non \u00e8 ancora accertato, ma molte monete provenienti da Palermo di periodo punico portavano la dicitura Zyz e visto che Palermo era una delle tre citt\u00e0 puniche della Sicilia (Tucidide, VI, 1-5) molto probabilmente aveva una propria zecca. Il nome sembrerebbe derivare dalla conformazione della citt\u00e0 che tagliata da due fiumi ricordava il profilo di un fiore.\nAcquisita una certa importanza commerciale grazie alla sua posizione ma soprattutto ai due fiumi (il Kemonia ed il Papireto), si trov\u00f2 a combattere in diverse occasioni contro i Sicelioti, in quanto rappresentava un'importante alleata di Cartagine nelle guerre greco-puniche.\n\"Panormos\" (dal Greco \"\u03c0\u03b1\u03bd-\u03cc\u03c1\u03bc\u03bf\u03c2\", \"tutto-porto\") cos\u00ec i Greci chiamavano Palermo cos\u00ec perch\u00e9 i due fiumi che la circondavano (il Kemonia e il Papireto) creavano un enorme approdo naturale. Questo nome and\u00f2 diffondendosi grazie al rafforzamento dell'influenza greca sull'isola.\nGuerre puniche.\nLa citt\u00e0 rimase sotto il controllo fenicio fino alla Prima guerra punica (264-241 a.C.), a seguito della quale la Sicilia venne conquistata dai Romani. In particolare Palermo fu al centro di uno dei principali scontri fra Cartaginesi e Romani, finch\u00e9 nel 254 a.C. la flotta romana assedi\u00f2 la citt\u00e0, costringendola alla resa e rendendo schiava la popolazione che venne costretta al tributo di guerra per riscattare la libert\u00e0. Asdrubale tent\u00f2 di recuperare la citt\u00e0 ma venne sconfitto da Metello, il console romano. Un ennesimo tentativo per recuperarla venne fatto da Amilcare nel 247 a.C. che col suo esercito si insedio' alle pendici del Monte Pellegrino (all'epoca chiamato \"Erecta\") tentando in pi\u00f9 occasioni di riprenderne il comando, ma la citt\u00e0 era ormai fedele a Roma dalla quale aveva ottenuto il titolo di Pretura, l'Aquila d'oro e il diritto di battere moneta, restando una delle cinque citt\u00e0 libere dell'isola; per questo motivo i cartaginesi rimasti dovettero abbandonare definitivamente il territorio palermitano.\nIl periodo romano \u00e8 stato di tranquillit\u00e0 e la citt\u00e0 faceva parte della provincia di Sicilia, con capitale Siracusa;con la successiva divisione dell'Impero la Sicilia, e con essa Palermo, furono attribuite all'Impero Romano d'Occidente.\nPeriodo imperiale.\nTestimonianza dell'agiatezza e dello splendore della romana \u201cPanormus\u201d sono edifici dell'epoca della zona di Piazza Vittoria fra cui il teatro esistente fino al tempo dei Normanni e mosaici scoperti nel 1868 in Piazza della Vittoria. In epoca imperiale fu colonia romana, come ci narra Strabone, ed era ancora il granaio di Roma.\nIl Regno Vandalo-Erulo-Ostrogoto.\nDopo Vespasiano, fu interessata dal fenomeno delle migrazioni germaniche dal 445, con Genserico, re dei Vandali che conquist\u00f2 la citt\u00e0, fino al dominio di Odoacre e Teodorico capo degli Ostrogoti.\nL'Impero Bizantino.\nNel 535 Belisario espugn\u00f2 con la sua flotta navale Palermo, sottraendola agli Ostrogoti; iniziava cos\u00ec il periodo bizantino che si protrasse fino all'830 quando gli Arabi, sbarcati a Marsala quattro anni prima, ne fecero la capitale del loro regno in Sicilia.\nPeriodo islamico.\nNel IX secolo gli Aghlabidi invasero la Sicilia, iniziarono la conquista dell'isola nell'827, conquistarono Palermo nell'831 e l'intera isola nel 965. E furono proprio i governatori musulmani a spostare la capitale della Sicilia a Palermo, citt\u00e0 nella quale \u00e8 rimasta da allora.\nPeriodo Normanno: Palermo capitale del Regno di Sicilia..\nIl periodo di massimo splendore di Palermo continu\u00f2 con gli Altavilla (in particolare con Ruggero II e con Federico II), i quali fecero della Sicilia uno stato indipendente e seppero introdurre il meglio dell'eredit\u00e0 culturale araba, greco-siceliota e romana nella cultura normanna. Sotto il patrocinio di Federico II di Svevia Re di Sicilia e Imperatore del Sacro Romano Impero, a Palermo, a partire dal terzo decennio del XIII secolo, si forma un ambiente di intensa attivit\u00e0 culturale che va sotto il nome di Scuola siciliana (cos\u00ec definita da Dante nel suo \u201cDe vulgari Eloquentia\u201d). Queste condizioni crearono i presupposti per il primo tentativo organizzato di una produzione poetica in un volgare romanzo, il siciliano. Alla morte di Federico II fa seguito un lungo periodo di instabilit\u00e0 culminata con la rivolta antifrancese del Vespro (1282). Palermo si separa da Napoli e torna nuovamente capitale di un Regno di Sicilia indipendente fino al 1816. Con Federico III di Sicilia torneranno la potenza e lo splendore dei decenni precedenti.\nI normanni con a capo la famiglia Altavilla latinizzarono la sicilia e portarono la cultura normanna dai loro paesi di origine; introdussero il culto cristiano latino-gallicano, dichiarando la citt\u00e0 capitale del Regno e nel 1130 Ruggero II d'Altavilla cingeva la corona di Re di Sicilia. Cominciava cos\u00ec un regno caratterizzato dalla convivenza di varie etnie e diverse fedi religiose, uno stato feudale normanno indipendente con un primo parlamento, creato nel 1129, e l'organizzazione del catasto secondo una moderna concezione. Gli edifici pi\u00f9 importanti della citt\u00e0 ancora oggi ne dimostrano la civilt\u00e0, come la chiesa della Martorana e la Cappella Palatina, e il geografo arabo Edrisi, nel libro dedicato a re Ruggero, ci ha lasciato la testimonianza di questo magnifico periodo di fasti e ricchezza.\nAi due Ruggero successero Guglielmo I (detto il Malo) e Guglielmo II (detto il Buono), i quali tentarono d'opporsi alle mire espansionistiche dell'imperatore Federico Barbarossa.\nLa dinastia degli Hohenstaufen.\nUn matrimonio di stato fra Enrico VI, figlio dell'imperatore tedesco, e Costanza d'Altavilla, figlia di Ruggero II, nel 1185. Aveva cos\u00ec inizio la nuova dinastia degli Svevi in Sicilia che con Federico II, figlio di Costanza I raggiunse il massimo dello splendore. A Palermo, capitale imperiale e residenza preferita del sovrano, nacque la \"\"Scuola poetica siciliana\" con la prima poesia italiana; e politicamente il sovrano chiamato \"Stupor mundi\" (meraviglia del mondo) anticip\u00f2, come scrive Santi Correnti, \"la figura del principe rinascimentale\"\", anche con le cosiddette \"Costituzioni Melfitane\" (1231). Il suo regno fu tuttavia caratterizzato dalle lotte contro il Papato e i Comuni italiani, nelle quali riport\u00f2 vittorie o cedette a compromessi, organizzando la quarta crociata e dotando l'isola e il meridione di castelli e fortificazioni. Volle essere sepolto nella cattedrale di Palermo, quando nel 1250 si concluse improvvisamente la sua vita, conseguentemente scatenando le lotte di successione in cui Manfredi, figlio naturale di Federico II, venne sconfitto a Benevento nel 1266 da Carlo d'Angi\u00f2, fratello del re di Francia.\nLa dinastia degli Angioini.\nCarlo d'Angi\u00f2 dava inizio alla dominazione angioina che sarebbe durata fino al 1282. Carlo e i suoi funzionari cercarono di sfruttare con tasse e tributi la Sicilia, mentre frattanto la capitale veniva ufficialmente posta a Napoli.\nIl malcontento dei Siciliani culmin\u00f2 nella rivolta del Vespro, il 31 marzo 1282, quando dinanzi alla chiesa del Santo Spirito\u00a0\u2013 si dice\u00a0\u2013 esplose la reazione popolare in seguito all'offesa fatta da un certo Drouet ad una donna palermitana. Tale avvenimento fu l'occasione per cacciare gli odiati Angioini, mentre veniva inviato ad assumere la corona del Regno Pietro III d'Aragona. La guerra di concluse con la pace di Caltabellotta nel 1302 .\nLa dinastia Aragonese.\nPalermo pass\u00f2 da un sovrano all'altro della dinastia aragonese. Dopo la morte di Federico III di Sicilia, l'isola fu lacerata dalle rivalit\u00e0 fra le famiglie nobili come i Ventimiglia, gli Alagona e i Chiaramonte, i quali si contendevano il potere nelle terre occidentali della Sicilia. Tracce artistiche del periodo aragonese troviamo in Palermo in alcuni palazzi sontuosi come lo Steri e Palazzo Sclafani di stile chiaramontano, mentre i commerci con la Repubblica di Genova e con la Spagna fiorirono con lo scambio di materie prime e prodotti artigianali.\nIl periodo dei Vicer\u00e9.\nA partire dalla fine del XV secolo, il Regno di Sicilia entr\u00f2 in Unione personale con l'Impero Spagnolo e Palermo diventava sede dei Vicer\u00e9, a cui veniva affidato il potere nell'isola da condividere con il Parlamento siciliano, organo sovrano che garant\u00ec una vera e propria indipendenza alla politica interna dell'Isola. Furono espulsi gli ebrei, istituito il Sant'Uffizio, e crebbero i privilegi nobiliari. Tuttavia la citt\u00e0 vide rilanciare l'attivit\u00e0 artistica e la costruzione di sontuosi edifici pubblici come la chiesa di San Giuseppe, la chiesa di Santa Maria dello Spasimo e il nuovo assetto scenografico di Porta Nuova, pur frutto di pesanti tasse. Dopo Ferdinando d'Aragona la corona di Sicilia pass\u00f2 a Carlo V, della dinastia degli Asburgo, e, alla sua morte, al ramo principale degli Asburgo, quello di Spagna, con Filippo II suo figlio, che esercit\u00f2 il potere da lontano mediante dei vicer\u00e9, spalleggiati dalla nobilt\u00e0 locale, poderosa e, non di rado, prepotente. La citt\u00e0 s'arricch\u00ec per\u00f2, ad uso soprattutto delle classi nobiliari, dell'apertura di via Maqueda, della scenografia dei Quattro Canti, con statue innalzate ai sovrani come quella a Carlo V in Piazza Bologni, di mura robuste e bastioni per la difesa del territorio.\nPalermo capitale del Regno di Sicilia durante la dinastia dei Borboni.\nCoinvolta nelle guerre europee tra Francia, Austria e Spagna, nel 1713 col trattato di Utrecht la Sicilia passava a Vittorio Amedeo II di Savoia per breve tempo, finch\u00e9 dal 1734 ritornarono i Borbone con Carlo III, incoronato a Palermo come \"Rex utriusque Siciliae\" (Re di Sicilia e re di Napoli). Sotto questo monarca la citt\u00e0 vide crescere e sviluppare l'edilizia, l'industria, il commercio in modo fiorente.\nA lui successe il figlio Ferdinando, molto gradito dai palermitani, ma nel 1798 gli eventi della Rivoluzione francese costrinsero il sovrano a trasferirsi a Palermo. Nel 1816 cancella il parlamento siciliano ed il Regno di Sicilia, dando vita al Regno delle Due Sicilie con capitale Palermo.\nPalermo nel Regno delle Due Sicilie.\nNegli anni seguenti a causa di questa politica miope e autoritaria dal 1820 al 1848 la Sicilia venne coinvolta nei moti rivoluzionari che videro il 12 gennaio del 1848 un'insurrezione popolare capeggiata da Giuseppe La Masa che proclamava la Sicilia indipendente, la riapertura del soppresso parlamento e la monarchia costituzionale con un governo parlamentare presieduto da Ruggero Settimo che fu il capo del governo e presidente di fatto del nuovo regno che dur\u00f2 sedici mesi. Ma i Borboni ripresero il potere bombardando le citt\u00e0 siciliane (re Ferdinando II fu detto perci\u00f2 \u201cRe Bomba\u201d) che avrebbero mantenuto fino allo sbarco di Garibaldi.\nCostui nel 1860, con la Spedizione dei Mille preparata dalla rivolta della Gancia del 4 aprile di Francesco Riso, entrava trionfante a Palermo da via porta Termini il 27 maggio, dopo aver assunto la dittatura dell'isola col proclama di Salemi, chiamato a liberare la Sicilia dai Borboni da Rosolino Pilo. Dopo le battaglie vittoriose nell'isola col plebiscito del 1860, la Sicilia sceglieva l'annessione all'Italia, che si sarebbe costituita in regno nel 1861. La Palermo di quegli anni viene esemplificata perfettamente da un testo dello studioso francese Ren\u00e9 Bazin:\nDopo l'unificazione italiana.\nNel 1866 si ha una rivolta a carattere anti-unitario, la cosiddetta \"rivolta del sette e mezzo\", contro il nuovo Regno d'Italia da parte di ex garibaldini delusi, reduci dell'esercito meridionale, partigiani borbonici e repubblicani, con il conseguente bombardamento da parte della flotta, che distrusse non poche strutture architettoniche.\nDopo l'Unit\u00e0 d'Italia, il comune di Palermo intraprese la costruzione di alcune importanti opere architettoniche: il taglio di via Roma e la costruzione dei due teatri pi\u00f9 rappresentativi della citt\u00e0, il Massimo e il Politeama e dal 1891 al 1892 ospit\u00f2 la IV Esposizione Nazionale.\nNel primo ventennio del XX secolo Palermo attravers\u00f2 un'epoca florida, con un breve ma intenso periodo liberty e, grazie ad un gruppo di imprenditori illuminati (Florio, Ingham, Withaker), Palermo visse una stagione di grande crescita economica e culturale. Successivamente, lo scoppio della Grande guerra prima e il fascismo dopo relegheranno la citt\u00e0 ad un ruolo marginale nello scenario italiano.\nPalermo sub\u00ec distruzioni a causa dei bombardamenti durante la seconda guerra mondiale, sin dai primissimi giorni del conflitto, operati dall'aviazione francese e da quella inglese, prevalentemente su obiettivi militari. Con l'intervento degli Stati Uniti, i bombardamenti di Palermo si fecero disastrosi e indiscriminati in prossimit\u00e0 dello sbarco alleato, distruggendo interi quartieri, causando complessivamente quasi tremila morti e circa trentamila mutilati e feriti, in gran parte vecchi, donne e bambini, ed infliggendo gravissimi danni al patrimonio artistico della citt\u00e0. Per questo motivo fu concessa alla citt\u00e0 la Medaglia d'oro al valor militare nel 1964.\nFu quindi occupata il 22 luglio 1943 dalle truppe alleate del generale statunitense George Patton. Ci\u00f2 provoc\u00f2 la rappresaglia aerea della Regia Aeronautica e dalla Luftwaffe, che avevano per obiettivo i movimenti alleati nel porto di Palermo; l'ultimo bombardamento avvenne il 23 agosto. In quei mesi la citt\u00e0 fu anche sede del governo militare alleato.\nIl dopoguerra.\nDopo la lotta separatista nel biennio 1944/45 del Movimento Indipendentista Siciliano, dal 1946 Palermo \u00e8 stata proclamata capitale della Regione a Statuto speciale. La sede del Parlamento siciliano venne posta dal 1947 a Palazzo dei Normanni.\nRipresasi dalle distruzioni del secondo conflitto mondiale, Palermo \u00e8 oggi \u2013 anche in virt\u00f9 del ruolo di capitale della Regione autonoma della Sicilia \u2013 una citt\u00e0 a forte prevalenza di attivit\u00e0 terziaria e caratterizzata da una vivace vita culturale.\nOggi il capoluogo siciliano deve la sua rivitalizzazione economica \u2013 oltre alle citate attivit\u00e0 del settore terziario \u2013 ad una buona ripresa del flusso turistico, favorito dal clima particolarmente mite di cui la citt\u00e0 gode e dal ricco patrimonio artistico presente sul territorio.\nCi\u00f2 malgrado, la criminalit\u00e0 organizzata continua ad avere un forte impatto sulla citt\u00e0, che continua ad essere afflitta da seri problemi economici e sociali.\nPalermo ha vissuto il peso del dominio mafioso per decenni, caratterizzati dalla speculazione edilizia, dal cosiddetto \u201cSacco di Palermo\u201d. Nella lotta alla mafia nel secondo Novecento sono stati colpiti uomini dello Stato, come il generale Carlo Alberto Dalla Chiesa, prefetto di Palermo, e il presidente della Regione Piersanti Mattarella, esponenti della forze dell'ordine come: Gaetano Cappiello, Filadelfio Aparo, Boris Giuliano, Calogero Di Bona, Lenin Mancuso, Vito Ievolella, Giuseppe Bommarito, Calogero Zucchetto, Antonino Cassar\u00e0, Mario D'Aleo Natale Mondo, i magistrati: Pietro Scaglione, Cesare Terranova e Rocco Chinnici, Giovanni Falcone, Paolo Borsellino.\nTra le vittime della Mafia vi sono anche giornalisti come Mauro De Mauro e Mario Francese, politici come Michele Reina, Pio La Torre e Giuseppe Insalaco, il medico legale Paolo Giaccone, l\u2019imprenditore Libero Grassi, funzionari come Giovanni Bonsignore e Filippo Basile ed anche il parroco del quartiere di Brancaccio, don Pino Puglisi.\nOggi Palermo, che s'affaccia su uno dei pi\u00f9 bei golfi del Mar Mediterraneo fra Monte Pellegrino e il Capo Zafferano, circondata della Conca d'Oro, parte del sito UNESCO Palermo arabo-normanna e le cattedrali di Cefal\u00f9 e Monreale, conta 700.000 abitanti ed una citt\u00e0 metropolitana di 1 214 291 abitanti. Essa \u00e8 il centro degli affari e dei commerci pi\u00f9 importanti non solo dell'isola, ma con gli altri Paesi che s'affacciano sul Mar Mediterraneo, sede di un'Universit\u00e0 d'antiche tradizioni, molto internazionale aperta a molti studenti europei e dei paesi islamici con i quali ha mantenuto antichi legami. La sua espansione urbana \u00e8 stata notevole, favorita nei collegamenti dall'autostrada che la unisce al resto dell'isola, dall'aeroporto Falcone-Borsellino e dalle linee marittime recentemente incrementate, \u00e8 centro di collegamento fra il Nord Europa e il Mediterraneo, con il Corridoio Scandinavo-Mediterraneo."}
{"id": "152047", "revid": "729019", "url": "https://it.wikipedia.org/wiki?curid=152047", "title": "Fabio Civitelli", "text": "Biografia.\nEsord\u00ec come disegnatore di fumetti nel 1974 realizzando alcuni episodi della serie erotica \"Lady Lust\" della Edifumetto per conto dello studio di Graziano Origa. Collabora poi anche con la Rizzoli, l'Editoriale Dardo e con l'Ediperiodici per la quale sostituisce il disegnatore Bruno Marraffa nella serie \"Zordon\"; per la casa editrice Universo collabora nel 1977 alle riviste \"Il Monello\" e \"Intrepido\" e, nel 1979, a \"Bliz\", per la serie \"Doctor Salomon\", scritta da Silverio Pisu; nello stesso anno realizz\u00f2 alcune storie con personaggi Marvel dell'Uomo Ragno e dei Fantastici Quattro per la rivista SuperGulp! della Mondadori.\nIn questo periodo utilizz\u00f2 lo pseudonimo \"Pablo de Almaviva\", cosa che l'editore Sergio Bonelli successivamente racconter\u00e0 di avergli impedito di capire chi fosse e che ritarder\u00e0 per questo il suo ingresso nello staff della sua casa editrice. Comunque , nel 1979, grazie a Fernando Fusco venne presentato Sergio Bonelli che lo ingaggi\u00f2 inizialmente per la serie \"Mister No\", per la quale realizzer\u00e0 alcune storie pubblicate dal 1980 al 1984 su testi di Alfredo Castelli, Claudio Nizzi e Tiziano Sclavi. Al personaggio torner\u00e0 soltanto nel 1994 con un \"Almanacco dell'Avventura\".\nSu testi di Giuseppe Ferrandino, disegna nel 1983 anche la storie \"Pomeriggio cubano\", pubblicata sulla rivista \"Orient Express\" della Bonelli e \"L'Avana - Serenata Cubana\" , per la rivistea \"Giungla!\".\nNel 1984 passa nello staff di disegnatori della serie di \"Tex\", esordendo nel 1985 nel n. 293, su testi di Claudio Nizzi, sceneggiatore con il quale collabor\u00f2 quasi ininterrottamente fino al 2008 e col quale ha realizzato anche dei soggetti per alcune storie del personaggio. Nel 2007 gli venne affidata la realizzazione celebrativa dei sessant'anni del personaggio di Tex, \"Sul sentiero dei ricordi\", pubblicata nel 2008; da questo momento divenne protagonista di numerose iniziative editoriali e culturali che lo resero noto, sia in Italia che all'estero.\nNel novembre 2010, con la collaborazione di Moreno Burattini, viene pubblicato in 500 copie il volume \"Il mio Tex - La ballata del West di Civitelli e Verger\", una speciale raccolta da collezione di novanta disegni inediti. Pochi mesi dopo porter\u00e0 a termine anche le dodici illustrazioni del libro \"Tex Willer - Il romanzo della mia vita\", romanzo con la biografia immaginaria del personaggio scritta da Mauro Boselli ed edita da Mondadori, per le quali si ispirer\u00e0 allo stile tipico degli illustratori ottocenteschi.\nNel 2012 pubblica anche un volume della serie dei \"Texoni\", \"La cavalcata del morto\", su sceneggiatura di Mauro Boselli; la storia \u00e8 stata poi ristampata in una nuova edizione dalla Little Nemo, in tiratura limitata con una nuova copertina.\nNello stesso periodo, parallelamente alla sua attivit\u00e0 di fumettista inizia a dedicarsi anche alla pittura con quadri a soggetto \"texiano\" realizzate con la tecnica del bianco e nero.\nNell'aprile 2014 esordisce anche sulla serie Dylan Dog con il racconto \"Le radici del male\", una storia breve a colori scritta da Michele Masiero e pubblicata sul dodicesimo albo della serie \"Dylan Dog Color Fest\".\nHa anche inchiostrato anonimamente alcune tavole del n. 500 di \"Tex\" disegnate da Giovanni Ticci, da cui \u00e8 stato ispirato nello stile.\nLo stile.\nIl suo stile grafico \u00e8 caratterizzato da una grande cura del dettaglio e dei particolari, da un sapiente uso dei \"neri\" e delle sfumature e da un'estrema pulizia del tratto. Il frequente utilizzo della tecnica del \"puntinato\" e lo studio del chiaroscuro disegnato gli hanno permesso, nel corso degli anni, di sviluppare e affinare una sua personalissima tecnica, che sfrutta appieno gli effetti di ombra e di luce e l'illuminazione ambientale, e che esprime con grande maestria inquietanti e tenebrose atmosfere.\nLa sua versione di \"Tex\", una delle pi\u00f9 apprezzate dai numerosi lettori della serie Sergio Bonelli Editore, rispetta la tradizione ma \u00e8 al tempo stesso moderna ed accattivante. Tra le sue influenze principali, come ha dichiarato egli stesso, ci sono sia autori Marvel (John Romita e John Buscema fra tutti) che Bonelli e Alex Raymond, grande disegnatore statunitense degli anni quaranta e cinquanta, padre di Flash Gordon fra gli altri.\nUn'altra caratteristica di rilievo del disegnatore \u00e8 l'abilit\u00e0 nel riprodurre visi di attori ed attrici famosi, che inserisce con una certa frequenza nelle sue tavole per raffigurare vari comprimari."}
{"id": "152049", "revid": "1983214", "url": "https://it.wikipedia.org/wiki?curid=152049", "title": "Statunitense", "text": ""}
{"id": "152051", "revid": "767487", "url": "https://it.wikipedia.org/wiki?curid=152051", "title": "John Zorn", "text": "Zorn \u00e8 un musicista estremamente attivo, con pi\u00f9 di cento album a suo nome e un'attivit\u00e0 che spazia tra svariati generi musicali. Probabilmente gli ambiti dove \u00e8 pi\u00f9 conosciuto sono quelli della musica contemporanea e di quella jazz. Tra i suoi progetti pi\u00f9 conosciuti vi sono il gruppo rock sperimentale Acoustic/Electric Masada e il supergruppo Naked City, in cui hanno suonato Bill Frisell, Fred Frith e Joey Baron. Possiede l'etichetta Tzadik Records e ha lavorato con molti musicisti, in particolar modo nella musica improvvisata, fondendo musica contemporanea, jazz e rock (addirittura death metal e grindcore), e producendo diversi progetti.\n\u00c8 considerato una delle figure-chiave della musica contemporanea.\nBiografia.\nDurante l'infanzia suon\u00f2 pianoforte, chitarra e flauto. Frequent\u00f2 il college di Saint Louis dove scopr\u00ec il free jazz, prima di abbandonare gli studi e trasferirsi a Manhattan.\nQui inizi\u00f2 a organizzare concerti nel suo piccolo appartamento, suonando flauti, richiami per anatre, cassette, insomma quasi qualsiasi cosa gli passasse tra le mani. Questa prima fase della sua attivit\u00e0 \u00e8 dedicata soprattutto alla composizione dei cosiddetti \"Game Pieces\", in cui i musicisti possono improvvisare seguendo alcune regole strutturali predefinite.\nA met\u00e0 degli anni ottanta firm\u00f2 un contratto con l'etichetta Elektra-Nonesuch. I primi lavori che lo affermarono internazionalmente furono probabilmente \"The Big Gundown\" (album-tributo a Ennio Morricone del 1986) e \"Spillane\" del 1987. Il primo album dei Naked City del 1990 ne consolid\u00f2 definitivamente la fama.\nNei primi anni novanta ha registrato per le etichette giapponesi DIW Records e Avant; nel 1995 ha fondato la Tzadik Records, sulla quale \u00e8 diventato estremamente prolifico, facendo uscire molte sue registrazioni ogni anno e pubblicando i lavori di molti altri musicisti.\nLa sua produzione include le registrazioni delle sue tre band: Masada, band influenzata dal jazz di Ornette Coleman che suona delle composizioni basate sulle scale della musica ebraica; i Naked City, un cocktail aggressivo tra jazz, rock e grindcore; i Painkiller, un mix di grindcore e free jazz, a cui Zorn collabora con Mick Harris dei Napalm Death.\nZorn ha collaborato con un gran numero di musicisti, tra cui Bill Frisell, Robert Quine, Wayne Horvitz, Derek Bailey, Fred Frith, Keiji Haino, Alfred Harth, Bill Laswell e Mike Patton. Ha scritto musica per programmi televisivi e film, disponibile nella raccolta \"Filmworks\" edita dalla Tzadik Records, spaziando tra jazz e musica classica. Zorn ha collaborato anche con Dave Lombardo, con cui ha inciso i due dischi \"Taboo and Exile\" e \"Xu Feng\".\nNel 2006 Zorn \u00e8 stato nominato MacArthur Fellow. Nel 2007 ha ricevuto il premio William Schuman dalla School of Arts della Columbia University, conferito come riconoscimento per la sua attivit\u00e0 di compositore i cui lavori sono stati riconosciuti di ampia e duratura importanza.\nPrimo periodo: i \"Game Pieces\".\nI lavori pi\u00f9 importanti del primo periodo, tra la fine degli anni settanta e l'inizio degli anni ottanta, includono diversi \"Game Pieces\", nei quali i musicisti esecutori vengono fatti improvvisare seguendo determinate regole strutturali. Queste registrazioni hanno principalmente nomi di sport (\"Pool\", \"Archery\" e \"Lacrosse\"). Il \"game piece\" che \u00e8 stato suonato pi\u00f9 frequentemente probabilmente \u00e8 \"Cobra\", registrato la prima volta nel 1987 ed in seguito nel 1994 e nel 1995 ed eseguito live svariate volte. In queste composizioni si usano segnali, regole e strategie per organizzare e mettere regole sull'improvvisazione degli esecutori. Zorn discute la filosofia musicale di questi suoi primi lavori nel libro \"Talking Music\" di William Duckworth.\nLa notoriet\u00e0 internazionale.\nIl disco che ha reso noto Zorn al di fuori dell'ambito della musica d'avanguardia \u00e8 probabilmente \"The Big Gundown: John Zorn Plays the Music of Ennio Morricone\", pubblicato nel 1985 dalla Nonesuch Records, in cui Zorn propose degli arrangiamenti radicali di alcuni temi celebri delle colonne sonore cinematografiche di Morricone, arricchendoli di elementi provenienti dalla musica tradizionale giapponese, dal soul jazz e da altri generi musicali. \"The Big Gundown\" fu apprezzato dallo stesso Morricone.\nAltri due lavori che ne segnarono la svolta musicale sono \"Godard\", uscito nel 1986 nella raccolta \"The Godard Fans: Godard Ca Vous Chante?\" e dedicato al regista Jean-Luc Godard, e \"Spillane\", uscito nel 1987 per la Nonesuch Records e dedicato allo scrittore Mickey Spillane. Entrambe le composizioni sono a blocchi formali e si ispirano musicalmente all'opera del compositore Carl Stalling, autore della musica di molti cartoni animati della Warner Bros.\nInterprete jazz.\nZorn ha inciso vari tributi jazz, con composizioni di diversi musicisti. Tra questi spiccano:\nHardcore.\nZorn ha fondato i Naked City nel 1989. La band, oltre a Zorn al sassofono, comprendeva Bill Frisell alla chitarra, Wayne Horvitz alle tastiere, Fred Frith al basso e Joey Baron alle percussioni; in varie occasioni comprendeva pure il cantante Yamatsuka Eye. Il genere musicale era un miscuglio swing, surf-rock, free jazz, country e thrash metal, con elementi di ambient e musica classica. La band era famosa per le \"hardcore miniatures\", brevi e intense composizioni della durata di circa un minuto contenenti riferimenti a pi\u00f9 stili musicali. Le cover effettuate dal gruppo in uno stile molto originale travalicavano le barriere dei generi, comprendendo pezzi di Ennio Morricone, brani di Ornette Coleman e composizioni di musica classica.\nZorn ha fondato nel 1991 i Painkiller, gruppo hardcore che mescolava principalmente grindcore e free-jazz. La band comprendeva Zorn al sassofono, Bill Laswell al basso e Mick Harris, ex-membro del gruppo grindcore Napalm Death, alle percussioni.\nEntrambe le band sono state criticate per i contenuti violenti delle copertine dei dischi. Zorn lasci\u00f2 la Electra Nonesuch proprio in seguito alle critiche dell'etichetta discografia sulle immagini violente riportate sul secondo disco dei Naked City, \"Grand Guignol\". I rimanenti album dei Naked City uscirono quindi per l'etichetta giapponese Avant.\nNel 2006 sono usciti due nuovi album di genere noise-metal composti da Zorn con Mike Patton come cantante, Trevor Dunn al basso, e Joey Baron alle percussioni: \"Moonchild\" e \"Astronome\". Nel 2007 \u00e8 uscito un altro disco con questo trio ed altri musicisti: \"Six Litanies for Heliogabalus\". \"The Crucible\", quarto capitolo della serie, \u00e8 stato pubblicato a fine novembre 2008, e vede la presenza alla chitarra, come guest star, di Marc Ribot. Nel 2010 viene il turno di \"Ipsissimus\", registrato con la stessa formazione del precedente capitolo.\nMasada.\nNel novembre 1992 Zorn registr\u00f2 l'album \"Kristallnacht\", una \"suite\" di sette composizioni che fanno riferimento alla Notte dei cristalli, il pogrom condotto dai nazisti nella notte tra il 9 e 10 novembre 1938 in tutta la Germania. Partendo da questa composizione, Zorn ha iniziato ad esplorare la propria eredit\u00e0 ebraica e ad interessarsi ai generi musicali di questa tradizione. Nei tre anni successivi ha composto una serie di circa 200 pezzi, che fondono la musica tradizionale ebraica con il jazz; i titoli stessi di queste composizioni sono in lingua ebraica. Questa raccolta di pezzi \u00e8 conosciuta come \"Masada\".\nIl quartetto originale era composto da John Zorn al sassofono, Dave Douglas alla tromba, Greg Cohen al contrabbasso e Joey Baron alle percussioni. Il gruppo aveva originariamente suonato assieme nella colonna sonora del film \"Thieves Quartet\", pubblicata sull'album \"Filmworks III\". Successivamente questa stessa formazione ha inciso dieci dischi studio per l'etichetta giapponese DIW, ciascuno contrassegnato da una lettera dell'alfabeto ebraico. La band ha inoltre intrapreso una frenetica attivit\u00e0 live. Il quartetto si \u00e8 sciolto nel 2007.\nI vari pezzi del canzoniere Masada sono stati successivamente arrangiati da Zorn per varie formazioni. Tra queste sono rappresentative il sestetto Bar Kokhba, il Masada String Trio e l'Electric Masada.\nNel 2004 Zorn ha iniziato la composizione di una seconda serie di pezzi Masada, intitolandola \"Masada Book Two, Book of Angels\".\nMusica da film.\nUno degli innumerevoli filoni della produzione musicale di John Zorn riguarda appunto la musica da film. Le colonne sonore da lui composte vengono pubblicate su Tzadik nella serie \"Filmworks\", giunta adesso al Volume 23. Tra le innumerevoli fonti di ispirazione si possono senz'altro annoverare Ennio Morricone e Carl Stalling. Nel 2005 \u00e8 uscita la raccolta \"Filmworks Anthology, 1986 to 2005\", un'eccellente introduzione a questo aspetto della sua produzione.\nMusica classica.\nZorn \u00e8 anche un prolifico compositore di musica classica contemporanea. Tra le innumerevoli composizioni possiamo ricordare il \"Books of Heads\" per chitarra, \"Cat o' Nine Tails\" e \"The Dead Man\" per quartetto d'archi, \"Carny\" per pianoforte e \"Kol Nidre\", arrangiato sia per quartetto d'archi che per clarinetto."}
{"id": "152053", "revid": "119613315", "url": "https://it.wikipedia.org/wiki?curid=152053", "title": "Vy\u0161kov", "text": "Vy\u0161kov (in tedesco \"Wischau\") \u00e8 una citt\u00e0 della Repubblica Ceca, posta circa 30 km nord est di Brno.\nStoria.\nNel distretto di cui \u00e8 capoluogo \u00e8 situato il paese di Austerlitz, l'odierna Slavkov u Brna, dove avvenne l'omonima battaglia.\nAmministrazione.\nGemellaggi.\nVy\u0161kov \u00e8 gemellata con le seguenti citt\u00e0:"}
{"id": "152054", "revid": "86343", "url": "https://it.wikipedia.org/wiki?curid=152054", "title": "Vyskov", "text": "Il toponimo Vyskov, con differenti grafie, pu\u00f2 riferirsi a diverse localit\u00e0:"}
{"id": "152055", "revid": "1632387", "url": "https://it.wikipedia.org/wiki?curid=152055", "title": "Europe", "text": "Gli Europe sono un gruppo rock svedese formatosi nel 1981 e attivo fino al 1993. Riformatisi nel 1999 sono tuttora in attivit\u00e0.\nTra i massimi esponenti storici dell'hard rock melodico, gli Europe agli esordi varcarono i confini e ottennero il successo del grande pubblico nel 1984 con il secondo album \"Wings of Tomorrow\" e raggiunsero il picco della notoriet\u00e0 a livello mondiale nel 1986. \nIl loro successo non solo ridisegn\u00f2 nuove tematiche e provoc\u00f2 delle imitazioni, ma per la prima volta fece guadagnare all'heavy metal una notevole esposizione radiofonica.\nLa band ha due dei 20 migliori album nella classifica \" Billboard \" 200 (\"Out of This World\"), (\"The Final Countdown\") e tre primi 30 singoli nella \" Billboard \" Hot 100 chart (\"\"Rock the Night\"\u201d, \"Carrie\" e \u201cThe Final Countdown\u201d).\nCon 13 anni di concerti e 5 album in studio, nel 1993 si presero una pausa, riunendosi nel 1999 alla vigilia del capodanno 2000 per una performance in Stoccolma. Da allora hanno pubblicato altri sei album e successivi tour mondiali, \"Start from the Dark\" (2004), \"Secret Society\" (2006), \"Last Look at Eden\" (2009), \"Bag of Bones\" (2012), \"War of Kings\" (2015) e l\u2019undicesimo \"Walk the Earth\" pubblicato il 20 ottobre 2017 dalla casa discografica Hell &amp; Back. \u00c8 stato prodotto da Dave Cobb e registrato negli \"Abbey Road Studios' di Londra.\" Anche grazie a quest\u2019ultimo lavoro la band nell\u2019edizione 2018 dei Grammy Awards, \u00e9 sta premiata e nominata come band \"Best Hard Rock/Metal\".\nUno dei loro principali punti di forza \u00e8 da sempre il settore live, le influenze principali del gruppo sono Whitesnake, Deep Purple, Rainbow, Led Zeppelin, Thin Lizzy, UFO e Michael Schenker Group.\nLa band \u00e8 costituita da Joey Tempest (voce), Mic Michaeli (tastiere), Ian Haugland (batteria), John Lev\u00e9n (basso) e John Norum (chitarra).\nBiografia.\nLe origini.\nIn Svezia, nel 1978, il cantante e chitarrista John Norum, il bassista Peter Olsson, il batterista Tony Niemist\u00f6, il chitarrista Micke Kling ed il bassista Jan-Erik B\u00e4ckstr\u00f6m, provenienti da Upplands V\u00e4sby, sobborgo di Stoccolma (Svezia), formarono una rock band chiamata \"WC\". I WC suonavano cover di classiche rock band come gli UFO, i Thin Lizzy e gli Status Quo e diventarono presto molto popolari, grazie soprattutto al talento di Norum alla chitarra. Dopo poco, per\u00f2, il gruppo si sciolse, poich\u00e9 i componenti dimostrarono pi\u00f9 interesse per feste e ragazze che per la musica.\nNel 1979, Olsson chiam\u00f2 Norum proponendogli di riformare i WC insieme al batterista Werner. Werner dopo poche settimane abbandon\u00f2 il progetto e fu rimpiazzato di nuovo da Tony Niemist\u00f6.\nProposero a Joakim Larsson, amico di Norum e all'epoca bassista del gruppo Roxanne, di unirsi ai WC. Bench\u00e9 tra i Roxanne ed i WC non corresse buon sangue, Joakim accett\u00f2 volentieri e propose di cambiare il nome del gruppo in Force, una citazione dell'album degli UFO \"Force It\".\nJoakim scrisse canzoni inizialmente sulla sua chitarra acustica e quindi provate dall'intero gruppo con la chitarra elettrica di Norum. Alcune delle canzoni scritte da Joakim in quel periodo sono \"Rock On\", \"Strange\", \"Midnight Show\", \"Black Rose\" e \"Can't Work It Out\". Ben presto i Force divennero il gruppo rock pi\u00f9 conosciuto a Upplands V\u00e4sby. A quel tempo, i quattro ricevevano 100 Kronor svedesi (circa 10 euro) per ogni concerto. Nel 1980 registrarono una prima demo, composta da sei tracce, che venne spedita a molte case discografiche le quali non mostrarono particolare interesse, non ritenendo che un gruppo hard rock svedese potesse aver successo.\nL'anno dopo (1981) Olsson lasci\u00f2 i Force. Mentre il trio era in cerca di un nuovo bassista, fu registrata una seconda demo con Joakim al basso. Di nuovo ebbero una risposta negativa da parte delle case discografiche.\nPoi Norum si rec\u00f2 da John Lev\u00e9n, uno dei suoi amici che a quel tempo suonava la chitarra ritmica, chiedendogli di entrare nel gruppo come bassista. Lev\u00e9n ci pens\u00f2 un po' su, poi decise di unirsi ai Force. Lo stesso anno i Force parteciparono, senza successo, a una competizione di gruppi rock, rimanendone grandemente delusi. Nell'aprile 1981 Lev\u00e9n ricevette un'offerta da parte di Yngwie Malmsteen di unirsi ai suoi Rising Force. Dal momento che Yngwie era gi\u00e0 molto famoso e apprezzato in Svezia, Lev\u00e9n non pot\u00e9 resistere e accett\u00f2 l'offerta. Il suo rimpiazzo nei Force fu Marcel Jacob, l'ex bassista di Yngwie.\nNel periodo in cui Marcel fece parte dei Force, furono scritte due canzoni: \"The King Will Return\", che sarebbe stata inclusa nel primo album omonimo e \"Black Journey For My Soul\" che con il titolo modificato di \"Scream Of Anger\" sarebbe diventata una delle pi\u00f9 potenti tracce di \"Wings of Tomorrow\".\nJacob non rimase a lungo nei Force; lasci\u00f2 il gruppo dopo solo 3 mesi e 2 concerti. Il singolo che Lev\u00e9n e i Rising Force stavano registrando non fu mai realizzato. I due bassisti si scambiarono nuovamente gruppo e Lev\u00e9n torn\u00f2 nei Force, mentre Jacob torn\u00f2 nei Rising Force. Pi\u00f9 tardi Jacob avrebbe lasciato Yngwie e formato i Talisman insieme a Jeff Scott Soto.\nIl primo contratto.\nNel 1982 in Svezia fu lanciata la competizione Rock SM (\"Swedish rock championship\"), guidata da Thomas Erdtman. Questi era stato manager prima della CBS Records poi se n'era andato e aveva fondato la Hot Records. La competizione fu organizzata insieme al giornale \"Aftonbladet\", del quale era manager lo stesso Erdtman. I gruppi che non erano sotto contratto, avrebbero potuto inviare demo, che sarebbero state ascoltate e un certo numero di gruppi sarebbe stato scelto per partecipare direttamente alla competizione. Il gruppo vincente avrebbe avuto un contratto con la Hot Records.\nI Force, viste le precedenti delusioni, non erano molto interessati alla gara, ma la fidanzata di Joakim, Anita Katila, convinse i 4 a registrare una demo. Il nastro conteneva cinque canzoni: \"The King Will Return\", \"Seven Doors Hotel\", \"Rock On\", \"Children Of This Time\" and \"Paradize Bay\". I ragazzi decisero di non inviare la demo, non ritenendola sufficientemente buona.\nMa giusto pochi giorni prima della scadenza, Anita invi\u00f2 il nastro alla Rock SM senza dirlo a Joakim e agli altri del gruppo. La competizione fu un successo. Erdtman ricevette un totale di 4000 cassette e le ascolt\u00f2 tutte. I Force furono scelti per partecipare a 80 gare, insieme a 485 gruppi. I 4 iniziarono a esercitarsi seriamente perch\u00e9 stavolta avevano un'occasione unica.\nMa i ragazzi non credevano che il nome \"Force\" fosse abbastanza buono. Sognavano di diventare famosi all'estero, quindi volevano un nome che avesse lo stesso significato in tutto il mondo. Joakim sugger\u00ec il nome \"Europe\", che prese dall'album live dei Deep Purple \"Made in Europe\" ed il resto del gruppo accett\u00f2 di buon grado.\nLo stesso giorno che i Force diventarono gli Europe, si recarono a Solna per partecipare alla prima parte del Rock SM. Una delle band che incontrarono furono i Trilogy, il cui batterista era a quel tempo Ian Haugland. I Trilogy uscirono, mentre gli Europe ebbero accesso ai quarti di finale. Erdtman rimase impressionato dagli Europe, soprattutto dalla voce di Joakim, bench\u00e9 cercasse un gruppo pop, non uno hard rock.\nDurante la competizione, Lev\u00e9n fin\u00ec il suo servizio militare, mentre Norum trov\u00f2 il tempo di andare in tour insieme a uno dei pi\u00f9 famosi rockers svedesi: Eddie Meduza. Gli Europe vinsero i quarti di finale a Uppsala e arrivarono alla semifinale a S\u00f6dert\u00e4lje che vinsero con facilit\u00e0 accedendo cos\u00ec alla finale.\nIntanto Joakim decise di scegliersi un nome d'arte. Se la band fosse mai divenuta famosa all'estero, gli sarebbe servito un nome d'arte. Avrebbe voluto avere un nome con un'associazione storica. Infine scelse il nome di Joey Tempest.\nTony sapeva che anche il suo cognome, Niemist\u00f6, sarebbe stato difficile da pronunciare all'estero e decise di scegliere il nome d'arte di: Tony Reno. I due John invece decisero di conservare i loro nomi reali.\nLa finale della Rock SM fu fissata per il 12 dicembre 1982 a Gr\u00f6na Lund a Stoccolma e trasmessa in televisione. Erano rimasti solo 8 gruppi e gli Europe erano i favoriti. I 4 suonarono due canzoni: \"In The Future To Come\" e \"The King Will Return\". Tra la giuria erano presenti le rockstar Mikael Rickfors, Thomas Ledin e lo stesso Thomas Erdtman il quale, pur avendo stretto amicizia con gli Europe, non li vot\u00f2 come migliore gruppo. Il primo premio era un contratto con la Hot Records, e non pensava che gli Europe, un gruppo hard rock che cantava in inglese avrebbe mai venduto un granch\u00e9 in Svezia. In compenso, vot\u00f2 per Tempest come migliore cantante e per Norum come migliore chitarrista. Ma, grazie al resto della giuria, gli Europe vinsero la competizione. Come se non fosse abbastanza, Tempest e Norum vinsero il premio rispettivamente come migliore cantante e chitarrista.\nBench\u00e9 a Erdtman piacessero gli Europe, pens\u00f2 che un po' di cambiamenti li avrebbero resi pi\u00f9 di successo. Sugger\u00ec al gruppo di convertire il loro suono ad uno pi\u00f9 pop, ma Norum rifiut\u00f2 categoricamente, anche perch\u00e9 non amava molto Thomas, e nulla fu cambiato.\nLa vittoria degli Europe nel Rock SM non fu soltanto un trampolino di lancio per loro, ma anche per l'hard rock svedese. Furono scoperte dalla CBS Rercords altre talentuose band come per esempio i 220 volt, che diventarono famosi in Svezia.\nNel dicembre 1982 gli Europe registrarono in poche settimane il loro album di debutto, (chiamato semplicemente Europe) e lo pubblicarono il 24 febbraio 1983. Per registrare la strumentale \"Boyazont\", scritta da John Norum e Eddie Meduza, bastarono 30 minuti. Nell'album furono incluse le nuove versioni delle canzoni contenute nella demo, pi\u00f9 \"In The Future To Come\" e nuove canzoni come \"Words of Wisdom\" e \"Memories\". Il testo di \"Rock On\" venne modificato e fu inclusa nell'album con il titolo \"Farewell\".\nLo stile era hard rock melodico ed \u00e8 ovvio che sia stato influenzato da gruppi come Thin Lizzy, Deep Purple e Rainbow i quali piacevano molto ai membri del gruppo. Ma gli Europe ebbero sempre un loro particolare stile, grazie soprattutto all'abilit\u00e0 di compositore di Joey Tempest.\nLa Hot Records era una piccola casa discografica, quindi stanzi\u00f2 solo una piccola somma per Europe: 100.000 kronor svedesi (circa 14.000 euro). La qualit\u00e0 del suono dell'album non fu grandiosa, soprattutto perch\u00e9 l'hard rock in Svezia era un genere nato da poco: fu difficile trovare produttori e tecnici in grado di mixare quel suono. Ma gli Europe provarono ad autoprodursi l'album e il risultato fu buono. Ottennero anche un aiuto da Thomas Erdtman e dall'ingegnere del suono Erik Videg\u00e5rd.\nLa copertina originale dell'album raffigurava semplicemente i quattro membri del gruppo su uno sfondo blu. Il logo Europe, che tuttora contraddistingue tutti i loro singoli e album (fatta eccezione per l'ultimo Always the Pretenders), fu disegnato dal fratello di Tony Reno, Toivo Niemist\u00f6.\nGli Europe divennero molto popolari in Svezia e l'album raggiunse l'ottava posizione nelle classifiche svedesi, vendendo 30.000 copie nelle prime due settimane dall'uscita, risultato che si poteva considerare ottimo. In totale vendettero 1 milione di copie di \"Europe\" in tutto il mondo.\nUn'intervista in studio con gli Europe e \"Children of This Time\" suonata dal vivo, nell'aprile 1983, che furono trasmessi nella popolare TV Casablanca, don\u00f2 pi\u00f9 popolarit\u00e0 al quartetto. Pi\u00f9 tardi, in primavera, inizi\u00f2 il tour di 25 concerti in totale. Anche il tour fu un successo, esaurendo tutti i posti a quasi tutti i concerti. A quel tempo gli Europe godevano ancora di uno scarso equipaggiamento per i concerti, diventarono comunque il gruppo hard rock pi\u00f9 famoso della Svezia e finirono diverse volte sui giornali.\nUn giorno, la giornalista giapponese Masa Itoh visit\u00f2 un negozio di dischi importati a Londra. L\u00ec trov\u00f2 l'album \"Europe\" e decise di comprarlo. Lo ascolt\u00f2 e le piacque a tal punto che lo fece ascoltare anche ad un suo caro amico, T.T. Tsutsumi, il direttore della casa discografica giapponese Victor Records, e piacque anche a lui. Erdtman ricevette una chiamata da Tsutsumi, che gli disse di essere interessato alla diffusione di \"Europe\" in Giappone. L'album fu cos\u00ec pubblicato in Giappone, dove ottenne un gran successo, raggiungendo la decima posizione nelle classifiche, soprattutto grazie al singolo \"Seven Doors Hotel\", il quale fu diffuso anche in Svezia ma non vendette tanto quanto in Giappone.\nFu anche girato il primo videoclip per la traccia di apertura dell'album: \"In The Future To Come\". La somma stanziata per il videoclip non era granch\u00e9 ed il risultato ne risent\u00ec molto. Nel video, i 4 suonano in una zona deserta coperta totalmente di neve (che in realt\u00e0 era sapone) e compaiono immagini di lanci di razzi ed esplosioni. Il video fu trasmesso solo un paio di volte dalla televisione giapponese e tutt'oggi gli Europe non ne vanno orgogliosi.\nErdtman pens\u00f2 che gli Europe adesso dovessero trovarsi un nuovo look, ma il gruppo non se ne interess\u00f2.\nWings of Tomorrow.\nDal momento che \"Europe\" era stato un cos\u00ec grande successo in Svezia, non ci fu dubbio riguardo al registrare un nuovo album. Thomas Erdtman aveva dato a Joey uno studio portatile, che poi era un registratore. Joey spese molto tempo con il suo registratore, creando le demo delle canzoni del successivo album degli Europe.\nIn quel periodo Joey era molto influenzato dal progetto solista del chitarrista Michael Schenker degli UFO. Questa influenza pu\u00f2 essere notata soprattutto in canzoni come \"Wings of Tomorrow\". Altre canzoni che Joey compose sono le ballate \"Dreamer\" e \"Open Your Heart\". L'album fu poi chiamato Wings of Tomorrow e fu registrato durante l'inverno del 1983-1984 ai Polar Studios, uno studio usato precedentemente da band come ABBA, Scorpions e Led Zeppelin. Fu qui che gli Europe incontrarono Leif Mases, gi\u00e0 conosciuto per il suo lavoro con i Led Zeppelin, che avrebbe prodotto l'album.\nLa somma stanziata per Wings of Tomorrow fu di 400\u00a0000 corone svedesi (circa 56\u00a0000 euro). La qualit\u00e0 del suono di Wings of Tomorrow fu migliore di quella dell'album precedente, ma Joey non fu completamente soddisfatto della produzione.\n L'album fu pubblicato il 24 febbraio del 1984, esattamente un anno dopo la pubblicazione di \"Europe\". Poco dopo la sua realizzazione, 70\u00a0000 copie dell'album furono vendute in Svezia e in totale \u2013 proprio come \"Europe\" \u2013 un milione di copie furono vendute in tutto il mondo.\nOriginalmente il primo singolo dell'album doveva essere \"Lyin' Eyes\". Ma, il giorno della sua pubblicazione, le copie del singolo furono ritirate e distrutte a causa della scarsa qualit\u00e0 della registrazione. Gli Europe decisero di optare per \"Stormwind\" come primo singolo.\nIl secondo singolo, \"Open Your Heart\" ebbe molto successo e raggiunse la seconda posizione nelle classifica Svedesi. Altre grandi canzoni di Wings of Tomorrow sono \"Wasted Time\", la strumentale \"Aphasia\", e una delle canzoni pi\u00f9 \"heavy\" dei primi Europe: \"Scream Of Anger\", scritta da Joey e Marcel Jacob.\nLa band sent\u00ec di aver bisogno di un manager, e offrirono a Erdtman il lavoro. Nel tardo febbraio, in contemporanea con la realizzazione dell'album, Joey e Thomas iniziarono un viaggio di promozione per gli Europe. Inizialmente si recarono negli Stati Uniti per negoziare un contratto internazionale per la band. Erdtman aveva appuntamento con le pi\u00f9 grandi case discografiche: la Polygram, A&amp;M, Warner Bros. e CBS. A New York Erdtman incontr\u00f2 un vecchio collega della CBS che lo aiut\u00f2 nel dipartimento della A&amp;R, alla Epic Records. Lasci\u00f2 l\u00ec una copia di \"Wings of Tomorrow\" con il numero dell'albergo dove alloggiava. Presto ebbe una chiamata da parte di Lennie Petze, il manager del dipartimento A&amp;R della Epic, che fiss\u00f2 un appuntamento con Erdtman. Intanto Thomas e Joey erano sulla strada per Los Angeles per incontrare delle persone della A&amp;M. Petze, che aveva pianificato di andare a San Francisco, decise di andare a Los Angeles invece, per poterli incontrare. Un'ora prima dell'incontro stabilito con la A&amp;M, Joey e Thomas pranzarono insieme a Petze e annullarono l'appuntamento con la A&amp;M. Dopo l'incontro con Lennie Petze, Joey e Thomas volarono a Tokyo, in Giappone. Per una settimana intera Joey si dedic\u00f2 solamente a interviste con giornali, televisioni e stazioni radio.\nTornato in Svezia, cominci\u00f2 il \"Wings of Tomorrow tour\", a Mj\u00f6lby, in Svezia, nal tardo aprile 1984. Stavolta gli Europe avevano un migliore equipaggiamento di luci e suoni, quindi i concerti furono con una migliore qualit\u00e0 tecnica. Cambi\u00f2 anche il look dei componenti della band: tutti si fecero una permanente e si comprarono nuovi vestiti da concerto.\nJoey aveva suonato le tastiere sia negli album che nei concerti, ma non riusciva a suonare e cantare contemporaneamente. Siccome egli preferiva concentrarsi solo sul canto e le tastiere stavano diventando sempre pi\u00f9 importanti nello stile musicale degli Europe, decisero quindi di trovare un nuovo tastierista che suonasse ai concerti. Joey pens\u00f2 a \"Gunnar Michaeli\", che aveva visto negli Avalon una volta ad un rock gala. In quel periodo Gunnar doveva registrare un album con la sua nuova band, gli Universe, ma quando gli fu chiesto di unirsi agli Europe, lasci\u00f2 gli Universe e si un\u00ec agli Europe. Anche lui decise di scegliere un nome d'arte, Mic Michaeli.\nA met\u00e0 dell'estate del 1984, gli Europe presero una pausa dal loro \"Wings of Tomorrow tour\" per suonare a un grande festival rock in Finlandia. Quello fu il primo concerto all'estero, e fu un successo. Il lavoro di Mic con le tastiere in tour gli valse l'invito ad unirsi ufficialmente alla band.\nPochi giorni dopo avvenne un altro avvicendamento nella formazione: gli Europe licenziarono Tony Reno. La decisione fu presa dal manager e all'insaputa della band. Erdtman lo licenzi\u00f2 per lettera. Poi gli Europe e Tony si incontrarono un'ultima volta e parlarono riguardo a questo. Tony non l'aveva presa per niente bene riguardo al licenziamento:\nNorum scopr\u00ec che il batterista fondatore dei Trilogy, Ian Haugland, stava cercando una nuova band. A quel tempo Ian lavorava all'aeroporto Arlanda a Stoccolma e spesso pensava di trovare una band a cui unirsi. Thomas Erdtman lo chiam\u00f2 a casa e lasci\u00f2 un messaggio sulla segreteria telefonica. Pi\u00f9 tardi Ian chiam\u00f2 e gli fu detto che gli Europe erano interessati ad averlo come nuovo batterista. Ian ne rest\u00f2 colpito e si incontr\u00f2 con la band alla loro nuova sala prove.\nLa band con la nuova formazione si esercit\u00f2 per un intero mese, e Ian venne integrato negli Europe. Successivamente, gli Europe tornarono on the road per completare il loro \"Wings of Tomorrow tour\", che sarebbe ripartito da V\u00e4rmland. Nuove canzoni come \"Rock the Night\" e \"Ninja\" furono inserite nella scaletta dei concerti e furono accolte calorosamente dai fan. Un bell'augurio per il prossimo album, dato che erano destinate a farne parte. Il \"Wings of Tomorrow tour\" termin\u00f2 con la fine del 1984.\nLa consacrazione: Il passaggio ad una \"major\".\nDurante l'inverno del 1985, la band si rec\u00f2 ai Soundtrade Studios a Solna per registrare il singolo \"Rock the Night\". Questa \u00e8 la prima registrazione degli Europe con Ian e Mic nella formazione. Gli Europe produssero il singolo da soli insieme all'ingegnere del suono Ronnie \"Thunder\" Lahti. Originariamente chiesero a Leif Mases di produrre il singolo, ma rifiut\u00f2 l'offerta. La band registr\u00f2 una nuova versione di \"Seven Doors Hotel\" da inserire come lato B. Per motivi finanziari non si poterono permettere di registrare altre canzoni oltre a \"Seven Doors Hotel\" (la successiva avrebbe dovuto essere \"The King Will Return\").\nProprio quando gli Europe erano occupati con il singolo \"Rock the Night\", Thomas Erdtman si precipit\u00f2 da loro: il contratto con la Epic Records era finalmente stato redatto ed Erdtman lo port\u00f2 a far firmare. Era un lungo contratto (pi\u00f9 di 100 pagine), quindi non ebbero tempo di leggerlo tutto, ma decisero di firmarlo lo stesso. Dopotutto, quella era la loro grande chance. Ian comment\u00f2 pi\u00f9 tardi che avrebbero forse dovuto farlo leggere a qualche avvocato, prima di firmarlo.\nPi\u00f9 tardi quell'anno gli Europe furono contattati dal regista Staffan Hildebrand per partecipare nel suo nuovo film \"On the Loose\" e se Joey fosse interessato a scrivere la colonna sonora del film. Joey decise di inserire \"Rock the Night\" nella colonna sonora, insieme ad altre due canzoni che registr\u00f2 da solo: \"Broken Dreams\" e \"On the Loose\". Joey suon\u00f2 tutti gli strumenti da solo, eccetto la batteria che fu suonata dal computer e l'assolo di chitarra in \"On the Loose\" che fu eseguito da John Norum.\nIl singolo \"Rock the Night\" fu realizzato e, qualche tempo dopo, l'EP \"On the Loose\". Ma bench\u00e9 2 delle 3 canzoni incluse nell'EP furono registrate da Joey, sulla copertina fu stampato lo stesso il logo \"Europe\", che lo faceva sembrare un singolo degli Europe. A John Norum questo non piacque affatto:\nIn totale, 90\u00a0000 copie dei due singoli furono vendute in appena due mesi, facendo di \"Rock the Night\" (ri-registrata da tutta la band) la prima grande hit degli Europe in Svezia.\nIl film \"On the Loose\" fu registrato nella piccola citt\u00e0 di Katrinaholm nel 1985. Gli Europe apparirono nel film, con Joey che recitava una delle parti principali. Uno degli altri attori era la vecchia rock star Jerry Williams. La trama del film si evolve attorno alla giovane coppia Peter e Nina. Gli Europe vengono nella loro citt\u00e0 per un concerto e si scopre che Nina aveva avuto una storia d'amore con Joey anni prima. A Peter, un giovane operaio fidanzato di Nina, ci\u00f2 non piace affatto\u2026\nDal momento che sia il film sia il singolo \"Rock the Night\" avevano avuto molto successo, gli Europe decisero di intraprendere un nuovo tour: \"On the Loose tour\". Stavolta avrebbero suonato nei palazzetti dello sport. Il budget per questo tour era molto pi\u00f9 grande che nei precedenti tour, quindi si poterono permettere strumenti ed effetti speciali pi\u00f9 costosi. Il tour fu un disastro di botteghino, con solo tre canzoni nuove (\"Danger On The Track\", \"Love Chaser\" e \"Carrie\") e il pubblico disert\u00f2 le date. La prima versione di \"Carrie\" era solamente pianoforte e voce. Dopo il tour gli Europe finalmente ebbero tempo per riposarsi. Un giorno, il giornale giapponese \"Burrn!\" fece loro una'intervista poich\u00e9 in Giappone u moltissimi fan aspettavano il nuovo album. Negli Stati Uniti, invece Wings of Tomorrow era stato pubblicato nel maggio del 1985, ma non aveva venduto molto, soprattutto perch\u00e9 la Epic non si era impegnata tanto nella promozione. A proposito, il giornalista musicale Anders Tengner \u00abFu come se avessero gettato il CD al muro e sperato che ci si attaccasse.\u00bb\nDurante l'estate del 1985, Joey scrisse e produsse il singolo \"Can't You Stay\" per la sorella di John Norum, Tone Norum. Originariamente aveva scritto la canzone per il successivo album degli Europe, ma poi si era reso conto che era un brano non attinente a quello che era lo stile della band. Oltre a produrre il singolo, Joey suon\u00f2 tutti gli strumenti e le voci di background, mentre John Norum registr\u00f2 gli assoli e Ian Haugland delle parti di batteria.\nA quel tempo, Joey fu incaricato dal produttore Dieter Derks di scrivere una ballad per gli Scorpions. Scrisse la canzone \"One Of A Kind\" e gliela sped\u00ec. Non avendo avuto alcuna risposta, la canzone fu poi inclusa nell'album di debutto di Tone Norum, \"One Of A Kind\".\nPi\u00f9 tardi a Joey fu chiesto di scrivere una canzone per l'album benefico \"Swedish Metal Aid\". L'intenzione era di produrre un singolo e il guadagno ricavato dalle vendite sarebbe stato donato alla popolazione dell'Etiopia in crisi per carenza alimentare. Joey scrisse la canzone, \"Give A Helpin' Hand\", che fu registrata verso la fine del 1985. Joey era una delle sei voci principali nella traccia (gli altri erano Robert Ernlund (Treat), Bj\u00f6rn Lodin (Bedlam), Malin Ekholm (Aphrodite), Tommy Nilsson (Easy Action) e Joakim Lundholm (220 Volt), accompagnati da un enorme coro che consisteva dai 150 membri da quasi tutte le hard rock band svedesi, inclusi gli Europe. Il singolo fu prodotto da Kee Marcello, il chitarrista della sleaze rock band Easy Action, il quale registr\u00f2 anche l'assolo di chitarra. Questa fu la prima volta che gli Europe e Kee collaborarono, ma non l'ultima.\nL'apice: The Final Countdown.\nPrima dell'apertura pomeridiana della discoteca di Stoccolma \"Galaxy,\" molte persone aspettavano fuori di poter entrare. I proprietari della \"Galaxy\" volevano che una canzone strumentale fosse suonata mentre la coda aspettava. Quindi verso il 1983-1984 chiesero a Thomas Erdtman se Joey potesse scrivere una canzone. Joey accett\u00f2, e prese in prestito le tastiere da Mic, che nel frattempo non era ancora negli Europe. Dopo un po' Joey venne fuori con un riff ispirato alla canzone di David Bowie \"Space Oddity\" e lo dette alla \"Galaxy\". Un giorno, nel 1985, gli Europe erano proprio al Galaxy e la canzone di Joey fu suonata. La canzone piacque molto a John Lev\u00e9n:\nQuella canzone era \"The Final Countdown\", quella che sarebbe diventata la pi\u00f9 famosa canzone degli Europe. Scritta nel 1982, vende milioni di CD.\nAll'inizio le reazioni degli altri membri furono varie:\nGli Europe avevano iniziato a pensare al nuovo album durante l'estate del 1985. Dieter Derks si mostr\u00f2 interessato a produrli su scala internazionale, ma poi scelse di produrre \"Come Out And Play\" dei Twisted Sister. Altri produttori interessati erano Tony Platt (Gary Moore) e Bruce Fairbairn (Bon Jovi), ma nessuno dei due diede una risposta affermativa. Infine decisero per Kevin Elson, ex ingegnere del suono dei Journey. Ma poco dopo che gli Europe contattarono Elson, egli ricevette un'offerta per l'album degli UFO in seguito alla loro riunione. Scelse gli Europe ed il budget per l'album era di 1 milione di corone svedesi. Elson sugger\u00ec alla band di registrare presso i Powerplay Studios a Zurigo.\nMolte delle canzoni erano gi\u00e0 pronte da molto tempo, ma una settimana prima di andare a Zurigo, Joey scrisse la canzone \"Cherokee\", ispirato dalla storia dei nativi americani. Nuove versioni di \"Rock the Night\" e \"On The Loose\" furono incluse nell'album, insieme alle canzoni suonate dal vivo nella seconda parte del \"Wings of Tomorrow tour\", come \"Carrie\", \"Ninja\" e \"Love Chaser\". Un'altra nuova canzone era \"On Broken Wings\", che sarebbe poi stata utilizzata come b-side di \"The Final Countdown\".\nGli Europe, con \"The Final Countdown\", avevano ormai cambiato il loro stile musicale e si erano orientati su un hard rock pi\u00f9 melodico, ispirati da band come i Journey e i Foreigner. La registrazione dell'album proseguiva bene, quando Joey ebbe problema di voce. La diagnosi era che aveva le corde vocali infiammate; aveva preso un virus e gli fu detto di non cantare, n\u00e9 di parlare. Joey torn\u00f2 a Stoccolma per riposarsi e cur\u00f2 la sua voce. Anche gli altri ragazzi tornarono a casa, avendo finito il proprio lavoro. Quando la voce miglior\u00f2 un po', Joey cant\u00f2 \"Give A Helpin' Hand\" insieme allo Swedish Metal Aid dal vivo allo spettacolo di N\u00f6jesmassakern, tuttavia con la febbre a 38 gradi.\nQuindi si rec\u00f2 ai Soundtrade Studios a Solna per provare di nuovo a registrare le tracce vocali sull'album. La prima canzone che cant\u00f2 fu \"The Final Countdown\". Quella era l'unica canzone che la sua voce pot\u00e9 sostenere. Dopo di ci\u00f2 si rec\u00f2 in Florida, perch\u00e9 la stagione calda poteva aiutare la sua voce a migliorare, e successivamente si rec\u00f2 allo studio di Kevin Elson ad Atlanta. Dopo molte prove, riusc\u00ec a cantare \"Ninja\". Ma non era ancora soddisfatto del lavoro. Joey era profondamente depresso, pensando che la sua carriera fosse finita.\nQuesto problema fece s\u00ec che il costo per la registrazione dell'album superasse il budget stanziato. Quando Lennie Petze alla Epic ascolt\u00f2 \"The Final Countdown\", decise di duplicare la somma stanziata (portandola quindi a due milioni di corone). Di nuovo in Svezia, Joey e Ian erano andati alla casa di riposo di Skebo Herrg\u00e5rd. Qui Joey ripos\u00f2 e Ian si mise a dieta. \u00abCredo di aver perso circa 10 kg in una settimana\u00bb dice scherzando Ian.\nDopo di ci\u00f2, Joey assunse il maestro di canto Bo Sydow per aiutare la sua voce a migliorare. Costui lo aiut\u00f2 molto, e quindi si recarono a San Francisco, dove Joey cant\u00f2 le rimanenti nove canzoni in dieci giorni.\nNel febbraio del 1986, il primo singolo dall'album fu realizzato in Svezia: \"The Final Countdown\". Subito si piazz\u00f2 al primo posto delle classifiche svedesi, e ci\u00f2 fu un enorme sorpresa per gli Europe. Originariamente avevano pensato di utilizzare \"The Final Countdown\" come canzone di apertura per i concerti, non come singolo, ma siccome \"Rock the Night\" era gi\u00e0 stato realizzato e \"Carrie\" non era adatta ad essere il singolo trascinante, scelsero \"The Final Countdown\". Continuarono ad utilizzarla come canzone di apertura e chiusura dei concerti per l'intero \"The Final Countdown world tour\".\nLa pubblicazione dell'album era stata ritardata a causa dei problemi occorsi a Joey Tempest, ma sub\u00ec ancora un nuovo ritardo. Infatti, bench\u00e9 fosse tutto ormai terminato, la copertina non era ancora stata disegnata dal disegnatore americano Les Katz. Egli cominci\u00f2 a lavorare sulla copertina prima che l'album fosse terminato.\nQuindi gli Europe dovettero incominciare il loro \"The Final Countdown world tour\" senza l'appoggio dell'album. Il primo concerto fu tenuto a G\u00e4vle, il 29 aprile del 1986. Joey e gli Europe erano pi\u00f9 in forma che mai, musicalmente parlando, donando una fantastica prestazione ad ogni concerto. Ma quasi in tutto il tour svedese, i concerti erano pieni solo per met\u00e0.\nSe un concerto rock deve essere di successo, una delle cose pi\u00f9 importanti \u00e8 avere un pubblico che conosca tutto, o la maggior parte delle canzoni; ma adesso gli Europe suonavano le canzoni del nuovo album e c'erano molte canzoni che il pubblico non aveva mai sentito prima. I giornali dicevano che il tour si sarebbe rivelato alla fine un fiasco economico per gli Europe. Il tour manager stavolta era Bosse Norling, il quale aveva precedentemente seguito il tour con gli ABBA. Il tour fu molto costoso, circa 102\u00a0000 corone (circa 14\u00a0300 euro) al giorno.\nFinalmente, il 26 maggio 1986, il giorno dell'ultima data svedese, a Solna, l'album \"The Final Countdown\" fu pubblicato. Ottenne fantastiche recensioni dappertutto, tutto era detto come grandioso: le canzoni, la voce, la produzione. Ironicamente, l'unica cosa per cui \"The Final Countdown\" ebbe delle critiche fu la copertina. Essa \u00e8 sostanzialmente composta dai ritratti dei ragazzi che volano via dalla Terra che fa da sfondo. Gli stessi Europe non erano affatto colpiti dalla copertina.\nUna televisione svedese era l\u00ec a Solna per filmare il concerto degli Europe. Sarebbe poi stato mandato in onda in televisione. Anche una compagnia statunitense di promozione era l\u00ec per filmare il concerto e c'era anche una festa per la pubblicazione dell'album in Europa. Lo stesso giorno e nello stesso posto, gli Europe decisero di girare il loro secondo video: \"The Final Countdown\".\nAgli Europe fu garantito un disco d'oro sulla base dei preordini dell'album \u2013 50\u00a0000 copie. In soli due mesi, altre 100\u00a0000 copie dell'album furono vendute. Ma, non tutti erano contenti della produzione dell'album, nonostante il grande successo.\nIl successo internazionale e l'avvicendamento Norum/Marcello.\nLa campagna internazionale di promozione di \"The Final Countdown\" inizi\u00f2 in Europa nel luglio del 1986. Il singolo fu spedito alle stazioni radio e dopo molte trasmissioni, inizi\u00f2 a scalare la maggior parte delle classifiche europee. La prima nazione in cui raggiunse la prima posizione \u00e8 l'Olanda. Joey pass\u00f2 tutta l'estate per produrre l'LP di debutto di \"Tone Norum\", sorella di John Norum, chiamato \"One of a Kind\". Fece una pausa solo quando si rec\u00f2, insieme e Thomas Erdtman, negli Stati Uniti per promuovere \"The Final Countdown\". Il video della canzone entr\u00f2 nella \"High Rotation\" di MTV.\nIl 3 settembre gli Europe iniziarono il tour giapponese. Questo era il loro primo tour in tale nazione; l'unica band Svedese che prima era andata in tourn\u00e9e in Giappone erano stati gli ABBA. Il tour cont\u00f2 sei concerti in Giappone, di cui quattro a Tokyo, uno a Osaka e uno a Nagoya. Il background dello stage e tutto l'apparato del suono e delle luci era stato preso in prestito direttamente in Giappone, poich\u00e9 sarebbe stato troppo costoso portarlo dalla Svezia; l'unica cosa che gli Europe si dovettero portare dietro erano gli strumenti. Nei concerti una delle tracce pi\u00f9 apprezzate fu, nemmeno a dirlo, \"Seven Doors Hotel\", la prima hit degli Europe l\u00e0 in Giappone.\nLa Scandinavia e il Giappone erano innamorati degli Europe.\nOltre i concerti, gli Europe ebbero un sacco di lavoro da svolgere in Giappone: la \"Victor Records\" aveva pianificato diverse interviste televisive, conferenze stampa e sessioni fotografiche. Per l'occasione, un nuovo singolo fu realizzato solo per il mercato Giapponese: \"Love Chaser\". Una versione strumentale di \"Love Chaser\" e \"Carrie\" furono poi inclusi nella colonna sonora per il film \"Pride One\". Altro singolo fu \"Cherokee\".\nUn nuovo tour in Svezia \u2013 ripreso in parte per la televisione (il concerto di Solna, il 27 maggio) e mandato in onda due mesi dopo giusto a spingere ancora di pi\u00f9 le vendite. Fu girato un videoclip: The Final Countdown, girato al Solnahallen, a Solna (Svezia).\nAll'apice del loro successo, una terribile notizia colp\u00ec il gruppo: il chitarrista fondatore John Norum confess\u00f2 agli altri membri del gruppo che aveva deciso di lasciare gli Europe. Era stanco di questo infinito tour promozionale, stanco degli show in playback alla televisione, stanco delle interviste e delle foto.\nNorum e gli altri membri avevano forti contrasti riguardo alla musica: Norum voleva suonare la chitarra in modo pi\u00f9 hard, uno stile che non si sarebbe adattato alle canzoni degli Europe secondo gli altri. Gli altri, d'altro canto, volevano usare pi\u00f9 tastiere, ma non Norum. Aveva scritto delle canzoni che voleva che fossero pubblicate nell'album ma non c'era posto per loro. \u00abTempest scrive le canzoni\u00bb era la legge.\nMa la principale ragione per cui Norum voleva lasciare gli Europe erano i problemi interni tra lui ed il manager Thomas Erdtman. Subito dal principio John Norum aveva capito che Erdtman voleva solamente fare soldi e non ci avrebbe pensato due volte a tradire gli Europe per il denaro. Norum non avrebbe voluto firmare il contratto con la Epic Records e Thomas Erdtman, ma gli altri 4 lo convinsero. Intorno al 1984-1985, la madre di John aveva iniziato ad uscire con Thomas Erdtman:\nGli altri ragazzi furono scioccati dalla decisione di Norum, ma allo stesso tempo lo capivano. Non andavano avanti cos\u00ec bene negli ultimi tempi, cos\u00ec forse era meglio che John Norum se ne andasse via.\nJohn Norum accett\u00f2 di andare in tour con gli Europe per alcune altre date, per dar modo alla band di trovare un sostituto; poi se ne sarebbe andato. I ragazzi accettarono di mantenere la decisione di John segreta. Una band incompleta significa perdita di popolarit\u00e0. L'unica cosa a cui pensarono i 4 quelle notti era trovare un rimpiazzo a John Norum. Volevano un chitarrista svedese veramente bravo, e alla fine pensarono tutti alla stessa persona: Kee Marcello, il chitarrista degli Easy Action con il quale gli Europe avevano lavorato alla produzione del singolo \"Give a helpin' hand\" per lo Swedish Metal Aid.\nQuindi Thomas Erdtman chiam\u00f2 Kee Marcello e gli propose la cosa, ma, sorprendentemente, ebbe un rifiuto.\nMa gli Europe non si rassegnarono. Un pomeriggio Thomas Erdtman incontr\u00f2 un'amica di Kee all'Hard Rock Caf\u00e9 a Stoccolma, e le chiese di convincere Kee. La ragazza pensava che Kee fosse stupido a rifiutare l'offerta e promise di fare di tutto per convincerlo.\nNel frattempo gli Europe ebbero la loro rivincita con il secondo tour svedese. Adesso le chiacchiere del fiasco economico erano ben lontane. Citt\u00e0 dopo citt\u00e0, con tutti i concerti esauriti traversarono la Svezia. Il tour svedese si concluse al famoso Ice Stadium di Stoccolma. Il singolo \"The Final Countdown\" ormai era alla prima posizione nella Germania occidentale e continuava a scalare le classifiche di tutta Europa.\nQuindi la band si rec\u00f2 a Monaco di Baviera per uno \"showcase\", cio\u00e8 un concerto solamente per invitati speciali, stampa e case discografiche. Appena dopo quel concerto, Thomas Erdtman ricevette una chiamata dalla Svezia. Kee Marcello aveva cambiato idea ed era pronto ad unirsi agli Europe. A Norum fu chiesto di fare un ultimo tour promozionale con gli Europe, poich\u00e9 non c'era tempo per Kee di esercitarsi. Gli Europe si esibirono in playback a vari spettacoli TV in tutto il continente e completarono il tour ad Amsterdam, nei Paesi Bassi, il 31 ottobre 1986. Qui suonarono al festival annuale della musica del canale Sky, che era tenuto alla discoteca Escape.\nNorum era felice quando lo show fu finito.\nLui e gli Europe si lasciarono da amici all'aeroporto Arlanda, a Stoccolma. Forse fu bene per entrambi che Norum abbandonasse il gruppo. Ma si pent\u00ec mai John Norum di quello che aveva fatto?\nAdesso Kee era il nuovo chitarrista degli Europe. Dopo aver provato le canzoni a casa per qualche settimana, era giunto il tempo per suonare con la band.\nNel tardo novembre girarono il video di \"Rock the Night\" e \"Carrie\". Il video di Rock the Night fu filmato all'Hard Rock Caf\u00e9 a Stoccolma, quello di Carrie fu girato in Inghilterra.\nLa prima performance ufficiale di Kee Marcello insieme agli Europe fu al Peters Popshow, una trasmissione televisiva, in Germania, di fronte a pi\u00f9 di 16\u00a0000 persone, il 12 dicembre del 1986. Tra gli altri artisti che suonavano quella sera c'erano Samantha Fox, i Depeche Mode, Billy Idol ma i pi\u00f9 famosi erano definitivamente gli Europe. Lo show fu mandato in onda nelle televisioni di ben 36 nazioni e fu guardato da pi\u00f9 di 50 milioni di persone. Successivamente la band fece un altro tour promozionale e vari show televisivi.\nIl 2 novembre 1986, il singolo \"The Final Countdown\" aveva raggiunto la prima posizione in Inghilterra. L'evento fu festeggiato con una bevuta di birra ad un pub inglese a Stoccolma. Alla fine dell'anno, il singolo era stato venduto in pi\u00f9 di 2 milioni di copie.\nIl primo concerto in Europa fu tenuto a Bergen, in Norvegia, il 24 gennaio 1987.\nIl 23 febbraio 1987, gli Europe si esibirono al mitico Hammersmith di Londra, concerto che poi sarebbe stato incluso nel loro DVD \"The Final Countdown world tour\". Il tour termin\u00f2 il 12 marzo 1987. I concerti erano pieni in ogni citt\u00e0 in cui avevano suonato, come a Zurigo, in Svizzera, dove 12\u00a0000 persone vennero al concerto. In Italia un totale di 66\u00a0000 persone fu contato nelle sette date italiane degli Europe. In totale, pi\u00f9 di 155\u00a0000 persone erano venute a vedere gli Europe dal vivo.\nSubito dopo, gli Europe si recarono in Unione Sovietica per uno show televisivo.\nNel frattempo, negli USA, l'album ed il singolo erano piazzati all'ottava posizione delle classifiche di Billboard. I video di \"The Final Countdown\" e di \"Rock the Night\" erano mandati spesso in onda su MTV. L'America era pronta per gli Europe e gli Europe erano pronti per l'America: il primo tour americano della band svedese inizi\u00f2 a San Francisco il 15 aprile 1987. Decisero di suonare nei teatri con capienza di 2000-3000 persone, dato che non sapevano quante persone sarebbero venute ai loro concerti. Pensavano che sarebbe stato meglio un teatro pieno che un palazzetto dello sport mezzo pieno. Tutti i concerti ottennero il \"tutto esaurito\".\nGli Europe suonarono in 23 citt\u00e0 diverse degli Stati Uniti e viaggiarono per 14'565 chilometri. Per il tour avevano noleggiato un piccolo jet privato al costo di 650\u00a0000 corone svedesi (91\u00a0000 euro).\nIl tour fin\u00ec a Philadelphia, il 17 maggio 1987. La TV svedese del canale SVT aveva seguito la band durante tutto il tour, producendo il documentario Europe in America, che fu mostrato in TV nel 1988. Il tour statunitense aveva dato buoni frutti: la pi\u00f9 grande hit del nuovo continente fu \"Carrie\" che raggiunse la terza posizione, mentre \"The Final Countdown\" si ferm\u00f2 all'ottava; l'album era stato nelle classifiche di Billboard per ben 78 settimane, aveva raggiunto l'ottavo posto ed era stato premiato disco di platino (gli altri due sarebbero venuti successivamente). In totale, furono vendute 6 milioni di copie dell'album \"The Final Countdown\" (tutt'oggi sono 10 milioni le copie ufficialmente vendute, come afferma la Sanctuary Records), mentre l'omonimo singolo era stato 1\u00ba in 27 nazioni differenti e aveva sfiorato i 12 milioni di copie vendute.\nA settembre, gli Europe si recarono ad Almeira, in Spagna, per girare il video di \"Cherokee\". Fu filmato circa un mezzo miglio lontano dal mitico Per un pugno di dollari di Sergio Leone. Mentre giravano il videoclip, il set prese fuoco accidentalmente, e gli Europe e gli altri dovettero scavare una fossa per impedire alle fiamme di divampare altrove. Il singolo \"Cherokee\" fu poi pubblicato nel tardo novembre negli Stati Uniti, in Spagna ed altre nazioni. Il video della canzone \u00e8 forse uno dei migliori che gli Europe abbiano mai girato.\nLe tasse erano alte in Svezia, ed i consulenti di tasse degli Europe che erano abbastanza negligenti a quel tempo suggerirono che loro dovessero trasferirsi all'estero. Ma gli Europe commisero il pi\u00f9 grande errore delle loro vite muovendosi. Solamente Mic Michaeli scelse di stare di casa in Svezia, gli altri traslocarono a Nassau alle Bahamas.\nMa il consulente di Mic gli disse di traslocare, se lui volesse farlo. Anche Mic si un\u00ec agli Europe. Pi\u00f9 tardi tutti si trasferirono in un'isola nelle indie occidentali chiamata Turks &amp; Caicos.\n\"Out of This World\".\nDopo tutto il successo di \"The Final Countdown\", gli Europe erano ormai la priorit\u00e0 massima per la Epic Records, secondi solamente a Michael Jackson, quando giunse il tempo di registrare un nuovo album.\nNel marzo del 1988, quando l'album \"The Final Countdown\" dopo 3 anni ondeggiava vicino alla centesima posizione delle classifiche americane di Billboard ed era prossimo ad uscire dalle classifiche, gli Europe si recarono a Londra per registrare il nuovo album, \"Out of This World\". Le registrazioni occuparono tutta la primavera ed infine, nel giugno del 1988, il singolo \"Superstitious\" fu pubblicato. Il singolo si piazz\u00f2 direttamente alla prima posizione in Svezia ed in altre nazioni.\nL'album fu registrato agli Olympic Studios ed ai Townhouse Studios a Swanyard, Londra. Il produttore dell'album fu Ron Nevison, che precedentemente aveva lavorato con i Kiss, i Led Zeppelin e Ozzy Osbourne.\nKee Marcello disse una volta in un'intervista che Ron Nevinson era una delle persone meno simpatiche che avesse mai incontrato. Persino Ozzy Osbourne non era soddisfatto di Ron:\nIn agosto l'album fu pubblicato e in due giorni ne furono vendute ben 1 milione di copie in tutto il mondo, che valsero ai cinque un disco di platino. Solo negli Stati Uniti, 600\u00a0000 copie dell'album furono vendute nel giorno della sua pubblicazione. In Italia l'album si posizion\u00f2 saldamente all'ottava posizione. Lo stile dell'album era pi\u00f9 melodico e AOR del precedente, e le tastiere avevano ormai un ruolo preminente nel suono degli Europe. Nell'album, oltre a grandi pezzi come la stessa \"Superstitious\", \"Let the Good Times Rock\" ed il pezzo pi\u00f9 heavy \"Ready or Not\" fu inserita anche una versione nuova di \"Open Your heart\".\nDurante l'estate del 1988 gli Europe intrapresero un nuovo tour negli Stati Uniti, questa volta come \"special guests\" dei Def Leppard, che erano in tour con il loro capolavoro \"Hysteria\". A quel tempo, i Def Leppard erano la pi\u00f9 famosa rock band in America, ed il loro album era primo nelle classifiche, quindi era una bella pubblicit\u00e0 per gli Europe.\nPrima di lasciare l'America, gli Europe girarono un video per \"Superstitious\" alla Hamstead House di Long Island, a New York. In quel periodo il singolo era piazzato alla 31\u00aa posizione mentre l'album toccava la sua punta massima alla 19\u00aa posizione (8 ottobre 1988). Quindi gli Europe si recarono in Europa per un mese intero di promozione: interviste, foto, apparizioni ai programmi televisivi.\nNel tardo 1988 il secondo singolo da \"Out of This World\" fu realizzato: \"Open Your Heart\". Il video per la canzone fu registrato a Londra. A novembre del 1988, gli Europe si recarono in Asia per il loro tour, che cominci\u00f2 con un concerto di beneficenza nello stadio di Bombay, in India, di fronte a pi\u00f9 di 60\u00a0000 persone. Il tour fu concluso in Giappone, dove fu girato il video per il loro successivo singolo \"Let the Good Times Rock\" \u2013 al Budokan a Tokyo. Il tour europeo a sostegno di \"Out of This World\" inizi\u00f2 il 10 gennaio del 1989, a Malm\u00f6 in Svezia. A sostegno del tour, il singolo \"Let the Good Times Rock\" fu realizzato.\nIl tour riscontr\u00f2 un ottimo ascolto, con i concerti \"tutto esaurito\" in quasi tutte le nazioni, tra cui l'Italia. L\"Out of This World Tour\" si concluse il 6 aprile del 1989 a Lille, in Francia. A quel tempo, le vendite mondiali di \"Out of This World\" erano a 2,3 milioni di copie.\nNel frattempo, nel 1989, fu ristampato in tutto il mondo \"Europe\", il primo album e per questo evento, fu creata una nuova e migliore copertina, quella con la quale \u00e8 comunemente conosciuto, dove \u00e8 raffigurata una chiesa e in primo piano due statue di angeli.\n\"Prisoners in Paradise\" &amp; \"Le Baron Boys\".\nDurante l'estate del 1989, gli Europe iniziarono a lavorare sul nuovo album.\nGli Europe decisero di licenziare il loro storico manager Thomas Erdtman, rimpiazzandolo con Herbie Herbert.\nJohn Norum afferma che Erdtman avesse sottratto milioni alla band, lasciando loro solo le briciole alla fine.\nNel bel mezzo di tutto, fu chiesto agli Europe di suonare ad un festival al Milton Keynes, in Inghilterra insieme ai Bon Jovi, gli Skid Row e le Vixen, il 19 agosto del 1989, il giorno esatto del 26\u00ba compleanno di Joey Tempest. La scaletta degli Europe includeva quattro nuove canzoni composte durante l'estate: \"Yesterday's News\", \"Seventh Sign\", \"Wild Child\" e \"Little bit of lovin\"'. Lo stile della band era pi\u00f9 duro e selvaggio, influenzato sempre di pi\u00f9 dai Thin Lizzy, Led Zeppelin e Rainbow.\nPi\u00f9 tardi, il 17 settembre del 1989, gli Europe tennero un concerto nel mitico club \"Whisky a go-go\" a Hollywood, in California.\nNel febbraio del 1990, gli Europe si recarono in Cile per suonare al festival annuale della musica a Vi\u00f1a Del Mar. La doppia notte a Vi\u00f1a Del Mar degli Europe \u00e8 uno dei concerti leggendari della band: una folla enorme di persone, le luci e gli effetti sullo stage sono grandiosi, e la band offre un'ottima performance, terminando i due concerti con due cover fatte molto bene: \"A Hard Day's Night\" (The Beatles) e \"Hound Dog\" (Elvis Presley). Nella scaletta furono inserite molte nuove canzoni che poi sarebbero comparse su \"Prisoners in Paradise\". Ai due concerti in Cile segu\u00ec un tour nel sud-est asiatico. La band pass\u00f2 anche del tempo nelle Indie Occidentali, dove avevano residenza, a Londra, San Francisco e Los Angeles per scrivere nuove canzoni, quali \"Here Comes the Night\", \"Break Free\", \"Girl from Lebanon\" e \"Homeland\".\nQuindi scelsero il produttore per il prossimo album.\nSfortunatamente la loro casa discografica non la pensava allo stesso modo.\nFurono scritte quattro nuove canzoni: \"All or Nothing\", \"Halfway to Heaven\", \"I'll Cry for You\", \"Prisoners in Paradise\". Il titolo originale dell'album era \"Break Free\" e la canzone sarebbe dovuta divenire il singolo trascinante, ma fu tolta dall'album perch\u00e9 non era adatta allo stile della band secondo la Sony. Quindi gli Europe scelsero come titolo \"Prisoners in Paradise\". Molte altre canzoni furono rimosse, per esempio \"Here comes the Night\", \"Mr. Government Man\", \"Yesterday's News\". La Sony pens\u00f2 che queste canzoni erano troppo \"heavy\" per essere incluse nell'album. Cercarono di togliere anche \"Girl From Lebanon\", sostenendo che il testo era troppo provocatorio.\nLe demo delle canzoni registrate dalla band nel periodo 1989-1990 sono state raccolte in un bootleg chiamato \"Le Baron Boys\", che contiene, tra le altre, le prime versioni di \"Talk to Me\", \"Seventh Sign\", \"Break Free\" e \"Little Bit of Lovin\"' insieme a canzoni come \"Don't Know How to Love No More\", \"Wanted Man\", \"Rainbow Warrior\" e \"Blame It on Me\".\nTutto questo cost\u00f2 alla band molto tempo, ed infatti l'album fu pronto per il settembre del 1991. Questa volta gli altri membri degli Europe parteciparono maggiormente alla scrittura delle canzoni, ed infatti l'unica traccia scritta solamente da Joey Tempest \u00e8 \"Prisoners in Paradise\". Collaborarono nella scrittura anche lo stesso Beau Hill, Brian McDonald, Andre Pessis ed Eric Martin dei Mr. Big. Il chitarrista Kee Marcello co-scrisse ben 5 canzoni su 12, che diventano 11 se si considerano anche le canzoni che poi non furono incluse nell'album, a dispetto di \"Out of This World\" dove co-scrisse solamente 3 canzoni: \"Just the Beginning\", \"More Than Meets the Eye\" e \"Coast to Coast\". Il brano \"Prisoners in Paradise\" fu pubblicato internazionalmente come primo singolo nel settembre del 1991. In Inghilterra la Sony decise per \"I'll Cry For You\" come primo singolo. Il video di \"Prisoners in Paradise\" fu filmato a Parigi in Francia, mentre quello di \"I'll Cry for You\" fu filmato al Circus di Stoccolma. Il singolo \"Prisoners in Paradise\" si ferm\u00f2 all'8\u00aa posizione in Svezia. L'album fu pubblicato il 23 settembre 1991. In Svezia l'album si ferm\u00f2 alla 9\u00aa posizione, mentre in Italia raggiunse la 22\u00aa. A dicembre fu pubblicato il secondo singolo \"I'll Cry For You\", che si piazz\u00f2 in 1\u00aa posizione in Svezia. In linea generale, l'album non vendette cos\u00ec male in Europa, e soprattutto in Italia; la vera delusione per gli Europe furono proprio gli Stati Uniti, al cui stile di hard rock si erano avvicinati molto gli svedesi con Prisoners in Paradise, paese dal quale si stava diffondendo il movimento grunge. Alla fine dell'anno, l'album Prisoners in Paradise aveva venduto 1,2 milioni di copie in tutto il mondo. Questo risultato deluse la Sony, che decise di ri-promuovere l'album per l'anno successivo, insieme al tour che gli Europe avrebbero intrapreso.\nAlla vigilia del nuovo anno al Tokyo Dome, gli Europe suonarono insieme ai Metallica (i quali erano gli headliners bench\u00e9 lo show si intitolasse \"The Final Countdown\"), i Tesla ed i Thunder davanti a 40\u00a0000 persone.\nIl 7 gennaio del 1992, gli Europe dettero il via al loro \"Prisoners in Paradise world tour\" a Helsinki in Finlandia. Diverse volte sul palco gli Europe presentarono tre chitarristi: Mic Michaeli, Joey Tempest e Kee Marcello. Il video per il terzo e ultimo singolo estratto da Prisoners in Paradise, \"Halfway to Heaven\", fu filmato durante il tour, al Marquee Club di Londra.\nLo scioglimento e le carriere soliste.\nMentre il tour andava avanti, la fine della band sembrava sempre pi\u00f9 vicina.\nAgli inizi di marzo 1992, Joey Tempest collabor\u00f2 con John Norum per il suo singolo \"We will be strong\" per l'album di John Norum \"Face the Truth\". Intanto il \"Prisoners in Paradise world tour\" andava avanti. L'ultimo concerto del tour fu tenuto a Portsmouth, in Inghilterra, il 15 marzo del 1992. Il singolo \"Halfway to Heaven\" fu pubblicato verso la fine di marzo del 1992. L'album Prisoners in Paradise aveva venduto poco pi\u00f9 di 1,5 milioni di copie, un altro risultato deludente. Poco tempo dopo la band annunci\u00f2 il progetto di prendersi un periodo di pausa dalla musica.\nSecondo le voci, l'intenzione di Joey Tempest era di riunire gli Europe con la vecchia formazione: John Norum alla chitarra, Joey Tempest, John Lev\u00e9n al basso e Tony Reno alla batteria. Ma Norum non era affatto interessato e preferiva continuare il suo progetto solista. Nel 1993, Thomas Witt e Joey Tempest compilarono il primo greatest hits della band, 1982-1992.\nAdesso gli Europe avevano problemi di tasse. Il loro trasferimento a Nassau nelle Bahamas per aggirare le tasse non fu approvato dalle autorit\u00e0 fiscali svedesi. Considerarono la band come se fosse sempre residente in Svezia e quindi adesso gli Europe dovevano pagare tutte le tasse arretrate, mentre loro stessi si consideravano residenti alle Bahamas. Le autorit\u00e0 incominciarono ad interessarsi agli Europe nel 1988 e adesso insistevano per le tasse arretrate.\nGli Europe si appellarono contro la sentenza, ma sia la corte amministrativa che la corte d'appello sentenziarono che dovevano pagare le tasse. Gli Europe dovevano allo Stato svedese 20 milioni di corone (circa 2,8 milioni di euro). Tutt'oggi le tasse sono cancellate per John Lev\u00e9n, Kee Marcello, Mic Michaeli, Ian Haugland, dato che sono passati 7 anni dal verdetto. Mentre per Joey Tempest le autorit\u00e0 applicarono una proroga di 5 anni al pagamento nel 2002, perch\u00e9 ha risieduto per lungo tempo in Irlanda. Joey deve sempre allo Stato svedese 8,5 milioni di corone (1,2 milioni di euro).\nDa quando gli Europe si lasciarono, Joey Tempest, Kee Marcello e John Norum si sono dedicati ad una carriera solista, mentre Mic Michaeli, Ian Haugland e John Lev\u00e9n hanno partecipato a varie band e vari progetti insieme, come i Brazen Abbot, e Last Autumn's Dream oltre che ad un tour insieme a Glenn Hughes. Ian Haugland e John Lev\u00e9n hanno suonato insieme nei Clockwise e poi in un paio di date del tour di John Norum col suo John Norum Group nel 1999.\nIn tutti gli anni novanta non ci fu alcun segno o speranza che gli Europe si riunissero e questo lasci\u00f2 molti fan delusi.\nThe Final Countdown 2000.\nNel tardo 1998, si rumoreggiava in Internet che John Norum avesse detto che gli Europe si sarebbero riuniti per uno show televisivo nel 1999. Lo show ci sarebbe stato, ma nessuno allora immaginava che sarebbe avvenuto la notte di San Silvestro.\nCon l'avvento del nuovo millennio, la Sony Music inizi\u00f2 a chiedere a Joey Tempest di fare qualcosa di speciale con \"The Final Countdown\" per festeggiare l'evento. La prima idea di Joey fu di farne una versione ambient della canzone nel gennaio del 1999. Ma la Sony Music non era soddisfatta. Decise di assumere i produttori Gary Miller e Brian Bowling, i quali collaborarono con Mic Michaeli e Joey Tempest per farne una versione dance. Il risultato fu \"The Final Countdown 2000\".\nNel settembre del 1999 un articolo sul giornale svedese \"Expressen\", annunciava che gli Europe si sarebbero riuniti per la vigilia di capodanno. I membri della band avrebbero ricevuto da 1 a 2 milioni di corone svedesi (140.000-280.000 euro). La band non conferm\u00f2 la notizia.\nNei mesi successivi, fu chiaro che gli Europe si sarebbero riuniti per un concerto a Stoccolma per il Capodanno. Le chiacchiere dicevano che sarebbero stati pagati 21 milioni di corone (2,9 milioni di euro) per suonare \"Rock the Night\" e \"The Final Countdown\". In realt\u00e0, avrebbero ricevuto mezzo milione di corone ognuno.\nIntanto, il 12 dicembre del 1999 fu pubblicato il singolo \"The Final Countdown 2000\", che ebbe un discreto successo mondiale (33\u00ba in Australia) accompagnato dal videoclip della canzone, in cui per\u00f2 appare solo Joey Tempest. Il singolo precedette la pubblicazione di una collezione \"1982-2000\" che in pratica ha la stessa scaletta di \"1982-1992\" con in pi\u00f9 la canzone \"The Final Countdown 2000\".\nLa notte del nuovo millennio finalmente giunse. Per quella notte, gli Europe ebbero, per la prima ed unica volta, una formazione a sei: Joey Tempest, John Norum, Kee Marcello, Mic Michaeli, John Lev\u00e9n, Ian Haugland. Questo \u00e8 stato l'unico concerto degli Europe con due chitarristi solisti ufficiali nella formazione (Joey e Mic suonavano ogni tanto la chitarra durante il Prisoners in Paradise tour del 1992). La band si present\u00f2 sul palco quando mancavano 15 minuti a mezzanotte e Joey aveva la febbre. Fu un grande concerto. Quando \"The Final Countdown\" fu terminata e la band lasci\u00f2 il palco, mancava solo un minuto al nuovo millennio.\nIl concerto fu trasmesso dal vivo nel canale televisivo svedese TV3, e Joey in un'intervista avrebbe detto al riguardo che era stato bello suonare di nuovo con i vecchi compagni. Il giorno dopo, i giornali svedesi \"Aftonbladet\" e \"Expressen\" dettero entrambi ottimi commenti sul concerto e pubblicarono anche un commento da parte di John Norum che diceva:\nVerso la reunion.\nIl 14 aprile del 2000, gli Europe si riunirono al Hard Rock Caf\u00e9 di Stoccolma, il posto dove tutto ebbe inizio e dove registrarono il video per \"Rock the Night\" nel 1986. Qui, lasciarono alcuni ricordi: dischi di platino e d'oro, le bozze originali dei testi delle canzoni, strumenti, persino uno dei giacchetti di Joey del periodo \"Prisoners in Paradise\".\nGli Europe ricevettero il disco d'oro per le vendite di \"1982-1992\" in quei giorni in Svezia. Quella sera al Hard Rock Caf\u00e9 c'erano i Playboys, una cover band che avrebbe suonato un piccolo set di canzoni degli Europe. Poco prima della fine dell'ultima canzone, Ian Haugland sal\u00ec sul palco. Fu subito seguito da John Lev\u00e9n, Kee Marcello e John Norum. Insieme al cantante dei Playboys, intonarono \"Rock the Night\". Poco prima del secondo coro, salirono sul palco anche Joey e Mic. Il giorno dopo, il giornale \"Aftonbladet\" afferm\u00f2 che ci sarebbe stato un nuovo album e tour degli Europe nel 2001. Questo fu poi smentito, e i fan rimasero in attesa di novit\u00e0.\nNel dicembre del 2002, gli Europe annunciarono che avrebbero realizzato un box-set per celebrare il loro 20\u00ba anniversario come artisti attivi musicalmente. Joey Tempest rivel\u00f2 che il box avrebbe contenuto un doppio CD e un DVD insieme a del materiale inedito, e sarebbe stato pubblicato nel 2003, esattamente 20 anni dopo l'uscita del primo album. Tuttavia sorsero dei problemi e la pubblicazione fu pesantemente ritardata.\nCirca un anno dopo, il 2 ottobre del 2003 fu annunciata la definitiva riunione degli Europe, con dei futuri piani per un nuovo album e conseguente tour mondiale. La formazione \u00e8 quella classica: il cantante Joey Tempest, il chitarrista fondatore John Norum, Mic Michaeli alle tastiere, John Lev\u00e9n al basso, Ian Haughland alla batteria. Kee Marcello era troppo impegnato con altri progetti, incluso un nuovo album solista, per unirsi ai 5.\nIl nuovo corso.\nIl 3 marzo del 2004 il doppio CD \"Greatest Hits\" e il DVD lungamente annunciati, furono realizzati separatamente, entrambi titolati \"Rock the Night\". Il DVD \u00e8 il primo di tutta la carriera degli Europe, e contiene la videografia della band dal 1983 al 1992, pi\u00f9 varie interviste e dei pezzi dal vivo. Entrambi riscossero un notevole successo.\nStart from the Dark.\nLa scrittura del nuovo album inizi\u00f2 nel primo 2003, subito dopo la pubblicazione di \"Rock The Night\", agli studi 301 di Stoccolma, dove gli Europe si recarono con il produttore Kevin Elson per registrare il nuovo materiale. Poche persone sapevano della riunione e del nuovo album.\n\"Got to have Faith\" e \"Start from the Dark\" nate da una collaborazione tra Joey e John Norum, cosa che manc\u00f2 nei primi album negli Europe, sono le prime canzoni che furono completate.\nA Vallset, in Norvegia, gli Europe suonarono il primo concerto negli ultimi 12 anni, l'11 giugno 2004. Il tour estivo incluse numerosi concerti in tutta Europa ed indimenticabile fu la loro performance allo Sweden Rock Festival, davanti a 20\u00a0000 persone. La scaletta comprendeva molti pezzi classici, pi\u00f9 l'inedita \"Start from the Dark\" dal successivo album. Nessuna canzone fu suonata da Prisoners in Paradise.\nA settembre, \"Got to Have Faith\" fu realizzato come primo singolo dal nuovo album \"Start from the Dark\". Il video della canzone presenta la band che suona in un garage, mixato con delle immagini dal film \"Ghostriders 1\" e \"Ghostriders 2\". L'album fu pubblicato in Svezia il 23 settembre 2004 dalla Sony Music Sweden. Internazionalmente, l'album fu pubblicato dalla Sanctuary Records. Lo stile dell'album era molto hard, con le chitarre ben in evidenza e le tastiere solo da sfondo, definitivamente differente dal hair metal degli ultimi 3 album. Moltissimi fan furono sorpresi.\nIl tour europeo di supporto all'album inizi\u00f2 il 14 ottobre, a Helsinki. Sei canzoni dal nuovo album erano state incluse nella scaletta e l'unica canzone da \"Prisoners in Paradise\" fu \"Girl from Lebanon\". L'ultimo concerto prima di volare in Giappone si tenne il 15 di novembre all'Hammersmith di Londra, che fu anche filmato per essere incluso nel DVD \"Live from the Dark\" (pubblicato circa 1 anno dopo).\nIl singolo \"Hero\" fu pubblicato a novembre 2004. Fu filmato un video molto nostalgico che ricrea la scena di alcuni ragazzi che sognano di diventare delle rock star. Furono aggiunti dei pezzi del concerto tenutosi presso l'Hovet di Stoccolma. Il figlio di Mic Michaeli e quello di Ian Haugland appaiono nel video. La canzone \u00e8 dedicata a Phil Lynott, cantante dei Thin Lizzy.\nNel gennaio del 2005 gli Europe intrapresero il tour giapponese. Tre concerti furono registrati per un album dal vivo. In marzo suonarono in molte citt\u00e0 europee, fino al 22 aprile, quando inizi\u00f2 il loro primo tour americano degli ultimi 17 anni. Il tour si concluse con alcuni festival in Europa e un bellissimo concerto tenutosi presso l'Arena sportiva (inaugurata quella sera stessa) di Brasov, in Romania, di fronte ad una numerosa platea commossa per il primo concerto in assoluto degli Europe in un Paese dell'Est. Lo show fu registrato e trasmesso dalla TV rumena.\nNell'agosto 2005 gli Europe ricevono un disco d'oro in Svezia per aver venduto 30\u00a0000 copie di \"Start From The Dark\". Complessivamente l'album ha venduto 600\u00a0000 copie. Tuttavia voci affermano che l'album avrebbe venduto ben 1\u00a0300\u00a0000 copie, di cui 500\u00a0000 solo in Svezia.\nTra la fine dell'estate 2005 ed i mesi autunnali, gli Europe si dedicarono alla creazione del doppio DVD \"Live From the Dark\", che fu poi pubblicato il 6 dicembre 2005. Nel primo DVD \u00e8 incluso il concerto tenuto all'Apollo Hammersmith Theater di Londra durante il loro Start From the Dark tour; nel secondo contenuti speciali come le interviste ai membri della band ed i videoclip per le canzoni di \"Hero\" e \"Got to Have Faith\". Il DVD fu realizzato anticipatamente in Italia e si posizion\u00f2 10\u00ba nelle classifiche; ottenne un buon 3\u00ba posto nelle classifiche svedesi. Durante il 2006 gli Europe si dedicarono alla registrazione del loro settimo album in studio. Per la fine dell'estate 2006 \u00e8 stato pubblicato dalla Warner Bros. il DVD dal vivo \"\"; pubblicato il 4 ottobre 2006. Il DVD si \u00e8 piazzato al primo posto delle classifiche svedesi.\nSecret Society.\nIl 26 ottobre 2006 \u00e8 stato pubblicato il settimo album di studio, Secret Society, preceduto dal singolo \"Always the Pretenders\". Il giorno stesso \u00e8 iniziato il tour scandinavo, a Lund (Svezia).\nL'ultimo dell'anno, il 31 dicembre 2006, gli Europe si sono esibiti dal vivo al Romexpo di Bucarest, Romania, nella speciale diretta TV per celebrare l'ingresso della Romania in Europa. La band torner\u00e0 di nuovo in Romania per celebrare il nuovo anno con un concerto che si terr\u00e0 a Sibiu, in Transilvania.\nIl primo concerto del 2007 \u00e8 stato il 14 gennaio a Tirana, in Albania.\nIl 23 gennaio si sono esibiti a Milano, il 24 a Roma, dove hanno partecipato ad una \"signing session\" all'Hard Rock Caf\u00e8 (a cui hanno donato un rullante di Ian Haugland e una chitarra di John Norum autografati dalla band), e il 26 a Nonantola (Modena), concludendo il tour italiano.\nDurante il tour inglese, hanno registrato a Londra una sessione live presso i mitici Abbey Road Studios, dove lavorarono tra gli altri Beatles e Pink Floyd, registrando le seguenti canzoni: \"Always the Pretenders\", \"The Getaway Plan\" e \"The Final Countdown\". Le tracce sono scaricabili sul sito ufficiale. Per tutta l'estate hanno partecipato ai festival rock in Europa, suonando anche per la prima volta in Bulgaria, a Lovech. Il concerto \u00e8 stato trasmesso dalla TV bulgara nel mese di giugno.\nGli Europe hanno chiuso il loro \"Secret Society tour\" al Dalhalla presso R\u00e4ttvik, un'arena all'aperto in Svezia realizzata sul fondo di una cava a cielo aperto in disuso, dove sono state registrate le canzoni eseguite nel corso della prima delle due speciali serate, e che sono acquistabili anch'esse sul sito ufficiale.\nSi sono recati in Romania a Sibiu dove si sono esibiti il 31 dicembre e il primo gennaio del 2008, riprendendo il filone del Secret Society tour dopo aver iniziato gi\u00e0 da tempo a lavorare al nuovo album. Durante la primavera/estate del 2008, comunque, hanno partecipato ad alcuni festival europei e come supporto alle date svedesi dei Deep Purple.\nAlmost Unplugged.\nIl 26 gennaio 2008 la band si \u00e8 esibita per la prima volta in un concerto acustico in cui sono state interpretate alcune reinterpretazioni delle band che l'hanno influenzata negli anni: Thin Lizzy, U.F.O., Led Zeppelin e Pink Floyd. L'evento, denominato \"Almost Unplugged\", si \u00e8 tenuto al teatro Nalen di Stoccolma, ed \u00e8 stato interamente trasmesso via web sul sito ufficiale. Il 17 settembre 2008 \u00e8 uscito ufficialmente in Scandinavia il CD Almost Unplugged, che riporta il concerto di Nalen. Il CD \u00e8 stato pubblicato in un primo momento fuori dalla Scandinavia, \"online\" o attraverso il sito ufficiale del gruppo.\nLast Look at Eden.\nIl 21 febbraio 2009, la band, tramite il blog ufficiale \"europetheband blog\", annuncia il termine delle registrazioni del nuovo album. Il 14 settembre seguente esce l'ottavo lavoro in studio dal titolo \"Last Look at Eden\".\nIl 22 giugno 2011 sono stati tra i protagonisti del gods of metal che si \u00e8 svolto presso l'arena fiera di Milano-Rho. Il 6 agosto 2011 hanno partecipato con un concerto, alla chiusura del 22\u00ba World Scout Jamboree, in Svezia, davanti a un pubblico di 40'061 scout provenienti da tutto il mondo.\nIn un'intervista con Abhijeet Ahluwalia EspyRock il cantante Joey Tempest annuncia che a seguito del tour a sostegno di \"Last Look at Eden\" la band ha intenzione di pubblicare un album inedito, il nono della loro carriera ad aprile 2012, con un conseguente tour nel 2012/2013. Nell'intervista le parole del leader della band si spingono ancora pi\u00f9 in l\u00e0, annunciando 2 album e 2 nuovi tour mondiali entro il 2014/2015.\nBag of Bones.\nIl 3 ottobre 2011 sono iniziate la registrazione del nuovo album. Nella pagina ufficiale della band sono stati caricati dei video riguardanti i momenti della registrazione. L'album \u00e8 stato prodotto da Kevin Shirley. \"Bag of Bones\" \u00e8 uscito il 27 aprile 2012.\nIl singolo che \u00e8 stato scelto, ad anticipare l'uscita del nuovo album, \u00e8 \"Not Supposed to Sing The Blues\", disponibile sia in Europa, che in Scandinavia e in Giappone, dal 9 marzo 2012.\nWar of Kings.\nIl 5 dicembre 2014 la band annuncia, in anteprima sulla propria pagina Facebook e successivamente sulle principali testate giornalistiche musicali mondiali, l'imminente uscita del loro decimo \"Studio Album\", che avverr\u00e0 il 2 marzo 2015. Con l'occasione, gli Europe comunicano anche le date del tour in UK ed Irlanda con i Black Star Riders, che si svolger\u00e0 nel mese di marzo 2015."}
{"id": "152056", "revid": "1442080", "url": "https://it.wikipedia.org/wiki?curid=152056", "title": "Beppe Carletti", "text": "Carletti \u00e8 ora leader ed unico membro stabile della formazione.\nBiografia.\nNel 1963, allora sedicenne, fonda lo storico gruppo dei Nomadi, nato dal suo gruppo precedente, quello dei \"Monelli\", assieme ad Augusto Daolio, Franco Midili, Leonardo Manfredini, Gualberto Gelmini e Antonio Campari, e ne diventa tastierista fino ai giorni nostri. Il suo talento musicale si estende anche ad altri strumenti quali il pianoforte, la fisarmonica, l'organo Hammond e il sintetizzatore. \u00c8 l'unico membro fondatore rimasto nel gruppo ed \u00e8 il suo leader.\nNel 1968 partecipa all'incisione del 45 giri \"Un altro giorno \u00e8 andato/Il bello\", dell'amico Francesco Guccini.\nNel 1972, con lo pseudonimo di Nemo, incide due 45 giri da solista: \"20.000 leghe/000.02 ehgel\" e \"20.000 leghe/Wild Thing\". I dischi vendettero oltre copie, e il successo fu tale che per un certo periodo il gruppo di Beppe fu pubblicizzato come I Nomadi e Capitan Nemo. In seguito, la casa discografica EMI si appropri\u00f2 del nome Nemo per fare incidere altri 45 giri ad altri musicisti.\nIl 22 novembre 2011 viene pubblicato il suo primo album solista intitolato \"L'altra met\u00e0 dell'anima\" e composto per intero da pezzi strumentali.\n\u00c8 sempre stato impegnato in iniziative socio-umanitarie, tra le quali la costruzione di una casa di accoglienza per bambini in Cambogia ed in Vietnam dove vengono aiutate ragazze vittime della baby-prostituzione; tra i concerti benefici da lui promossi si ricordano il Concerto per l'Emilia tenutosi il 25 giugno 2012 a seguito dei terremoti che hanno colpito la sua Emilia, e il Concerto per Viareggio, concerto benefico ideato da Zucchero Fornaciari in seguito al disastro ferroviario di Viareggio e tenutosi il 19 agosto 2009.\nDal 2012 \u00e8 testimonial ufficiale dei City Angels.\nIl 18 febbraio 2005 \u00e8 stato nominato Cavaliere della Repubblica Italiana dal Presidente Carlo Azeglio Ciampi.\nLibri.\nNomadi. Augusto &amp; altre storie (Mondadori, 2004)\nIo vagabondo. 50 anni di vita con i Nomadi (Arcana, 2013), scritto con Andrea Morandi\nQuesti sono i Nomadi e io sono Beppe Carletti (Mondadori, 2018), scritto con Marco Rettani."}
{"id": "152058", "revid": "122862552", "url": "https://it.wikipedia.org/wiki?curid=152058", "title": "Mario Riva", "text": "Biografia.\nEra figlio del compositore napoletano Giuseppe Bonavolont\u00e0 e di Teresa Chinzari da Antrodoco. \nNel 1947 conobbe l'attrice Diana Dei, dalla quale ebbe il figlio Antonello (1951-2020), chef e regista di programmi televisivi.\nCarriera.\nRadio, palcoscenico e grande schermo.\nRiva fu uno dei pionieri della televisione italiana. Inizi\u00f2 come attore di variet\u00e0, rivista, commedia musicale, cinema, e incominci\u00f2 la sua carriera durante la seconda guerra mondiale, facendo spettacoli per le truppe. In seguito, per una curiosa coincidenza, incontr\u00f2 un altro famoso attore di variet\u00e0, Riccardo Billi, con il quale cre\u00f2 \"Billi e Riva\", una delle coppie comiche pi\u00f9 famose del suo tempo (in seguito altri seguirono il loro esempio come Tognazzi e Vianello e Franco e Ciccio).\nDal 1938 partecip\u00f2, in parti secondarie, a diverse commedie e radiodrammi per l'EIAR; nella stagione 1942-1943 fece parte del cast di attori della popolare trasmissione settimanale \"Il Terziglio\", con testi di Federico Fellini, Marcello Marchesi, Dino Falconi, Edoardo Anton e altri, e recit\u00f2 accanto a giovani attori come Giulietta Masina, Miranda Bonansea, Gemma Griarotti, Nunzio Filogamo e Rocco D'Assunta.\nNel 1949 present\u00f2 alla radio \"Opl\u00e0\", programma che, in seguito agli impegni cinematografici del conduttore, fu affidato all'esordiente Corrado, ritenuto suo erede.\nNegli anni cinquanta avvenne l'incontro con i due giovani autori Garinei e Giovannini, con i quali, sempre assieme a Billi, interpret\u00f2 alcune delle pi\u00f9 famose e importanti riviste dell'epoca, con Wanda Osiris, Gino Bramieri, Walter Chiari, Carlo Campanini, Tot\u00f2 e Peppino De Filippo. Riva lavor\u00f2 molto anche in campo cinematografico. Comparve in pi\u00f9 di cinquanta pellicole a fianco di attori quali Tot\u00f2, Alberto Sordi, Vittorio De Sica, Walter Chiari, Aldo Fabrizi, e altri grandi interpreti, compresa la sua compagna Diana Dei e il solito Billi, col quale nel 1954 fu protagonista del film di Lattuada \"Scuola elementare\" e con cui aveva partecipato un anno prima alla trasmissione televisiva di variet\u00e0 di Ugo Tognazzi e Raimondo Vianello, \"Un due tre\".\n\"Domenica \u00e8 sempre domenica\".\nAlla fine degli anni cinquanta, con l'avvento della neonata televisione (allora in bianco e nero e con un solo canale), dopo un esordio nella trasmissione Duecento al secondo di Garinei e Giovannini, tent\u00f2 un nuovo linguaggio di spettacolo (sempre con la collaborazione di Garinei e Giovannini, diventati la firma pi\u00f9 prestigiosa del variet\u00e0 italiano) con lo spettacolo musicale \"\"Il Musichiere\" (primo quiz musicale televisivo della storia della TV), trasmesso dal 7 dicembre 1957 fino al 7 maggio 1960 dalla Rai, con circa 90 puntate.\nLa trasmissione all'epoca registrava un ascolto di 19 milioni di ascoltatori, paralizzando di fatto l'Italia: nei cinema di Roma e Milano, i gestori dovettero mettere gli apparecchi TV per evitare che le sale in quel giorno e in quell'orario andassero deserte. Oltre a condurre la competizione tra i concorrenti, che si sfidavano per provare la loro conoscenza musicale, Mario Riva, che grazie a questa trasmissione poteva a buon diritto essere considerato il padre del sabato sera televisivo italiano, appariva al fianco degli ospiti d'onore, molto spesso celebrit\u00e0 internazionali, con i quali talvolta si produceva in inaspettati duetti (famoso quello con Jos\u00e9phine Baker).\nRiva interpretava la sigla finale della trasmissione \"Domenica \u00e8 sempre domenica\"\", che rimase per molto tempo una delle canzoni pi\u00f9 popolari.\nSue vallette nella trasmissione sono state attrici in seguito divenute famose quali Lorella De Luca, Alessandra Panaro, Carla Gravina, Patrizia Della Rovere, Maril\u00f9 Tolo, Brunella Tocci.\nLa morte in palcoscenico.\nNel 1960 Mario Riva era all'apice della sua carriera. \nIl 21 agosto di quell'anno era impegnato nella serata finale de Il Festival de Il Musichiere, all'Arena di Verona. Come anche dettagliatamente riportato in un articolo a pagina 5 del quotidiano \"l'Unit\u00e0\" del 23 agosto 1960, il presentatore, percorrendo un praticabile del retroscena dell'alto palcoscenico eretto nel centro dell'anfiteatro, inciampando nell'oscurit\u00e0 (ingannato peraltro da una striscia di tela di sacco che celava uno spazio vuoto sottostante), precipit\u00f2 rovinosamente dall'altezza di tre metri riportando la frattura della sesta vertebra dorsale, la frattura della quarta e quinta costola di destra, la frattura della quinta costola di sinistra, la sospetta frattura dello scafoide carpale destro e una ferita lacero contusa al cuoio capelluto.\nL'incidente avvenne alle 21:15 circa. Riva aveva appena dato istruzioni al numeroso pubblico che gremiva oltre met\u00e0 dell'Arena di Verona sul modo di comportarsi per permettere il regolare svolgimento della ripresa televisiva e si era ritirato nel retroscena. Scomparso alla vista del pubblico, il direttore Gorni Kramer diede il segnale d'attacco alla sua orchestra e lo spettacolo incominci\u00f2 regolarmente senza che nessuno degli spettatori si avvedesse del trambusto che invece avveniva dietro le quinte. Il presentatore, che era atteso in scena mentre brandiva una torcia che sembrasse quella olimpica (per celebrare l'evento dell'anno, i Giochi olimpici di Roma), rimase semiaccecato dalle fortissime lampade del proscenio e cadde malamente fra assi e attrezzi.\nProntamente ricoverato in ospedale fu sottoposto alle cure pi\u00f9 urgenti (tra le quali l'infusione di un antibiotico fino ad allora utilizzato solo nelle broncopolmoniti infantili, la Polimixina B, consigliato dal prof. Campanacci di Bologna), ma sopraggiunte complicazioni polmonari (broncopolmonite da trauma) e cardiache concorsero ad aggravare il quadro clinico, ponendo fine prematuramente alla sua vita il 1\u00ba settembre all'et\u00e0 di 47 anni.\nLa notizia della sua morte dest\u00f2 commozione e sconcerto in tutta Italia. Il giorno del suo funerale, a Roma, fuori dalla basilica del Sacro Cuore di Maria a Piazza Euclide si raccolsero 250.000 persone. Poich\u00e9 durante il secondo conflitto mondiale era stato di stanza a Zara nel Corpo dei Bersaglieri, la sua bara fu portata dai soldati di questo corpo. \n\u00c8 sepolto al Cimitero del Verano a Roma."}
{"id": "152059", "revid": "1543377", "url": "https://it.wikipedia.org/wiki?curid=152059", "title": "M37 (astronomia)", "text": "M 37 (noto anche come Messier 37 o NGC 2099) \u00e8 un ammasso aperto visibile nella costellazione dell'Auriga. Fino al 1985 la scoperta di questo ammasso fu attribuita a Charles Messier che lo classific\u00f2 nel 1764. In realt\u00e0 l'ammasso \u00e8 stato scoperto da Giovanni Battista Hodierna prima del 1654.\nSi tratta di uno degli ammassi pi\u00f9 semplici da osservare nella costellazione a cui appartiene, nonch\u00e9 il pi\u00f9 esteso.\nOsservazione.\nM37, il pi\u00f9 esteso degli ammassi dell'Auriga, \u00e8 individuabile con facilit\u00e0 5 gradi a SSW della stella ; si trova in un'area un po' pi\u00f9 distaccata rispetto ai ricchi campi stellari del centro della costellazione, a pochi gradi dall'anticentro galattico. Pu\u00f2 essere osservato da entrambi gli emisferi, in tutte le aree popolate della Terra, sebbene il punto migliore per la sua osservazione sia l'emisfero boreale; dalla Penisola scandinava appare circumpolare, mentre dall'Antartide \u00e8 sempre invisibile.\nL'ammasso, di magnitudine apparente 5,4, \u00e8 visibile a occhio nudo in condizioni molto favorevoli. Un binocolo non mostra che una nebulosit\u00e0 apparentemente priva di stelle e dall'aspetto vagamente granuloso; al contrario, un telescopio da 114\u00a0mm permette di rivelare un notevole numero di componenti, che lo rende oggettivamente uno dei pi\u00f9 begli ammassi aperti di quest'area di cielo: si nota sia la grande abbondanza di stelle (meglio ancora se lo strumento ha un'apertura di almeno 150mm) che il notevole contrasto di colori, dall'azzurro al rosso. Strumenti ancora pi\u00f9 grandi permettono di studiare le diverse aree oscure dell'ammasso, che contrastano fortemente con vari gruppi di stelle brillanti.\nStoria delle osservazioni.\nL'ammasso stranamente non fu notato n\u00e9 da Giovan Battista Hodierna, n\u00e9 da Le Gentil, i quali scoprirono invece i vicini M36 e M38. Fu Charles Messier a fornire la prima descrizione di quest'ammasso: egli lo descrive come un ammasso dalle stelle deboli, pi\u00f9 degli ammassi vicini, con una \"nebulosit\u00e0\" al suo interno.\nCamille Flammarion, assieme ad altri astrofili e astronomi del periodo, indica la bellezza di quest'ammasso, mentre Lord Rosse ne fa una descrizione pi\u00f9 tecnica, indicando come le sue componenti siano disposte a formare lunghe concatenazioni ricurve.\nCaratteristiche.\nM37 \u00e8 il pi\u00f9 luminoso degli ammassi dell'Auriga, nonch\u00e9 particolarmente ricco di componenti, per essere un ammasso aperto; conta almeno 170 stelle fino alla tredicesima magnitudine, mentre fino alla quindicesima grandezza queste diventano oltre mezzo migliaio. La stella dominante \u00e8 un astro di colore rosso, di magnitudine 9,2. La distanza \u00e8 stimata sui circa 4000 anni luce, \u00e8 situato nel Braccio di Perseo, quello subito pi\u00f9 esterno al nostro, mentre la sua et\u00e0 \u00e8 data sugli oltre 300 milioni di anni; si tratta pertanto di un ammasso in et\u00e0 piuttosto avanzata, che annovera fra le sue componenti una dozzina di stelle evolute, in particolare giganti rosse, pi\u00f9 diverse stelle blu di classe spettrale B9V, quindi di sequenza principale.\nIl diametro apparente \u00e8 di 24', che rapportato alla distanza nota corrisponde ad un diametro effettivo di circa 20-25 anni luce; in alcune aree centrali la densit\u00e0 \u00e8 stimata sullo 43,6 stelle per parsec cubo, mentre la densit\u00e0 media \u00e8 di circa 0,74 stelle al parsec cubo. Si tratta infatti di uno degli ammassi aperti pi\u00f9 densi conosciuti.\nUna spessa banda scura sembra dividere l'ammasso in due parti distinte: quella ad ovest, pi\u00f9 ricca e in cui si trova anche il centro geometrico, e quella ad est, meno ricca e densa."}
{"id": "152060", "revid": "125856415", "url": "https://it.wikipedia.org/wiki?curid=152060", "title": "Nagasaki", "text": "Nagasaki (: ; in giapponese , \"Citt\u00e0 di Nagasaki\", , letteralmente \"piccola penisola allungata\"), \u00e8 una citt\u00e0 giapponese capoluogo dell'omonima prefettura, situata sulla costa sud-occidentale della grande isola di Ky\u016bsh\u016b. Fu teatro del secondo bombardamento atomico (tre giorni dopo Hiroshima) inferto dagli Stati Uniti d'America al Giappone sul finire della seconda guerra mondiale, il 9 agosto 1945.\nGeografia fisica.\nNagasaki si estende al centro di una lunga baia, che rappresenta il miglior porto naturale dell'isola di Ky\u016bsh\u016b, situata nel sud del Giappone. La citt\u00e0 d\u00e0 anche il nome alla pi\u00f9 estesa Penisola e Prefettura, che comprende altre localit\u00e0, la cui pi\u00f9 importante rimane la Penisola e citt\u00e0 di Shimabara, situata pi\u00f9 a est.\nA nord (distretto di Nishisonogi), Nagasaki confina con la cittadina costiera di Nagayo, che si affaccia sulla baia di \u014cmura. \nA ovest invece, la citt\u00e0 si affaccia sulla baia di Sumo-nada, che prosegue verso sud, puntando verso il Mar Cinese Orientale. Qui si trovano anche i parchi naturali della penisola di Nomozaki (a sud-ovest) e quello di Nomohanto, nell'isola di Kaba.\nIl centro residenziale e commerciale di Nagasaki si affaccia sulla frastagliata insenatura portuale, dove sfocia il fiume Urakami, in un avvallamento circondato da monti, tra cui il Kazaghiva, Ontake, Kotonoodake, Kokuzo, Hachiro, etc. La forte irregolarit\u00e0 della costa permette anche la presenza di molte isole, quali, ad esempio, Kami-soshiki, Shimo-Koshiki a ovest, Shimoshima e Ueshima a sud. Pi\u00f9 a est, la citt\u00e0 \u00e8 tagliata dal fiume Hachiro. L'area pi\u00f9 densamente edificata \u00e8 limitata dalla conformazione territoriale a circa 6\u00a0km quadrati.\nStoria.\nIl nucleo pi\u00f9 antico di Nagasaki si svilupp\u00f2 nella parte occidentale della penisola, a partire dall'XI secolo circa, da un villaggio\nanticamente chiamato \"Fukaeno-ura\", essenzialmente basato sulla pesca. Rapidamente divenne un riferimento portuale per l'isola, tanto da espandersi anche nell'entroterra, coi nomi di \"Tama-no-ura\" e \"Nigitatsu\".\nDurante il periodo Kamakura (XIII secolo), la cittadina fu poi infeudata all'omonima famiglia \"Nagasaki\", che in giapponese vuol dire \"piccola penisola allungata\", ma, gi\u00e0 nel 1568, il Daimy\u014d \u014cmura Sumitada, convertitosi dallo shintoismo al cristianesimo, la apr\u00ec al commercio con il Portogallo (periodo del commercio Nanban), rendendola cos\u00ec un porto a livello internazionale, pertanto divenne la citt\u00e0 che risent\u00ec maggiormente dell'influenza europea e cattolica nel Giappone medievale.\nCon l'ascesa al potere dell'imperatore militare Toyotomi Hideyoshi, che mal tollerava l'arrivo dei cristiani, Nagasaki fu teatro dell'uccisione dei famosi Ventisei santi martiri, il 5 febbraio 1597. Proibito il cristianesimo negli anni successivi, Nagasaki divenne ancora teatro della nota \"Rivolta di Shimabara\", avvenuta nel 1637. A seguito della repressione di quel periodo molti cristiani si diedero alla clandestinit\u00e0 e la regione di Nagasaki divenne la principale area di diffusione dei \"kakure kirishitan\", come testimoniano i molti siti cristiani nascosti dell'area.\nIl commercio portuale di Nagasaki con l'Europa (soprattutto Paesi Bassi e Inghilterra), ritorn\u00f2 fiorente lungo tutto il XVII secolo, grazie ad accordi commerciali internazionali non influenzati dalle fedi religiose, questo almeno alla Restaurazione Meiji (1867), che riapr\u00ec totalmente alle libert\u00e0 religiose, e fece di Nagasaki il centro del cattolicesimo giapponese. A partire dallo stesso periodo, la citt\u00e0 sub\u00ec un importante slancio economico, soprattutto industriale, chimico e siderurgico. Le principali zone industriali si insediarono quindi sulla costa orientale e nella valle del fiume Urakami, mentre le aree residenziali si estesero sulle colline.\nNella prima met\u00e0 del XX secolo, la citt\u00e0 ospit\u00f2 numerose fabbriche di armi e le acciaierie della Mitsubishi. Per questo motivo, sul finire della seconda guerra mondiale, la citt\u00e0 fu scelta dagli Stati Uniti d'America (Operazione Manhattan) come bersaglio della seconda bomba atomica, il 9 agosto 1945, a tre giorni dal bombardamento atomico di Hiroshima, 400 km pi\u00f9 a nord-est. Tuttavia, Nagasaki fu scelta soltanto all'ultimo momento, poich\u00e9, a causa delle cattive condizioni meteorologiche, fu scartata, come obiettivo, la prima candidata citt\u00e0 di Kitaky\u016bsh\u016b-Kokura, anch'essa ricca di fabbriche.\nA causa del fatto che la zona industriale di Nagasaki si trovava a circa 4 km a ovest dal nucleo urbano, le vittime civili del bombardamento, pur numerose, furono inferiori rispetto a Hiroshima. Sempre grazie al fatto dell'utilizzo di un modesto quantitativo di plutonio utilizzato per l'esplosione nucleare (poco pi\u00f9 di 6 kg), l'inquinamento nucleare successivo fu limitato, permettendo cos\u00ec una rapida ricostruzione della citt\u00e0, a partire dal 1949 circa.\nLa ricostruzione della citt\u00e0 fu nuovamente improntata pi\u00f9 sull'economia commerciale portuale che sullo sviluppo industriale. Furono ricostruiti i templi buddisti e shintoisti, quindi nuove chiese cattoliche, mentre furono lasciate alcune macerie e piccoli monumenti come memoria storica della bomba, il pi\u00f9 importante il santuario di Sann\u014d Jinja.\nA partire dagli anni sessanta circa, la citt\u00e0 ebbe una nuova forte espansione urbana e demografica; nel 2005, alcune cittadine della prima cintura di Nagasaki furono inglobate amministrativamente nella citt\u00e0 stessa.\nSociet\u00e0.\nEvoluzione demografica.\nNel 2007 la popolazione risultava di 448.965 abitanti e il territorio occupato in totale di 406,36\u00a0km quadrati, facendone una citt\u00e0 di notevoli dimensioni, in proporzione alla densit\u00e0 di popolazione, secondo i parametri giapponesi."}
{"id": "152061", "revid": "77358", "url": "https://it.wikipedia.org/wiki?curid=152061", "title": "NGC 2168", "text": ""}
{"id": "152062", "revid": "77358", "url": "https://it.wikipedia.org/wiki?curid=152062", "title": "NGC 2099", "text": ""}
{"id": "152065", "revid": "15756", "url": "https://it.wikipedia.org/wiki?curid=152065", "title": "Girolamo Emiliani", "text": " Fondatore dell'ordine dei chierici regolari di Somasca, \u00e8 stato proclamato santo da papa Clemente XIII nel 1767 e dichiarato patrono della giovent\u00f9 abbandonata nel 1928 da papa Pio XI\nLe differenti tappe della sua vita, prima e dopo la conversione, rivelano alcuni tratti salienti che hanno segnato quell'epoca della storia. Da una parte una rinascita del paganesimo, che penetra e contagia perfino alcuni importanti settori e membri della comunit\u00e0 cristiana; dall'altra parte l'affermarsi e l'espandersi, in seno alla stessa comunit\u00e0, per convinzione o reazione, di forze nuove, con il proposito di riformare la Chiesa, dal di dentro e dal di fuori: come afferm\u00f2 lo stesso Emiliani, \"riportando in vita lo stato di santit\u00e0 dei tempi apostolici\".\nFamiglia d'origine.\nMiani.\nGirolamo apparteneva alla famiglia patrizia veneziana dei Miani, annoverata fra le cosiddette \"Ca' Nuove,\" del ramo di San Vidal, detto \"Alla Carit\u00e0\" in quanto residenti poco distanti dal monastero di Santa Maria della Carit\u00e0 . \nLe origini di questa casata appaiono molto incerte: lo storico Cicogna indica Aquileia, Oderzo, Cittanova d'Istria e Milano come potenziali luoghi di provenienza e colloca l'arrivo dei Miani a Venezia attorno al 976, ricoprendo questi cariche di tribuni . Capostipite del ramo di Girolamo fu un tal Bartolomeo , sebbene sia lui che i suoi figli furono registrati con diverse variazioni del cognome (da \"Mezani\" a \"Megiani\", e poi \"Migliani\", \"Meliani\") fino ad arrivare a Francesco detto \"Schiavo\", il primo ad usare la forma definitiva di \"Miani\" . Nei vari documenti il cognome Miani si alternava spesso alla sua variante latina \"Emiliani\", ma \u00e8 in realt\u00e0 una scrittura impropria che deriva dal tentativo di ricollegare a famiglia all'antica \"gens Aemilia\". Nelle sue lettere, tuttavia, il santo si firm\u00f2 sempre Miani.\nQuello di Girolamo era un casato di modesta ma solida posizione economica, attivo sia nella vita pubblica sia militare e dedito principalmente alla mercatura di panni lana, soprattutto nel Levante . A conferir maggior lustro alla famiglia fu il suo trisavolo Giovanni Miani, figlio di Francesco \"Schiavo\": nel 1382 era segnalato capitano di cinque galee, per riprendere la fortezza di Tenedo al ribelle Zanacchi Mudazzo. Nel 1385, il Miani, all'epoca Capitano del Golfo, sottrasse a re Ladislao di Napoli il dominio su Corf\u00f9, grazie all'aiuto della fazione filo-veneziana dell'isola. L'anno successivo negozi\u00f2 il passaggio di Nauplia , Argo e Scutari alla Repubblica Veneta. Divenuto nel frattanto consigliere, Giovanni accett\u00f2 nel 1388 la carica di provveditore generale assieme a Guglielmo Querini; il 13 dicembre dello stesso anno, i due comandanti, forti del supporto della popolazione trevigiana, espugnarono il Castello dove si era asserragliato Francesco da Carrara, catturandolo e costringendolo a cedere a Venezia la Marca Trevigiana e tutte le sue fortezze, assieme a Feltre, Belluno e Ceneda . Infine, nel 1393 Giovanni assicurava a Venezia il controllo del Castello di Alessio, venendo a patti con i figli di Leta Ducagino, defunto signore di quelle terre . Marin Sanudo il Giovane menziona nei suoi \"Diarii\" come un Ducagino (quindi o Progon o Tano, figli di Leta) nel 1398 avesse fatto dono di sei lotti di terreno al Miani, in seguito venduti in un momento non precisato al procuratore Giovanni Barbo e rivendicati nel 1503 dal discendente di quest'ultimo, Paolo Barbo . Da Giovanni si formarono i due rami principali dei Miani: quello di San Vidal, da cui discende il santo e quello cadetto di San Giacomo dell'Orio . \nSempre nel Levante furono attivi Marco Miani di Giovanni (1376-1428) e Marco Miani di Luca (1439-1467), rispettivamente bisnonno e zio di Girolamo: il primo ricopr\u00ec a Corf\u00f9 l'incarico di bailo e capitano e nel 1427 divenne bailo di Costantinopoli, morendovi l'anno successivo. Il secondo fu rettore di Sciro dal 1464 fino al 1467, anno della sua morte per una febbre che flagellava l'isola . Luca Miani (1408-1466), nonno di Girolamo, sub\u00ec invece da giovane una condanna all'esilio di un anno da Venezia e cinque anni senza cariche e benefici, per aver aderito, assieme ad altri patrizi nel Maggior Consiglio, ad un patto politico di non votare nessun altro tranne quelli della loro fazione. Assieme a Luca Miani venne condannato anche suo cugino Tommaso Miani . Nicol\u00f2 Miani (forse prozio di Girolamo), Capo dei Dieci, ebbe un ruolo attivo sia nel processo contro Jacopo Foscari (1451), avendo infatti per primo accolto la denuncia di Antonio Venier, sia nella deposizione del doge Francesco Foscari, facendo parte della Zonta (1457) . \nIl padre di Girolamo, Angelo Miani di Luca (1442-1496) aveva anch'egli servito la Repubblica di Venezia sia in ambito amministrativo sia militare: ricopr\u00ec le cariche di avvocato agli Uffici di Rialto (1467); camerario in Ravenna (1470); massaro alla Zecca dell'Oro (1472). Fu un membro della Quarantia Civil (1473); giudice della curia del Forestier (1475); giudice del Proprio (1476). Dal 1480 fino al termine della Guerra del Sale, il Miani serv\u00ec come Capitano delle navi della Riviera della Marca, a custodia della costa adriatica da Chioggia fino alla Romagna , distinguendosi nella presa di Comacchio \"\"senza violenza alcuna\", come annota Domenico Malipiero, consegnandosi a lui la citt\u00e0 spontaneamente . \nMorosini.\nLeonora Morosini \"da Lisbona\", madre di Girolamo, proveniva invece da un casato assai ben pi\u00f9 prestigioso del marito, annoverato tra le Ca' Vecchie ed Apostoliche. In particolare, il suo era il ramo cadetto di Santa Ternita dei Morosini detti \"dalla Sbarra\"\", discendenti di Giovanni Morosini, fratello di Albertino Morosini e di Tommasina Morosini, regina d'Ungheria e principessa di Slavonia, nonch\u00e9 padre della dogaressa Tommasina Morosini, moglie del doge Pietro Gradenigo . Questa parentela coinvolse direttamente i Morosini nella congiura del Tiepolo, schierandosi dalla parte del doge che protessero, stringendosi a lui, durante lo scontro a Piazza San Marco.\nIl primo dei Morosini ad acquisire il soprannome \u201cda Lisbona\u201d \u2013 che divenne poi tipico della famiglia \u2013 fu il padre di Leonora, Carlo di Nicol\u00f2 Morosini, per via dei suoi affari in Portogallo tra gli anni Trenta e Quaranta del XV secolo. Il Morosini, assieme al suo \u201ccompanheiro\u201d il fiorentino Bartolomeo di Jacopo di Vanni, aveva fondato nella capitale portoghese una societ\u00e0 che annoverava tra i propri clienti anche la casa reale d\u2019Aviz \u2013 come indicato dal debito contratto dall\u2019infante Enrico d\u2019Aviz. Questa compagnia gestiva anche diversi pagamenti dal Portogallo a Roma, tramite la banca Gianchinotti - Cambini di Firenze . Carlo Morosini ricopr\u00ec inoltre la carica di capitano a Negroponte, dal 1454 fino al 1457, anno della sua morte . Suo fratello Alvise fu il primo rettore veneziano ad Egina, il 22 agosto 1451 . \nUna breve menzione di Leonora Morosini si ha nel 1452, in occasione della visita dell'imperatrice Eleonora d'Aviz a Venezia: narra il Sanudo come Carlo Morosini accompagn\u00f2 Eleonora a visitare Treviso, risalendo per il Sile, specificando come la giovane imperatrice avesse pochi giorni prima tenuto a battesimo una figlia del Morosini . Poich\u00e9 Carlo dal primo matrimonio con Querina Querini aveva avuto soltanto figli maschi e poich\u00e9 non risultano altri figli dalla seconda moglie, Elisabetta Contarini, si pu\u00f2 indicare con certezza Leonora come la figlioccia di Eleonora d'Aviz, ipotesi supportata dall'omonimia tra le due donne . \nBiografia.\nL'infanzia e la giovinezza.\nLa questione della data e del luogo di nascita.\nSuo padre Angelo aveva previamente sposato nel 1469 Andriana Tron, sorella del procuratore di San Marco Antonio Tron e nipote del doge Nicol\u00f2 Tron; quest'unione produsse un'unica figlia, Cristina (1471 -1511) . Rimasto infatti prematuramente vedovo, Angelo si rispos\u00f2 nel 1472 con Leonora Morosini dalla quale ebbe Luca (1475-1519), Carlo (1477-1568), Marco (1481-1526) e infine Girolamo. Il genealogista Marco Barbaro indica un altro fratello, Marco Antonio, di cui non si ha tuttavia nessuna notizia, forse morto giovane; in aggiunta, lo storico feltrino Antonio Cambruzzi menziona una sorella, Emilia, deceduta a Feltre il 17 novembre 1487, durante i due anni di podesteria di Angelo Miani . \nGirolamo nacque probabilmente a Venezia nel 1486, nella casa dominicale dei Miani, posta dietro la chiesa di San Vidal e affacciata sull'omonimo rio attraversando ponte Vitturi . Fino al 1917 si era ritenuto che l'anno di nascita del santo fosse il 1481, basandosi sull'affermazione dell'Anonimo, suo primo biografo, che sostenne come fosse morto a cinquantasei anni. Invece Dalla Santa, consultando i registri della \"Balla d'oro\", stabil\u00ec che era nato al contrario nel 1486 . Quanto al mese e al giorno, si suppone essere attorno al 10 ottobre, giacch\u00e9 Leonora Morosini, per permettere al figlio di accedere al Maggior Consiglio, il 10 ottobre 1511 certific\u00f2 che il giovane aveva compiuto venticinque anni . \nUna recente ipotesi vede al contrario Girolamo nascere a Feltre: l\u00ec infatti si era traferito il padre, nominato nel 1486 podest\u00e0 e capitano di Feltre, citt\u00e0 che aveva raggiunto il 23 giugno assieme al vicario Giovanni Battista degli Esperti da Faenza e il cancelliere Francesco Nursio Timidei da Verona . Considerato che Angelo rimase ininterrottamente in carica fin quasi al marzo del 1488 e tenendo in considerazione sia il more veneto (che prevedeva il Capodanno il 1 marzo) sia la data della morte della sorella Emilia (e quindi la presenza dei familiari), non si pu\u00f2 escludere la possibilit\u00e0 che il santo abbia avuto i natali proprio a Feltre o che comunque vi abbia trascorso l\u00ec la primissima infanzia. Gli ufficiali di stato dovevano infatti trasferirsi con tutta la famiglia sul posto del loro incarico e gli stessi Statuti di Feltre prevedevano un giuramento da parte del podest\u00e0, nel quale egli includeva la famiglia sia come compartecipe della sua autorit\u00e0, sia come soggetta alle leggi alla pari degli altri cittadini . \nL'infanzia a Feltre durante la podesteria del padre.\nAngelo Miani si guadagn\u00f2 la stima e l'affetto della popolazione feltrina per aver sventato un tentativo di Sigismondo d'Austria di occupare la citt\u00e0 e il distretto, inviando un contingente militare per bloccargli l'accesso dalla parte della Valsugana. L'abbondante nevicata permise inoltre al condottiere Guido de' Rossi di costringere il nemico alla ritirata entro i propri confini, mentre il Miani continuava a provvisionare Feltre di viveri, armi e soldati, nell'eventualit\u00e0 di un assedio. Sua iniziativa fu anche di stringere un patto di mutuo soccorso con Dardi Giustinian, podest\u00e0 e capitano di Belluno, in caso di rinnovato attacco, il quale avvenne agli inizi dell'estate del 1487, occupando gli austriaci una fortezza veneziana sul passo di Celazzo. Angelo non perse tempo e in risposta invi\u00f2 un piccolo drappello di 25 uomini capitanati da un locale, Antonio Bonmassaro da Fonzaso, i quali riuscirono a riespugnare il castello e a custodirlo fino alla fine del conflitto. Forti della vittoria, i marciani a loro volta diedero prova di forza penetrando nella Valsugana e mettendo a ferro e fuoco Grigno e Borgo Valsugana, per poi rientrare nei propri confini . \nOltre a difendere la citt\u00e0, Angelo costru\u00ec a sue spese le fontane lombardesche in Piazza Maggiore, a pubblico beneficio e concepite in modo tale da non soltanto rifornire tutte le fontane cittadine, ma anche di conservare l'acqua in serbatoi in caso o di siccit\u00e0 o di un incendio. In segno di riconoscenza, i Feltrini fecero scolpire in marmo un'iscrizione commemorativa accanto allo stemma del podest\u00e0, tutt'oggi ancora visibile . In aggiunta, in Senato si elogi\u00f2, il 31 dicembre 1488, l' iniziativa del Miani di fortificare Feltre con nuove mura, su progetto dell'ingegnere militare Dionigi da Viterbo, supervisionato dallo stesso Angelo , che lo aveva conosciuto di persona durante la Guerra del Sale (Dionigi aveva infatti costruito i due ponti galleggianti per l'attraversamento del Po) . \nTerminato il mandato, successe al Miani, nella pretura, Girolamo Cappello, la cui candidatura si era rivelata piuttosto difficoltosa, avendo rifiutato la carica di rettore ben sei candidati, per paura della guerra in corso e la presenza del nuovo podest\u00e0, malgrado il giuramento nel settembre del 1487, non \u00e8 segnalata a Feltre prima del marzo 1488 . Poich\u00e9 per gli Statuti cittadini, il podest\u00e0 non poteva lasciare il distretto fino all'arrivo fisico del suo successore, si pu\u00f2 collocare il rientro dei Miani a Venezia proprio verso la primavera del 1488 . \nAltri incarichi paterni e la tragica morte di Angelo Miani.\nIl 24 maggio 1488 Angelo Miani fu nominato uno dei tre provveditori sui possedimenti del Polesine, assieme ad Andrea Venier e Domenico Zorzi . Il 30 marzo 1491 prest\u00f2 giuramento come provveditore di Lepanto e nel 1493 divenne provveditore di Zante: di nuovo, \u00e8 possibile che la sua famiglia lo avesse seguito anche in questi centri e presidi di confine, tranne per Cristina, sposatasi nel 1489 con Tommaso da Molin. Poco prima di partire per Lepanto, il 14 marzo il Miani present\u00f2 il primogenito Luca alla \"Balla d'Oro.\" Rientrato a Venezia, nel 1495 Angelo entr\u00f2 nei Pregadi e il 28 novembre dello stesso anno present\u00f2 il secondogenito Carlo alla \"Balla d'Oro\", l'ultimo documento in cui compare da vivo . \nIl 18 agosto 1496, quando Girolamo aveva appena dieci anni, \"\"\u00e8 sta trov\u00e0 a Rialto, in una volta\" \", apic\u00e0 Anzolo Miani; e non \u00e8 st\u00e0 lass\u00e0 veder a nissun\", come scrisse cripticamente Malipiero, il solo tra i cronisti veneti ad aver menzionato l'evento . L'ipotesi del suicidio \u00e8 stata di recente confutata sia dal fatto che Angelo venne seppellito nelle arche di Ca' Miani, nella parte posteriore dell'abside della chiesa di Santo Stefano (cosa impensabile all'epoca per un suicida), sia che l'anno successivo Giacomo Battista Aloisi, lettore di filosofia e priore di Santo Stefano, nella dedica di un suo trattato a Carlo Miani, ringrazia e ricorda al suo giovane allievo \"i tanti, grandissimi meriti di tuo padre verso di me\"\". Difficilmente un religioso come l'Aloisi avrebbe menzionato il defunto senatore, se la sua morte fosse avvenuta in peccato mortale, quale appunto il suicidio . \nIl giovane Girolamo.\nA parte questo tragico e oscuro evento, dell'infanzia e della giovinezza di Girolamo non \u00e8 pervenuto quasi niente, se non alcune impressioni dell'Anonimo, suo amico e primo biografo, che lo descrisse cos\u00ec : \nSua nipote Elena Miani di Luca - divenuta monaca col nome di Suor Gregoria - asser\u00ec che lo zio \"\"era stato un giovane che haveva dato buon tempo.\" \nNe traspare quindi il ritratto di un giovane sano e robusto, dal temperamento sanguigno, gaudente frequentatore della splendida vita mondana della Venezia rinascimentale assieme ai suoi coetanei e amici. Tutto il contrario, insomma, del Girolamo cagionevole e spirituale, che don Paolo Maffei esorta a santificarsi nel secolo nella sua \"Epistola hortatoria,\" la quale per lungo tempo fece credere agli storici in una precoce vocazione sacerdotale del ragazzo Miani, desiderio stroncato da una lunga malattia e un fisico gracile. In realt\u00e0, si tratta di un semplice caso di omonimia, esacerbato dal fatto che la lettera in effetti risulta senza data, traendo facilmente in inganno: il destinatario, questo \"giovane Girolamo Miani\"\", \u00e8 Girolamo Miani di Marco (1418-1490), zio paterno di Angelo Miani e prozio del santo, il quale effettivamente aveva espresso il suo desiderio di prendere i voti presso il monastero di Santa Maria della Carit\u00e0.\nSempre dall'Anonimo s'apprende che Girolamo ricevette un'educazione conforme al suo rango di patrizio, impartitagli forse dagli stessi monaci agostiniani di Santo Stefano, dove aveva studiato suo fratello Carlo. Il suo amico e biografo accenn\u00f2 poi a delle situazioni particolarmente difficili affrontate in giovent\u00f9, cui per\u00f2 il giovane Miani seppe adattarsi velocemente. \nUna volta compiuti vent'anni, il 1\u00ba dicembre 1506 Girolamo fu presentato dalla madre Leonora al sorteggio della \"Balla d'Oro\" affinch\u00e9 potesse essere ammesso in anticipo al Maggior Consiglio. Da segnalare uno dei suoi padrini, Benedetto Contarini figlio dell'esploratore e ambasciatore Ambrogio Contarini. \nL'esito dell'estrazione fu molto probabilmente negativo, se il 10 ottobre 1511 Leonora si ripresent\u00f2 per confermare il compimento del venticinquesimo anno d'et\u00e0 del figlio, questa volta facendo le veci del giovane, che si trovava alla difesa di Treviso . \nLa carriera militare e politica.\nCastellano di Quero.\nCon lo scoppio della guerra della Lega di Cambrai l'intero patriziato veneziano si mobilit\u00f2, anche a proprie spese, in difesa della Repubblica di Venezia. A seguito della riconquista di Padova, il 17 luglio 1509, da parte di Andrea Gritti e in vista di un futuro attacco dei Collegati per riconquistare la citt\u00e0, da Venezia partirono all'incirca 300 patrizi volontari soli o con supporto di provisionati . Luca e Marco Miani figurarono tra costoro, partecipando alla vittoriosa difesa di Padova.\nIl 15 dicembre 1509 Luca, dopo la rinuncia di Andrea Contarini, venne eletto castellano al castello della Scala, un forte al confine con la Valsugana e il Sacro Romano Impero . Arrivato sul luogo il 20 dicembre con cinquanta fanti, inizi\u00f2 immediatamente i lavori di restauro e di rafforzamento della fortezza, in particolare del rifornimento idrico, che durarono fino all'aprile del 1510, senza smettere d'inviare richieste a Venezia di uomini e rifornimenti . Per aiutare il fratello maggiore, la cui situazione diveniva sempre pi\u00f9 critica, nel maggio del 1510 Marco e Girolamo s'attivarono per raccogliere denaro e 50 fanti, quest'ultimi presentati in rassegna dallo stesso Marco a San Zaccaria, prima della partenza, capitanati dal condottiero Domenico da Vicenza . Purtroppo, essa venne continuamente posticipata finch\u00e9, su insistenza dei fratelli Miani, non ottennero il 28 giugno dal governo veneziano la promessa dell'invio delle truppe ausiliari reclutate. Nel frattempo, il provveditore degli stradioti, Federico Contarini, era riuscito ad introdurre nella fortezza delle vettovaglie; ci\u00f2 tuttavia non giov\u00f2 di molto la situazione, rimanendo bloccati i 50 fucilieri assoldati dai Miani a Treviso . \nIl 5 luglio 1510, isolato e in numero nettamente inferiore, Luca Miani si trov\u00f2 ad affrontare un esercito di 13.000 soldati tra imperiali, spagnoli e civili volontari della Valsugana e del Tesino; dopo una giornata d'intensissimo assedio, la fortezza cadde e tutti i difensori superstiti massacrati. Luca, gravemente ferito, su intercessione dei comandanti spagnoli ebbe salva la vita, venne fatto prigioniero e deportato in Trentino. Il 7 novembre 1510 presso il castello della Scala s'effettu\u00f2 lo scambio di prigionieri, Luca Miani per il capitano trentino Cristoforo Calepin . \nTornato a Venezia l'11 novembre del 1510, a causa del braccio destro storpiato e dei debiti forzatamente contratti durante la prigionia, Luca fece richiesta alla Repubblica di eleggere a castellano uno dei suoi fratelli in modo da continuare a ricevere un sostegno finanziario adeguato. Alla quarta votazione la richiesta fu approvata dal Maggior Consiglio che con 7 voti non validi, 435 contrari e 1078 favorevoli il 24 dicembre 1510 confer\u00ec a Girolamo il ruolo di castellano al castello di Quero, una fortezza localizzata in posizione strategica lungo il Piave, al confine tra il feltrino e il trevigiano. Nel marzo del 1511 Girolamo raggiunse infine Castelnuovo come reggente. Qualche mese prima era nel frattempo morta la sua sorellastra Cristina. \nContrariamente a suo padre Angelo, per\u00f2, il giovane castellano non riusc\u00ec a guadagnarsi n\u00e9 la stima n\u00e9 il supporto della popolazione locale. Pur dimostrando un notevole spirito d'iniziativa e non risparmiandosi nei lavori di riparazione della fortezza, Girolamo, complice il suo carattere talora impetuoso e collerico, dovette essere ricorso alle maniere forti pur di raccogliere i falegnami, i fabbri, i muratori necessari, arrivando a precettare gli abitanti di Alano e Vas. L'ostilit\u00e0 tra il Miani e i locali degener\u00f2 al punto che, il 12 aprile 1511, giunse ai Capi del Consiglio dei Dieci una denuncia da parte di Girolamo, laddove s'esplicava come egli fosse stato fatto oggetto di pubblico insulto . In aggiunta, il castellano notific\u00f2 i Dieci dell'esistenza di uno scalo abusivo sulla sinistra del Piave, non lontano dal castello e dunque potenziale base di appoggio per le truppe nemiche, rendendo di conseguenza inutile il blocco di Castelnuovo. Il processo per ingiuria e la distruzione del passo dello Scalon vennero affidati al podest\u00e0 di Treviso, Andrea Don\u00e0 \"dalle Rose\", il quale, in accordo coi Dieci, prefer\u00ec sospendere ogni decisione disciplinare e lasciare il passaggio cos\u00ec com'era. Ci\u00f2 dimostr\u00f2, tra le righe, una scarsa fiducia nei confronti del giovane Miani che, acredine a parte tra lui e i locali, aveva al contrario dimostrato oggettivit\u00e0 e lungimiranza nel preoccuparsi di quello scalo di contrabbandieri . \nIl 10 giugno 1511 giunse l'approvazione del Doge e del Consiglio dei Dieci circa l'accordo di mutuo soccorso tra le cittadinanze di Feltre e Belluno; in collaborazione coi rispettivi podest\u00e0 - Giovanni Dolfin e Nicol\u00f2 Balbi - Girolamo intraprese ulteriori opere di consolidamento del castello, provvedendo alla costruzione di una terza torre sulla riva sinistra del Piave . \nL'attacco a Castelnuovo di Quero.\nNell'estate del 1511, l'imperatore Massimiliano, al sicuro nella sua residenza di Trento, aveva impartito disposizioni al comandante francese Jacques Chabannes de La Palice di sfondare il fronte veneziano in Valsugana e nella valle del Piave, mantenendo aperti i passi della Scala e di Castelnuovo per il passaggio delle truppe imperiali. Obiettivo finale dell'Asburgo era infatti la conquista di Treviso, l'unica citt\u00e0 veneta a non essere mai caduta in mano nemica fin dall'inizio della guerra cambraica, n\u00e9 ad essersi piegata alle ingiunzioni dell'imperatore, semmai riconfermando, il 10 giugno 1509, la sua fedelt\u00e0 alla Repubblica e non a torto molti storici collocano la riscossa della Serenissima a partire dal rifiuto di sottomissione di Treviso a Massimiliano . Quest'ultimo, dopo la disfatta di Padova, aveva in pi\u00f9 occasioni lasciato credere ai Veneziani di una sua prossima comparsa a capo di un esercito nella Marca Trevigiana, ma i fatti successi dimostrarono che si trattava di un palese bluff. Il suo stesso alleato, Luigi XII, nelle sue missive tra l'agosto e il settembre del 1511 a La Palice, lamentava di come Massimiliano non avesse alcuna intenzione di esporsi in prima persona, preferendo dedicarsi all'ozio, ai piaceri e alle battute di caccia, mentre si trincerava dietro roboanti dichiarazioni formali e minacciosi proclami. Ciononostante, il sovrano francese acconsent\u00ec al maresciallo d'accettare l'incarico dell'Asburgo e di guidare l'offensiva a Treviso: eliminato quest'ultimo ostacolo, infatti, la via per Venezia sarebbe stata definitivamente libera . Tuttavia l'esercito a disposizione si presentava frammentato sia in termini di logistica (parti delle compagnie si trovavano infatti sparse nel vicentino e nel veronese) sia di coesione interna, detestandosi i tedeschi ed i francesi . Pertanto, complice anche la penuria di viveri, armamenti e dei casi sempre pi\u00f9 diffusi di pestilenza, La Palice accanton\u00f2 momentaneamente l'impresa di Treviso, per focalizzarsi su di un obiettivo pi\u00f9 facile, quali Feltre e Belluno. \nDopo il saccheggio di Cittadella, per mano di Pandolfo Malatesta, e la rioccupazione di Asolo, il 25 agosto, la morsa dei franco-imperiali si strinse su Castelnuovo di Quero. In quel tempo, Girolamo disponeva a presidio della fortezza di una cinquantina di soldati, capitanati dai nobili bellunesi Paolo Doglioni, Cristoforo Colle e Vittore del Pozzo e dal condottiere Ludovico Battaglia, detto \"Battaglino\". Il 26 agosto 1511, venendo meno alla promessa di difendere Castelnuovo e il suo castellano in caso d'attacco, il Battaglino disert\u00f2 la fortezza e si port\u00f2 al sicuro sul vicino Miesna, lasciando al proprio destino i difensori. Nel frattempo, La Palice incaricava Mercurio Bua, capitano degli stradioti, di liberare il passaggio di Feltre. Il capitano greco-albanese risal\u00ec dunque la Valle del Piave assieme alla sua compagnia, affiancato da una squadra di fanti tedeschi e si appost\u00f2 nelle vicinanze della fortezza . \nIl 27 agosto 1511 Mercurio sferr\u00f2 l'attacco: in un'imprevista mossa aggirante, egli invest\u00ec Castelnuovo da nord a sud, cogliendo la guarnigione veneziana alle spalle e tagliandole cos\u00ec la via di ritirata verso Feltre, cosicch\u00e9 ogni possibilit\u00e0 di resistenza ad oltranza venne eliminata. Tzanes Koronaios (Zanetto Coroneo) nel suo poema celebrativo in greco vernacolare narr\u00f2 che il Bua attravers\u00f2 a nuoto, e indossando l'armatura, il fiume e poi, seguito dai suoi stradioti, scal\u00f2 il muro della fortezza, aggirando i difensori e prendendoli di sorpresa . Ci\u00f2 tuttavia appare assai improbabile, poich\u00e9 dai \"Diarii\" di Sanudo si apprende come il Piave, per via delle incessanti piogge, fosse in piena e pertanto difficile da attraversare perfino utilizzando dei ponti mobili, figurarsi a nuoto. In aggiunta, il Koronaios menziona il principe Rodolfo di Anhalt-Dessau a capo della spedizione, cosa impossibile visto che il comandante tedesco era morto a Verona nel settembre 1510 . \nNell'arco della giornata Castelnuovo, malgrado la strenua resistenza, cadde \"cum magna occisione hominum\" : soltanto a Girolamo, a Paolo Doglioni, Cristoforo Colle e ad un quarto militare non identificato venne risparmiata la vita, ponendo il Bua una forte taglia sui due nobili bellunesi. Quanto a Vittore del Pozzo, dopo aver tentato una strenua resistenza sul lato nord della fortezza, riusc\u00ec a riparare assieme al resto della sua compagnia a Feltre, da cui sped\u00ec corrieri speciali con dispacci per le autorit\u00e0 bellunesi . Anche il Battaglino, notata la manovra a tenaglia sulla fortezza, abbandon\u00f2 la sua postazione sul Miesna per rifugiarsi a Belluno. Dalle lettere dei podest\u00e0 di Feltre e Belluno, la notizia della caduta di Castelnuovo li aveva raggiunti all'incirca verso le sette di sera, quando era ormai troppo tardi per intervenire : il Battaglino, infatti, aveva gonfiato le notizie sull'assedio, scoraggiando quindi il Dolfin e il Balbi ad intervenire per prepararsi piuttosto a difendersi. Soltanto l'arrivo dei dispacci di Vittore del Pozzo chiar\u00ec la situazione, ma ormai ai due patrizi non rimaneva che trasferire le truppe a Ponte delle Alpi prima e a Serravalle poi, intanto che i Bellunesi nominavano un Consiglio di reggenza per negoziare la resa con l'imperatore. Il Battaglino diede infine ulteriore prova d'indisciplina e di vilt\u00e0 quando, violando gli ordini di Nicol\u00f2 Balbi che lo defin\u00ec un \"traditore maledetto\", si diresse coi suoi balestrieri a cavallo a Treviso . \nLa prigionia.\nNel frattempo, Mercurio Bua, assicuratosi il controllo di Castelnuovo, vi rimase accampato in attesa di ricevere le somme di denaro richieste per il riscatto di Doglioni e di Colle, che riscosse il 2 settembre. La Palice, non ricevendo notizie dal greco-albanese, risal\u00ec la Valle del Brenta ed espugn\u00f2 sia la fortezza della Scala sia Feltre . \nLe prime notizie sulla presa della fortezza giunsero a Treviso il 29 agosto, sebbene incerte e contradditorie, al punto che perfino si confuse Girolamo col fratello Carlo :\nFu necessario attendere il 1 settembre per ottenerne di pi\u00f9 precise :\nIntascato il riscatto per i due capitano bellunesi, Mercurio Bua li lasci\u00f2 in libert\u00e0 e, conducendo con s\u00e9 Girolamo, rientr\u00f2 il 2 settembre all'accampamento di Montebelluna, ignorando il bando di Massimiliano del giorno prima, che impediva sia ai francesi sia agli stradioti (anche quelli al suo soldo come lo stesso Bua) di varcare la linea del Piave e far bottino. All'arrivo di Mercurio al campo, le spie veneziane notificarono prontamente la Signoria sia del ritorno del condottiere da Castelnuovo sia della presenza del Miani tra i prigionieri :\nNell'accampamento franco-imperiale il cibo scarseggiava e a causa delle condizioni precarie dei soldati molti dei prigionieri riuscirono a scappare verso Treviso . A seguito di una scaramuccia quasi sotto le mura della citt\u00e0, il 6 settembre Mercurio Bua cadde ammalato (forse per le ferite riportate) e Teodoro Madalo, uno stradiota della compagnia di Emanuele Clada fuggito dal campo, sostenne d'aver visto il Bua trasportato in barella dai suoi soldati a Montebelluna . Di fatti, da allora fin quasi al 14 settembre non si ebbero altre notizie n\u00e9 sul capitano greco-albanese n\u00e9 su Girolamo, per il quale ancora non era stata avanzata alcuna richiesta di riscatto. \nLe tensioni tra francesi e tedeschi nel frattanto salivano, arrivando in pi\u00f9 occasioni a provocare risse e disordini. Incominciarono inoltre le prime impiccagioni contro i disertori. Malgrado questi provvedimenti e l'arrivo dell'artiglieria da Vicenza, La Palice non riusciva, infatti, ad imporre il suo comando, ulteriormente indebolito dal secondo bando di Massimiliano, che ribadiva il divieto ai francesi e agli stradioti di attraversare il Piave. Per sbloccare la situazione, il maresciallo decise allora di spostare l'accampamento a Nervesa, alloggiando nell'antica Abbazia di Sant'Eustachio col beneplacito dei conti di Collalto, che di nascosto rifornivano i franco-imperiali di vettovaglie, invitando inoltre La Palice e i suoi comandanti a pranzo nel loro castello di San Salvatore. Anche Mercurio e Girolamo (sempre tenuto sotto strettissima sorveglianza dal condottiere) seguirono il maresciallo a Nervesa. \nIl 22 settembre, Fra' Tommaso Patavin, scappato dalla Certosa di San Girolamo occupata dai franco-imperiali, confid\u00f2 a suo cugino Giovan Battista Patavin, oltre alle sevizie subite per mano dei tedeschi, come Mercurio Bua fosse \"\"in gran pode\"r\" nell'accampamento. Il capitano \"\"va vestio d\u2019oro, il chiamano conte. L\u2019imperador li ha donato 3 castelli, zo\u00e8 Soave e do altri, e lo ha fato suo consier, el qual sta con grande reputatione. Item, l\u00ec vien molti di nostri stratioti, venuti di Levante, da lui, e di primi in campo. Lui ordin\u00f2 il ponte\", che, ironia della sorte, serv\u00ec ai tedeschi per attraversare il Piave alla volta del Friuli, lasciando indietro gli alleati francesi senza cibo e con scarse munizioni. Fra' Tommaso aggiunse poi che Mercurio lo aveva avvicinato, affidandogli una particolare missione (da qui l'ipotesi che la fuga del frate fosse stata magari orchestrata proprio dal Bua). Mercurio infatti \"voria che sua mojer, ch\u2019\u00e8 qui a Venecia, venisse da lui, e la vegneria a tuor con gran scorta, ma esso frate disse, non voler portar tal imbasata\"\" \".\" \nQuesta richiesta da parte del condottiere pu\u00f2 far pensare, che forse non aveva deciso di fissare un riscatto per Girolamo appunto perch\u00e9 preferiva scambiarlo con sua moglie Caterina (o Maria) Boccali, residente a Venezia assieme al cognato Teodoro Bua e ai fratelli Emanuele e Costantino Boccali, i quali avevano disertato Massimiliano l'anno addietro per passare al servizio della Serenissima . Bisogna inoltre ricordare come lo zio materno del Miani, Battista Morosini \"da Lisbona\", fosse in quel periodo consigliere ducale e forse su questa parentela il Bua sperava di far leva per riavere indietro la consorte . In ogni modo, il rifiuto del frate di avanzare la sua richiesta al Senato boicott\u00f2 il progetto del capitano. \nTra il 26 e il 27 settembre, La Palice, dopo aver inviato un ultimatum alle truppe tedesche in Friuli, spost\u00f2 l'accampamento da Nervesa a Torre di Maserada, non senza aver dato una prova di forza a Treviso, presentandosi in parata con tre squadroni ad un tiro di balestra sotto le sue mura, nello specifico a porta San Tommaso e porta Santi Quaranta. Gli assediati risposero immediatamente inviando contro a La Palice tutti gli stradioti ed i balestrieri della compagnia di Vitello Vitelli Uno scontro particolarmente cruento tra il terzo squadrone di gendarmi francesi e gli stradioti persuase il maresciallo a trasferire nuovamente il campo a Breda di Piave . \nLa miracolosa liberazione.\nAlle due di notte, mentre si trovava ancora nella sistemazione provvisoria di Torre di Maserada, Girolamo riusc\u00ec a scappare dal padiglione di Mercurio Bua e ad allontanarsi dall'accampamento nemico. Di questa fuga si hanno ben quattro versioni e tutt'altro che esaurienti: le prime tre provengono da Leonardo Giustinian e da Gian Paolo Gradenigo, provveditore generale di Treviso; la quarta si trova nel Quarto Libro dei Miracoli e, stando allo scrivano, venne narrata dallo stesso Miani. \nIl primo a scrivere dell'arrivo di Girolamo a Treviso fu Gian Paolo Gradenigo, in una missiva datata 28 settembre, a mezzogiorno :\nCui aggiunse, qualche mezzora pi\u00f9 tardi, il seguente post scriptum : \nAlle dieci di sera scrisse invece Leonardo Giustinian, lettera giunta ai suoi fratelli a Venezia nella serata del 29 settembre : \nDa quanto appreso dal fuggitivo, Girolamo aveva sub\u00ecto fino a quel momento una cattivit\u00e0 assai rigorosa, sorvegliato a vista dal capitano greco-albanese che lo teneva ostaggio nel suo padiglione e rendendo di conseguenza la sua fuga ancora pi\u00f9 impressionante agli occhi dei suoi concittadini. Inoltre, il Miani era scappato di notte ed in condizioni tutt'altro che ottimali: a parte la debilitazione fisica per il mese di prigionia, il novilunio era caduto il 24 settembre e il primo quarto di luna non sarebbe sorto fino al 1 ottobre, togliendo ogni visibilit\u00e0 notturna; senza contare la bassa pressione in Veneto, che con settimane intere di piogge torrenziali aveva allagato la campagna circostante e reso le strade ed i sentieri impraticabili o quasi per via del fango . \nA questo s'aggiunse anche la durata della fuga, che Leonardo Giustinian calcol\u00f2 di una, massimo due ore: Girolamo, infatti, aveva abbandonato Maserada verso le due di notte e gi\u00e0 alle tre/quattro del mattino si trovava a Treviso, suscitando l'ovvia perplessit\u00e0 dello stesso Leonardo, che dilat\u00f2 le tempistiche, non credendo tale impresa possibile. Sebbene la distanza non fosse in realt\u00e0 cos\u00ec grande - a malapena 10 km - bisogna ricordarsi del fisico provato del giovane, della quasi nulla visibilit\u00e0 e della difficile viabilit\u00e0 delle strade, che sicuramente in altre circostanze avrebbero allungano la marcia notturna a pi\u00f9 di un paio d'ore. Se poi si vuol mantenere la narrazione tradizionale, che il Miani giunse a Treviso in catene, bisogna tener conto anche del loro peso: la sola palla di cannone al collo, infatti, pesava da sola 5 kg. Decisamente impossibile che vi avesse impiegato cos\u00ec poco tempo . \nInfine, ai due patrizi veneziani rimase oscuro il dettaglio dell'entrata fisica di Girolamo a Treviso: in quei giorni, l'alba sorgeva verso le 5:30 circa, ma il Miani era giunto quasi un'ora prima, dunque in un orario in cui era vietato aprire le porte cittadine e di fatti l'ultima missiva a Venezia era stata inviata verso la mezzanotte, per poi sbarrare ogni ingresso fino al mattino seguente. Eppure, qualcuno aveva contravvenuto agli ordini del provveditore Gradenigo e aveva aperto la portella, facendo ugualmente entrare Girolamo il quale, in teoria, avrebbe dovuto attendere almeno fino all'alba . Su questo punto si potrebbe supporre di un intervento del fratello Marco Miani, visto che si trovava anch'egli alla difesa di Treviso e che il Castello da lui presidiato non distava tanto da porta Altinia . Questo per\u00f2 se si scarta porta San Tommaso, tradizionalmente indicata quale luogo d'arrivo di Girolamo. Inoltre, Leonardo Giustinian scrisse che al Miani \"gli fu aperto\": se ad aver dato l'ordine fosse stato Marco, non sussisteva alcun motivo di usare la forma impersonale . \nPer quanto prodigiosa, n\u00e9 Giustinian n\u00e9 Gradenigo indagarono oltre sulla fuga di Girolamo, chiarendo questi punti assai strani, molto probabilmente a causa della pressione dell'imminente assedio e anche perch\u00e9 il Miani per primo non accenn\u00f2, almeno in quella circostanza, ad alcun intervento sovrannaturale. Nella \"Vita\", la sua prima biografia scritta dall'Anonimo, quest'episodio \u00e8 di fatti mancante cos\u00ec come nelle altre cronache coeve, scritte da Pietro Bembo, Luigi da Porto, Bartolomeo Zuccato, ecc., che si sono focalizzate pi\u00f9 sull'assedio di Treviso e sulla guerra cambraica in generale, che sulla liberazione del Miani . Molto probabilmente Girolamo si confid\u00f2 soltanto con la sua famiglia: al processo di beatificazione, infatti, un discendente di suo nipote Angelo e altri membri della famiglia Miani narrarono nelle loro testimonianze l'episodio della fuga, confermando l'intervento divino della Madonna . \nSecondo p. Lorenzo Netto, bisogn\u00f2 attendere almeno la fine del conflitto, quindi a partire dal 1516, per sentir parlare di \"miracolo\" al di fuori della cerchia familiare . Girolamo, ritornato al suo ruolo di castellano di Quero, avrebbe per allora avuto il tempo a sufficienza sia di riflettere su quanto avvenuto, sia di recarsi di persona al santuario di Santa Maria Maggiore e l\u00ec adempiere al voto, lasciando le manette, le cavigliere e una palla di marmo in memoria della sua miracolosa liberazione. Durante la prigionia Girolamo si era infatti avvicinato alla preghiera e la notte della fuga, incatenato e accollato da una palla di marmo, aveva fatto un voto alla Madonna Grande di Treviso supplicandoLa di ricevere la libert\u00e0; la Vergine gli era allora apparsa e, consegnategli le chiavi della prigione, lo aveva aiutato ad evadere in silenzio dal campo.. Raccolte le catene della prigionia Girolamo era stato infine guidato dalla Madonna verso Treviso . \nDalla sua testimonianza, registrata col titolo \"miracolo n. 61\" , appaiono alcune discrepanze rispetto alle vicende riportate nel Sanudo: ad esempio, Girolamo ricopriva il ruolo di castellano, non provveditore; Castelnuovo si trovava a Quero e non in Friuli; la guarnigione di quest'ultima era composta da 50 e non 300 soldati, ecc. Questi errori, tuttavia, non sono imputabili n\u00e9 a Girolamo n\u00e9 al sacrista, bens\u00ec al fatto che, nella notte del 29 dicembre 1528, il santuario di Santa Maria Maggiore venne pesantemente danneggiato da un incendio e gran parte dei suoi documenti persi tra le fiamme (tra cui la chiave donata a Girolamo dalla Madonna). Molto venne riscritto quindi o a memoria o agiograficamente, tra cui appunto il racconto originale del Miani. Queste incongruenze, pertanto, collocano l'adempimento del voto tra il 1516 e il 1528, quando ormai Girolamo aveva deciso di intraprendere un nuovo percorso di vita .\nLa sostanza, per\u00f2, non cambia: al momento della sua liberazione, Girolamo si ritrovava effettivamente prigioniero, sotto stretta sorveglianza che, assieme ai ceppi, gli precludeva ogni possibilit\u00e0 di fuga. Alcuni dettagli, poi, concordano con i \"Diarii\" : ad esempio, ambedue le fonti narrano come Castelnuovo venne espugnata con la forza, difendendola Girolamo fino all'ultimo; la Madonna scomparve non appena Lei e Girolamo scorsero le mura cittadine e nelle cronache sanudiane \u00e8 confermato che il Miani arriv\u00f2 da solo. La Vergine Maria si present\u00f2 a Girolamo vestita di bianco, descrizione che combacia perfettamente con le previe apparizioni mariane presenti nei \"Diarii\", avvenute a Venezia il 20 giugno 1509 e il 9 marzo 1510 a Motta di Livenza . \nLa reticenza di Girolamo di divulgare immediatamente il miracolo ai suoi concittadini ha indotto alcuni storici a teorizzare, che non soltanto la sua liberazione non corrispose ad un miracolo ma che fu anzi pianificata . La tesi pi\u00f9 popolare \u00e8 che sia stato lo stesso Mercurio Bua ad aver favorito la fuga del Miani, basandosi sulla richiesta del greco-albanese di ricongiungersi alla moglie rimasta a Venezia. Se il piano iniziale di uno scambio era fallito (per via del rifiuto di Fra' Tommaso Patavin, \"ambasciatore\" improvvisato), il Bua avrebbe allora rilasciato Girolamo per guadagnarsi la benevolenza della Serenissima, in prospettiva di una futura defezione dalle truppe imperiali . Questa teoria possiede argomenti certamente validi, pur tuttavia non considera che Mercurio pass\u00f2 al servizio della Repubblica non prima del 1513, quindi troppo tempo dopo la fuga per ricordarsene, e soprattutto che Girolamo, appena riottenuta la libert\u00e0, non esit\u00f2 per un istante a rivelare a Gian Paolo Gradenigo sia l'ubicazione dell'accampamento nemico sia del suo piano d'attacco . Un prezzo troppo alto da pagare per un semplice atto d'interessata generosit\u00e0, anche per uno spregiudicato condottiere come Mercurio Bua. Infine, Girolamo non menzion\u00f2 mai di un accordo tra lui e il condottiere n\u00e9 quest'ultimo rivendic\u00f2 mai alcun ruolo nella liberazione del patrizio veneziano. I verbi utilizzati nei dispacci parlavano chiaramente di una fuga in piena regola . \nL'assedio di Treviso.\nRagguagliato il provveditore generale sulle informazioni carpite durante la prigionia, Girolamo decise di rimanere a Treviso e partecipare alla difesa della citt\u00e0, essendo ormai imminente l'attacco dei franco-imperiali e il numero di difensori assottigliatosi a causa della pestilenza, che aveva ammorbato quasi 1500 soldati e costretto molti patrizi a rientrare a Venezia, tra cui Alessandro Pesaro, Aurelio Michiel, Vincenzo Salamon, i fratelli Vincenzo e Alvise da Riva e Nicol\u00f2 Trevisan, cognato di Marco Miani. Anche il capitano Vitello Vitelli s'ammal\u00f2 i primi di ottobre di febbre e di un \"catarro terribilissimo\", oltre ad esser calciato dal cavallo sulla coscia, costringendolo in letto . Probabilmente Girolamo venne assegnato accanto al fratello Marco alla custodia del Castello vicino a porta Altinia, lo stesso che il loro trisavolo Giovanni Miani aveva espugnato quasi un secolo e mezzo prima. \nIl 5 ottobre, a qualche giorno prima dell'attacco, Marco venne contagiato da un \"grandissimo mal\", assieme ad Alvise da Canal, Andrea Minio e lo stesso figlio del podest\u00e0, Nicol\u00f2 Don\u00e0. Interessantemente, sia Marco Miani sia Andrea Minio, come Nicol\u00f2 Trevisan e Alvise da Riva, appartenevano al gruppo di patrizi al presidio del Castello, da cui \"tutti scampa per esser l\u00ec uno pessimo aiere: la causa \u00e8 per il tenir in colmo le aque qual va per tutto il castello ditte aque, e l\u00ec rimane morte\" , il che potrebbe ricondurre questa pestilenza ad un caso di febbri malariche . Questa situazione imped\u00ec a Gian Paolo Gradenigo e al podest\u00e0 Andrea Don\u00e0 di trovare dei sostituti: pur avendo pensato di ricollocarvi Sebastiano Badoer e Bartolomeo da Mosto, loro per primi rinunciarono a tale iniziativa, poich\u00e9 gi\u00e0 si erano prefigurati un rifiuto da parte dei due patrizi. \"\"E si questo non era\" -\" prosegue Sanudo \"- \"lui\" \"si aria oferto, e tutti chi \u00e8 st\u00e0 in castello son sta amalati\":\" questo tentennamento di Gradenigo di trasferirsi al Castello conferma la gravit\u00e0 del contagio . \nContemporaneamente, il 5 ottobre venne proclamata a Roma, nella basilica di Santa Maria del Popolo, la Lega Santa, una nuova alleanza in chiave stavolta antifrancese, tra il papa Giulio II, la Repubblica di Venezia, Ferdinando II d'Aragona e i cantoni Svizzeri (Enrico VIII d'Inghilterra vi ader\u00ec il mese successivo). L'8 ottobre incominci\u00f2 l'assedio: la citt\u00e0 era difesa da 4554 provvisionati, spalleggiati dall'artiglieria posizionata lungo l'intero perimetro delle mura, mentre i cavalleggeri di Vitello Vitelli e gli stradioti compivano incursioni notturne per catturare i vettovagliamenti dei nemici. Il 10 ottobre scoppi\u00f2 l'ennesimo acquazzone che imped\u00ec agli assedianti di spostare le artiglierie e il 12 ottobre i Veneziani incominciarono a bersagliare i tedeschi ed i francesi accampati lungo il Sile ed i tedeschi, rimasti ben presto sprovvisti di polvere da sparo e di palle di cannone. La Palice, scoraggiato a causa delle continue ed ingenti perdite di uomini e artiglieria, diede ordine di cessare il fuoco e decret\u00f2 che la citt\u00e0 era troppo ben fortificata e dunque imprendibile. Il 14 ottobre i franco-imperiali tolsero l'assedio e il 15 ottobre Treviso usc\u00ec ufficialmente vincitrice dallo scontro. \nS'ignora purtroppo quale specifico ruolo ricoprirono i fratelli Miani durante l'assedio; ad un certo punto Marco super\u00f2 la malattia che l'aveva colto all'inizio del mese e ad assedio finito si rec\u00f2 in veste di provveditore a Belluno, riconquistata il 26 ottobre, dove ragguagli\u00f2 la Signoria che Massimiliano, per il \"gran disturbo\" a causa della Lega Santa, s'era diretto con 50 cavalli ad Innsbruck per indire una dieta, assieme allo scomunicato cardinale Federico Sanseverino, uno dei pi\u00f9 ferventi sostenitori, nel Concilio di Pisa, della deposizione Giulio II in favore di Bernardino L\u00f3pez de Carvajal. \nQuanto a Girolamo, egli non segu\u00ec suo fratello, ma rimase a Treviso. Il 9 dicembre 1511, nella chiesa di San Giovanni Battista del Dom, il Miani fece da padrino per Girolamo Giuseppe, figlio di Donato Cimavin, mugnaio: \"\"baptizatus fuit Hieronimus Joseph filuis ser Donati Cimavin molendinarii. Compatres fuerunt dominus magnificus Hieronimus Aemilianus q. d.ni. Angeli patritius venetus et castelanus Castri Nuovi de Quero\".\" Questo battesimo testimonia quindi, oltre all'impegno militare di Girolamo, anche ad uno religioso e sociale nella vita cittadina. \nLa conversione.\nIl 28 ottobre 1512 tent\u00f2 di essere eletto provveditore a Romano e nel 1514 affianc\u00f2 il generale Giovanni Vittori che stava appoggiando le popolazioni friulane insorte contro gli occupanti imperiali e nel frattempo mor\u00ec la madre Leonora Morosini. Dopo aver concorso l'8 giugno 1516 alla Quarantia Civil Nova e non essere stato eletto Girolamo torn\u00f2 al castello di Quero. A Quero ci rimase fino al 1527, ma nel frattempo si rec\u00f2 pi\u00f9 volte a Venezia, in particolare nel 1523 in seguito alla morte del doge Antonio Grimani fu estratto a sorte dal Maggior Consiglio nel primo gruppo di trenta uomini che concorreva al complicato processo di elezione del doge.\nIn seguito alla morte del fratello Luca, Girolamo si trov\u00f2 ad accudire i suoi tre nipoti. In questo periodo la sua vita sub\u00ec una svolta radicale, Girolamo ormai quarantenne, fece nuove amicizie e recuper\u00f2 la pratica religiosa con particolare devozione al crocefisso. Si affid\u00f2 inoltre alla guida spirituale di un sacerdote ed esegu\u00ec esercizi spirituali analoghi a quelli successivamente proposti da Ignazio di Loyola.\nLe opere di carit\u00e0.\nOrmai allontanatosi dalla vita pubblica nel 1527 Girolamo inizi\u00f2 a prestare servizio all'ospedale degli Incurabili, fondato cinque anni prima da Gaetano Thiene e nel quale in quel momento risedeva il vescovo di Chieti Gian Pietro Carafa, fuggito dalla sua diocesi in seguito al sacco di Roma del 1527. Nel 1528 l'Italia fu colpita una grave carestia, in particolare nella Repubblica di Venezia gli abitanti dei domini di Terraferma venuti a conoscenza delle migliori condizioni di Venezia iniziarono a riversarsi nella capitale. Per contribuire ad alleviare tale situazione, il Miani continu\u00f2 al sua opera di volontariato spendendo tutto il denaro che possedeva per l'assistenza agli affamati e per la fondazione dell'ospedale dei Derelitti, dove in particolare si dedicava alla cura e all'istruzione religiosa e lavorativa degli orfani. Per Girolamo \u00e8 fondamentale mantenersi in relazione con i rappresentanti della Chiesa, tra cui Gaetano di Thiene e il vescovo Gian Pietro Carafa, suo confessore e futuro Papa Paolo IV. Il rapporto con loro segner\u00e0 in modo notevole la sua vita spirituale, convincendolo a proseguire nella carit\u00e0. \nIl 6 febbraio 1531 lascia definitivamente la casa paterna, sostituisce gli indumenti patrizi con un saio grossolano e va a vivere nella zona di San Rocco, in un pianterreno d'affitto, con un gruppo di trenta ragazzi di strada cui impartisce istruzione di base e formazione cristiana. Assume maestri artigiani creando una scuola di arti e mestieri per insegnare ai ragazzi diversi tipi di lavoro per guadagnarsi il pane. Il suo principio pedagogico \u00e8 \"preghiera, carit\u00e0 e lavoro\", partecipazione e responsabilit\u00e0, affinch\u00e9 ognuno prenda in mano le redini della propria vita e non sia un parassita nella societ\u00e0. Tra il 1532 e il 1533 costituisce la prima comunit\u00e0 a Bergamo sotto la guida di padre Agostino Barili; nel 1534 costituisce una comunit\u00e0 a Somasca.\nL'ordine dei chierici regolari di Somasca.\nDa Milano Girolamo fa alcune puntate a Pavia e a Como, per fondarvi nuove opere di carit\u00e0. Come gi\u00e0 altrove anche in queste citt\u00e0 coinvolge molte persone, sacerdoti e laici. Poich\u00e9 il numero dei collaboratori aumenta, Girolamo dar\u00e0 a questo gruppo un'organizzazione, scegliendo per loro il nome programmatico di \"Compagnia dei Servi dei Poveri di Cristo\". La nuova famiglia religiosa sar\u00e0 approvata da papa Paolo III nel 1540; successivamente papa Pio IV la elever\u00e0 a Ordine Religioso, con il titolo di Ordine dei Chierici Regolari di Somasca o Padri Somaschi.\nGirolamo arriva nella Valle San Martino (poco distante da Lecco) alla ricerca di un luogo per la sua Compagnia. Nei dintorni, su un promontorio roccioso si eleva un vecchio castello abbandonato (che la leggenda indica come residenza dell'Innominato manzoniano) cui si apre un magnifico panorama sul lago. Poco al disotto del castello una spianata, \"la Valletta\", offre un posto adatto per ospitarvi gli orfani: qui il Miani apre una scuola di grammatica e una specie di seminario per la Compagnia ancora alle sue origini: vi si alterneranno lo studio, il lavoro agricolo e attivit\u00e0 di rilegatura e tornio. Forse \u00e8 allora che crea le sue giaculatorie che riassumono il fondamento della devozione religiosa: \u00abDolcissimo Ges\u00f9, non essermi giudice, ma Salvatore!\u00bb \u00abSignore, aiutami! Aiutami, Signore e sar\u00f2 tuo!\u00bb\nNel 1535 deve tornare a Venezia, richiamatovi dal suo confessore, perch\u00e9 le opere, sviluppatesi oltre misura, devono essere ristrutturate ed \u00e8 necessario il suo consiglio. Ritornato poi in Lombardia, passa per Vicenza, Verona, Brescia, Bergamo; rivisita le opere, i confratelli, i ragazzi, i collaboratori. Qualcuno lo ha chiamato \"vagabondo di Dio\". C'\u00e8 chi pensa che gli si addica meglio \"pellegrino della carit\u00e0\". A Pavia crea una nuova fondazione e a Brescia un capitolo della nascente Compagnia: bisogna riesaminare il funzionamento della vita nelle istituzioni, unificare i criteri, stabilire in concreto le condizioni che devono possedere gli aspiranti e il loro processo di formazione, concordare e fissare le basi della vita comune:\nCos\u00ec egli stesso compendia nell'ultima sua lettera il cammino ascetico che devono percorrere i Servi dei Poveri.\nIn quei giorni riceve da Roma una lettera del suo confessore, il cardinale Carafa che gli chiede di venire a fondare a Roma le stesse opere realizzate nell'Italia del nord. Un semplice laconico commento ai suoi fratelli: \"Mi invitano allo stesso tempo a Roma e al cielo. Penso che andr\u00f2 a Cristo\".\nAlla fine del 1536 per la Valle San Martino si propaga un'epidemia che fa strage fra la popolazione, il 4 febbraio 1537 Gerolamo contrae il morbo e domenica 8 febbraio muore. La leggenda vuole che prima di morire abbia tracciato con del liquido color mattone una croce sulla parete per poter contemplare il \"mistero\" del Crocifisso durante l'agonia. Chiama a s\u00e9 i suoi orfani per l'ultimo commiato e, con le forze che gli rimangono, lava loro i piedi; agli amici di Somasca raccomanda di non offendere Dio con scostumatezze e bestemmie e in cambio lui dal cielo pregher\u00e0 perch\u00e9 la grandine non rovini il raccolto. Da qui quello che \u00e8 considerato il testamento spirituale per i devoti: \u00abSeguite la via del Crocifisso; amatevi gli uni gli altri; servite i poveri!\u00bb\nCulto.\nNel 1626 con atto solenne stipulato a Caprino, i paesi tutti eleggono Girolamo Emiliani come patrono della Valle San Martino. \nFu dichiarato beato nel 1747 e canonizzato nel 1767. Il 14 marzo 1928 Pio XI lo proclam\u00f2 \"Patrono universale degli orfani e della giovent\u00f9 abbandonata\", riconoscendogli il merito e l'originalit\u00e0 del servizio reso.\nL'opera di Girolamo Emiliani \u00e8 proseguita dai Padri Somaschi, continuatori della Compagnia dei Servi dei poveri. Altri istituti lo riconoscono come patrono e si ispirano a lui nella spiritualit\u00e0 e nelle opere: le Suore Somasche di Genova, le Missionarie Figlie di San Girolamo Emiliani, le Suore Orsoline di San Girolamo di Somasca, le Oblate della Mater Orphanorum, i Fratelli di San Girolamo del Belgio.\nLa festa liturgica ricorre l'8 febbraio (il 20 luglio nel tradizionale calendario della messa tridentina) ed \u00e8 celebrata con una grande festa presso il santuario di San Girolamo Emiliani a Somasca dove sono custodite le reliquie del santo.\nNella cultura.\nLetteratura.\nRomanzi.\nAlessandro Manzoni aveva studiato presso i padri Somaschi e critici letterari e storici hanno trovato alcune correlazioni tra i paesaggi de \"I Promessi Sposi\" e quelli dei luoghi sacri somaschi, identificando la fortezza in cima al Sacro Monte di Somasca nel Castello dell'Innominato. Teorie recenti hanno anche ipotizzato che la stessa figura dell'Innominato, in particolare al momento della conversione notturna, sia stata liberamente ispirata a San Girolamo. \nGirolamo Miani \u00e8 protagonista o coprotagonista dei seguenti romanzi: "}
{"id": "152068", "revid": "640277", "url": "https://it.wikipedia.org/wiki?curid=152068", "title": "INTEGRAL", "text": "Il telescopio spaziale dell'Agenzia Spaziale Europea INTErnational Gamma-Ray Astrophysics Laboratory (INTEGRAL) \u00e8 stato sviluppato per individuare le pi\u00f9 energetiche radiazioni individuabili nello spazio, i lampi gamma (GRB). \u00c8 il pi\u00f9 sensibile telescopio a raggi gamma mai sviluppato, nonch\u00e9 il pi\u00f9 pesante satellite scientifico europeo inviato nello spazio.\nINTEGRAL \u00e8 una missione ESA in cooperazione con l'Agenzia Spaziale Russa e la NASA. La missione ha ottenuto dei notevoli successi, per esempio ha individuato le misteriose iron quasar. Un suo grande successo \u00e8 stato lo studio dei burst di raggi gamma e l'evidenza dei buchi neri. Ha ripreso la regione del centro galattico con un dettaglio senza precedenti. INTEGRAL orbita con un periodo di 72 ore ed \u00e8 dotato di un perigeo molto eccentrico a meno di 10.000\u00a0km dalla Terra, dentro la magnetosfera. Tuttavia la maggior parte dell'orbita \u00e8 fuori dalla magnetosfera (l'apogeo \u00e8 a 153.000\u00a0km) e quindi per la maggior parte del tempo le misurazioni sono possibili. Il satellite \u00e8 controllato dal centro di controllo ESOC di propriet\u00e0 ESA a Darmstadt in Germania.\nIl progetto INTEGRAL \u00e8 iniziato nel 1993, per poi effettuare il lancio il 17 ottobre 2002 tramite un lanciatore Proton.\nIl satellite osserva oltre il 70% del cielo visibile ed ha contribuito a realizzare un accurato catalogo delle sorgenti di raggi gamma.\nDurante il primo anno, il satellite si \u00e8 concentrato sulla regione prossima al centro della nostra Galassia individuando circa 120 sorgenti. Nei due anni successivi il satellite ha individuato 100 nuove sorgenti, a febbraio 2007 il catalogo Integral/IBIS contiene 421 sorgenti. La missione \u00e8 stata estesa fino al 2022. Nel settembre del 2021 a causa di malfunzionamenti alle ruote di reazione il telescopio era andato fuori controllo, tuttavia il gruppo di controllo della missione \u00e8 riuscito a stabilizzarlo prima che le batterie si scaricassero completamente a causa del disallineamento dei pannelli solari."}
{"id": "152069", "revid": "92723", "url": "https://it.wikipedia.org/wiki?curid=152069", "title": "Marcel Lefebvre", "text": "Fu uno tra i pi\u00f9 influenti cattolici tradizionalisti che si opposero alle riforme apportate dal Concilio Vaticano II e nel postconcilio, e in particolar modo alla soppressione della messa tridentina, alla dottrina della collegialit\u00e0 episcopale, all'ecumenismo e alla dottrina della libert\u00e0 religiosa. A seguito di queste motivazioni, in opposizione al Concilio Vaticano II, il 1\u00ba novembre 1970 monsignor Lefebvre fond\u00f2 la Fraternit\u00e0 sacerdotale San Pio X.\nSacerdote dal 1929, membro della Congregazione dello Spirito Santo dal 1932, venne eletto e consacrato vescovo nel 1947 poi arcivescovo dal 1948. Vicario apostolico (1947-55) e primo arcivescovo (1955-62) di Dakar, delegato per le missioni dell'Africa francese (1948-59), vescovo di Tulle (1962), divenne in seguito superiore generale (1962-1968) della Congregazione dello Spirito Santo e fondatore della Fraternit\u00e0 Sacerdotale San Pio X (1970). Sospeso \"a divinis\" dal 1976, fu scomunicato da papa Giovanni Paolo II il 30 giugno 1988.\nBiografia.\nLa famiglia Lefebvre.\nLa famiglia Lefebvre a partire dal 1738 ha dato alla Chiesa una cinquantina dei suoi figli, tra i quali un cardinale, diversi vescovi, numerosi sacerdoti, religiose e religiosi, fra i quali il famoso liturgista benedettino Don Gaspar Lefebvre. Il padre di Marcel, Ren\u00e9 Lefebvre (1879 - 1944), ricco proprietario di industrie tessili ed esponente di spicco della resistenza francese, venne arrestato dalla Gestapo il 21 aprile 1941, condannato a morte a Berlino il 28 maggio 1942 e internato nel campo di concentramento di Sachsenhausen (Brandeburgo). Fame, freddo, umidit\u00e0 e il pestaggio a sangue di un guardiano gli procurarono un'emiplegia con sincope. Mor\u00ec il 4 marzo 1944 e la sua salma non venne pi\u00f9 ritrovata.\nLa madre, Gabrielle Watine (1880-1938), mor\u00ec in concetto di santit\u00e0. Marcel ebbe sette fratelli: Ren\u00e9 nato nel 1903 (diventer\u00e0 sacerdote), Jeanne nel 1904, Bernadette nel 1907 (della quale la madre predisse che \"sar\u00e0 un segno di contraddizione\", come avverr\u00e0 quando fonder\u00e0, insieme al fratello Marcel, la Congregazione delle Suore della Fraternit\u00e0 San Pio X), Christiane nel 1908 (della quale la madre predisse che sarebbe divenuta carmelitana), Joseph nel 1914, Michel nel 1920 e Marie-Th\u00e8r\u00e8se nel 1925.\nGiovinezza e sacerdozio.\nIl 25 ottobre 1923 Marcel Lefebvre entr\u00f2 nel Seminario francese di Santa Chiara di Roma, sotto la direzione di padre Henri Le Floch C.S.Sp. (1862-1950), il quale lascer\u00e0 un'impronta indelebile nella sua formazione, fondata sulla Tradizione della Chiesa e sulla teologia di san Tommaso d'Aquino (1225-1274). Dopo aver regolarmente svolto il servizio militare in patria, si laure\u00f2 in filosofia ed in teologia alla Pontificia Universit\u00e0 Gregoriana. Il 21 settembre 1929 a Lille fu ordinato sacerdote.\nVescovo in Africa.\nDopo un breve periodo come vicario in una parrocchia operaia di Lilla, entr\u00f2 nella Congregazione dello Spirito Santo (fece la professione religiosa nel noviziato dei Padri dello Spirito Santo di Orly il 1\u00ba settembre 1931) e part\u00ec per il Gabon nell'ottobre 1932 come missionario. Iniziava cos\u00ec un rapporto tra monsignor Lefebvre e l'Africa che dur\u00f2 per trent'anni, fino al 1962. Appena giunto in Africa fu nominato professore di dogmatica e di Sacra Scrittura al seminario maggiore di Libreville, che raggruppava tutti i seminaristi dell'Africa equatoriale Francese. Nel 1934 assunse la direzione del seminario.\nSeppe dare al clero locale una spiccata vocazione evangelizzatrice tanto da triplicare, tra il 1933 ed il 1947, la popolazione cattolica del Gabon; il paese divenne il pi\u00f9 cristiano dell'Africa francofona, ed il secondo di tutto il continente africano. Nel 1945 don Marcel fu richiamato in Francia per assumere la direzione del seminario dei Padri dello Spirito Santo a Mortain.\nNel settembre 1947, a 42 anni Lefebvre fu, per volont\u00e0 di papa Pio XII, consacrato vescovo e nominato vicario apostolico del Senegal. Un anno dopo venne nominato delegato apostolico per tutta l'Africa francese: fu cos\u00ec il rappresentante della Santa Sede in 18 paesi africani, nei quali vi sono 45 giurisdizioni ecclesiastiche e 2 milioni di cattolici, con 1.400 sacerdoti e 2.400 religiose.\nNel 1955 diverr\u00e0 il primo arcivescovo metropolita di Dakar, quando in Senegal verr\u00e0 istituita la gerarchia locale. Rester\u00e0 delegato apostolico fino al 1959 e arcivescovo metropolita di Dakar fino al 1962. In 11 anni di lavoro come delegato apostolico le diocesi passarono da 44 a 65. A Dakar raddoppi\u00f2 il numero dei cattolici e le chiese da tre divennero 13.\nIl ritorno in Francia. Alla guida degli Spiritani.\nNel gennaio del 1962 fu trasferito da arcivescovo metropolita di Dakar ad arcivescovo-vescovo della piccola diocesi di Tulle in Francia (nonostante fosse vacante l'arcidiocesi di Albi). L'Assemblea dei cardinali e degli arcivescovi francesi, antesignana della Conferenza episcopale francese, esclude dal suo seno gli arcivescovi che guidino una sede non arcivescovile: un provvedimento che penalizza solo mons. Lefebvre.\nMarcel Lefebvre si era formato al seminario francese di Roma ai tempi in cui superiore della Congregazione dello Spirito Santo era padre Henri Le Floch (1862-1950), che nel 1927 lasci\u00f2 la guida della congregazione dopo la condanna dell'Action Fran\u00e7aise da parte di papa Pio XI. Nel sostenere la posizione di Pio XI, Papa Giovanni XXIII, all'epoca in cui era nunzio apostolico in Francia (1944 - 1953), si scontr\u00f2 con Lefebvre. I motivi di contrasto con l'episcopato francese e con papa Giovanni XXIII sono tre: la ferma opposizione di mons. Lefebvre alle innovazioni in campo teologico, liturgico e sociale; il rapporto con l'Islam, che Lefebvre taccia di fanatismo; e il sostegno di Lefebvre alla \"Cit\u00e9 catholique\" di Jean Ousset, un'associazione cattolica controrivoluzionaria.\nIl 25 luglio 1962, pochi mesi dopo il suo ritorno in Francia, il capitolo generale della sua congregazione lo elegge superiore generale. Anche all'interno del capitolo mons. Lefebvre ha tuttavia degli oppositori, che fanno capo ai docenti del seminario di Chevilly, che condividono la linea progressista dell'episcopato francese.\nLa sua guida della Congregazione dello Spirito Santo \u00e8 segnata da tre momenti di tensione: la nomina a suo perito conciliare di Victor Berto, un sacerdote secolare; il tentativo di imporre a tutti i confratelli la talare e la collaborazione di mons. Lefebvre alla rivista di destra \"Rivarol\", per cui pubblica una corrispondenza dal Concilio con toni sferzanti.\nTra gli Spiritani c'\u00e8 chi non segue il superiore generale e addirittura qualcuno, come don B\u00e9guerie, abbandona la congregazione. Al capitolo generale del 9 settembre 1968 mons. Lefebvre si presenta come dimissionario. In polemica per una controversia procedurale lascia il capitolo l'11 settembre e vi ritorna il 30 settembre, poco prima della vittoria del partito dei suoi oppositori. A novembre lo stesso mons. Lefebvre abbandon\u00f2 la congregazione.\nIl Concilio Vaticano II.\nCome vescovo e superiore generale dei Padri dello Spirito Santo Lefebvre parteciper\u00e0 al Concilio Vaticano II dopo aver fatto parte nel 1962 della sua Commissione preparatoria e nominato da papa Giovanni XXIII, Assistente al Soglio Pontificio. Durante il Concilio si schier\u00f2 con l'ala conservatrice del \"Coetus Internationalis Patrum\"; assunse un atteggiamento fortemente critico nei confronti del rinnovamento liturgico, della collegialit\u00e0 episcopale, dell'ecumenismo e della libert\u00e0 religiosa, che avrebbe lasciato \"a tutte le false religioni la libert\u00e0 d'espressione\" in uno spirito \"liberale ecumenico\". Nonostante in seguito rinneg\u00f2 il fatto, affermando di non aver firmato il documento in questione, Lefebvre firm\u00f2 lui stesso uno dei documenti del Concilio, la Dignitatis Humanae, che si poneva a favore della libert\u00e0 religiosa. \nSecondo una ricostruzione di parte di Paolo Pasqualucci, professore emerito di filosofia del diritto presso l'Universit\u00e0 di Perugia, questa firma sarebbe stata semplicemente \"per presa visione\" e non un'approvazione sostanziale del contenuto della \"Dignitatis Humanae\". Lefebvre avrebbe posto il \"non placet\" a \"Dignitatis Humanae\" e alla costituzione pastorale \"Gaudium et spes\"; in seguito, su richiesta del papa Paolo VI e degli altri vescovi presenti alla discussione, appose la propria \"firma per presa visione\" anche ai due documenti a cui prima aveva dato il \"non placet\", come fecero tutti gli altri vescovi partecipanti. Questa ricostruzione dei fatti \u00e8 ripetuta nella biografia di Lefebvre scritta da monsignor Bernard Tissier de Mallerais, uno dei vescovi che Lefebvre ordin\u00f2 nel 1988. All'ex missionario l'ecumenismo, le modifiche alla liturgia e all'insegnamento religioso apparivano come altrettante concessioni \u00aba uno spirito neo-modernista e neo-protestante\u00bb capace di condurre alla rovina del sacerdozio, all'annientamento del sacrificio e dei sacramenti, alla scomparsa della vita religiosa. Insieme ad altri teologi espresse le sue critiche sulla riforma liturgica nel \"Breve esame critico del Novus ordo Missae\" pubblicato nel settembre 1969, con la prefazione dei cardinali Ottaviani e Bacci.\nLa Fraternit\u00e0 sacerdotale San Pio X.\nAllo scopo di mantenere viva la tradizione liturgica di San Pio V e pi\u00f9 in generale la tradizione della Chiesa, aveva fondato nel 1970 la \"Fraternit\u00e0 sacerdotale San Pio X\" (\"FSSPX\"), con un proprio seminario (a Ec\u00f4ne, in Svizzera, fondato il 7 ottobre 1970). Lefebvre si era ribellato alla frettolosa attuazione delle riforme conciliari e ottenne l'\"istituzione canonica\", che gli permise di fondare regolarmente la sua organizzazione. Nel 1970 Fran\u00e7ois Charri\u00e8re, vescovo di Losanna, Ginevra e Friburgo firm\u00f2 il decreto di fondazione della Fraternit\u00e0. Nel 1971 Lefebvre annunci\u00f2 ai suoi seminaristi il rifiuto di accettare il \"Novus Ordo Missae\" per motivi di coscienza.\nLa prima condanna.\nFin dal 1972 i vescovi francesi bollarono Ec\u00f4ne come \"seminario selvaggio\" e cercarono di ottenerne la chiusura per la formazione e la mentalit\u00e0 ostile al Concilio Vaticano II. Il 19 marzo 1975 Lefebvre dichiar\u00f2 che non si sarebbe mai separato dalla Chiesa, ma ci\u00f2 non fu sufficiente a ridurre l'ostilit\u00e0 di parte delle gerarchie svizzere e francesi. Dopo le inchieste e lunghe procedure ecclesiastiche abituali mons. Pierre Mamie, vescovo di Losanna, Ginevra e Friburgo, in stretto accordo con la conferenza episcopale svizzera e il Vaticano ritir\u00f2 il riconoscimento canonico e ordin\u00f2 la chiusura del seminario internazionale San Pio X di Ec\u00f4ne (1975). Lefebvre rifiut\u00f2 di accettare questa disposizione e disattese la proibizione di ordinare nuovi sacerdoti e di aprire nuove case. .\nIl 22 luglio 1976 Lefebvre venne sospeso \"a divinis\" da papa Paolo VI (vale a dire che gli fu interdetto qualsiasi ministero pubblico).\nLa S. Messa della sfida a papa Paolo VI.\nIl 29 agosto 1976, nonostante una nuova lettera di Paolo VI in data 15 agosto, Mons. Lefebvre celebr\u00f2 una messa solenne al palazzo dello sport della fiera commerciale di Lille, trasformata in un'immensa cappella dove si accalcarono 7000 fedeli. Mentre Paolo VI denunci\u00f2 durante l'Angelus \"l'atteggiamento di sfida a queste Chiavi poste fra le nostre mani da Cristo\", Mons. Lefebvre protest\u00f2 nella sua omelia \"No, cari fedeli, non \u00e8 una sfida, ma una manifestazione della vostra fede cattolica\".\nPur avendo avuto un incontro con Paolo VI l'11 settembre 1976, rifiut\u00f2 di sottomettervisi.\nLa visita apostolica del cardinale Edouard Gagnon.\nNegli anni successivi, quantunque continuasse le ordinazioni sacerdotali permanendo nella condizione di disobbedienza, ci furono diversi tentativi di dialogo da parte della Santa Sede. Con papa Giovanni Paolo II, che ricevette Lefebvre in udienza privata gi\u00e0 nel novembre 1978, i rapporti migliorarono e si riapr\u00ec il dialogo con Roma. Nel 1983 Lefebvre lasci\u00f2 la guida della FSSPX, rimanendone tuttavia l'indiscusso capo carismatico.\nIl 27 agosto 1986 scrisse una lettera a otto cardinali per allertare sul primo grande raduno interreligioso di Assisi, affermando che lo scandalo era incalcolabile nelle anime dei cattolici e che la Chiesa ne era scossa nelle fondamenta.\nNel giugno del 1987 mons. Lefebvre conferm\u00f2 pubblicamente la sua intenzione di consacrare alcuni vescovi, che avrebbero continuato la sua opera dopo la sua morte. Ad agosto dello stesso anno indirizz\u00f2 una lettera a mons. Williamson, de Mallerais, Fellay e de Galarreta, nella quale dichiarava che la riforma liturgica del Concilio Vaticano II aveva determinato un crollo diffuso della fede nella divinit\u00e0 di Ges\u00f9 Cristo, che la sua famiglia sacerdotale \u00e8 perseguitata da una \"Roma modernista e liberale\", occupata da degli anticristi, e impegnata in un'opera distruttrice del Regno di Dio. Chiese ai sacerdoti di accettare la consacrazione episcopale per suo tramite, confidando che \"quanto prima la Sede di Pietro sar\u00e0 occupata da un successore di Pietro perfettamente cattolico\".\nDopo due incontri fra Ratzinger e Lefebvre (luglio e ottobre del 1987) fu nominato visitatore apostolico di Ec\u00f4ne il cardinal Gagnon, un prelato ben conosciuto per le sue posizioni ultraconservatrici e opposte a quelle dell'episcopato francese. La fase della visita apostolica del cardinale Edouard Gagnon alla FSSPX (novembre-dicembre 1987) si concluse con una relazione stesa da quest'ultimo nel marzo del 1988.\nIl protocollo d'intesa.\nPoco dopo (8 aprile 1988) una lettera di papa Giovanni Paolo II al cardinale Ratzinger, il futuro Benedetto XVI, allora prefetto della Congregazione per la dottrina della fede, tracciava le linee di una proposta che permettesse alla FSSPX di ottenere una collocazione regolare nella Chiesa, in piena comunione con la Sede apostolica. Su questa base ebbero luogo diversi incontri tra due apposite delegazioni, fino a raggiungere l'accordo su un protocollo firmato il 5 maggio 1988.\nIl 5 maggio 1988 Lefebvre e il cardinale Ratzinger firmano un protocollo d'intesa per l'utilizzo dei libri liturgici approvati nel 1962 (gli ultimi che il movimento lefebvriano utilizza, poich\u00e9 precedenti la riforma liturgica), per la costituzione della FSSPX in societ\u00e0 di vita apostolica con particolari diritti e prerogative e possibilmente guidata da un vescovo. Il protocollo comprendeva una dichiarazione di ordine dottrinale e il progetto di un dispositivo giuridico nonch\u00e9 di misure destinate a regolare la situazione canonica della FSSPX e delle persone a essa collegate, e ipotizzava la creazione di una commissione vaticana per coordinare i rapporti con i dicasteri della Curia romana e con i vescovi diocesani, come pure per risolvere i futuri problemi. In tale documento, Lefebvre, a nome suo e della FSSPX, promette obbedienza alla Chiesa e al Papa, dichiara di non voler pi\u00f9 discutere il Vaticano II in termini polemici, accetta in particolare la sezione 25 della \"Lumen Gentium\" sul magistero pontificio, riconosce la validit\u00e0 dei nuovi riti della Messa.\nIl giorno dopo Lefebvre ritratter\u00e0, affermando di essere caduto in trappola e di non potersi astenere dall'ordinare un vescovo il 29 giugno successivo allo scopo di garantire un suo successore alla Fraternit\u00e0.\nPer evitare che Lefebvre proceda con l'atto ritenuto scismatico, il 24 maggio 1988 papa Giovanni Paolo II gli concede l'autorizzazione di ordinare un vescovo \"alla prossima solennit\u00e0 mariana\" (nel caso specifico si trattava del 15 agosto, solennit\u00e0 dell'Assunzione della Vergine Maria) ma Lefebvre risponde per iscritto che ha bisogno di non uno ma tre vescovi, e che intende ugualmente consacrarli il 29 giugno. Il cardinale Ratzinger gli risponde che permanendo questo atteggiamento di disobbedienza, il permesso di consacrare un vescovo il 15 agosto sarebbe stato ritirato.\nLefebvre ritorna in Svizzera e mette in discussione il protocollo insistendo, tra l'altro, sulla necessit\u00e0 di ordinare vescovi tre sacerdoti della Fraternit\u00e0 entro il 30 giugno 1988. Chiede inoltre di avere la maggioranza dei membri della istituenda commissione romana. Di fronte al rifiuto di Roma, ferma sulla concessione di un solo vescovo e sull'equilibrio prestabilito per la commissione, e di fronte all'invito a rimettersi in piena obbedienza alle decisioni del Papa, Lefebvre, in una lettera del 2 giugno, esprime l'opinione che il momento di una collaborazione franca e efficace non era ancora giunto e dichiara di voler procedere alle ordinazioni episcopali anche senza mandato pontificio.\nLefebvre aveva mandato a monte il paziente lavoro del cardinale Ratzinger perch\u00e9 alla fine non si era fidato delle assicurazioni dei suoi interlocutori, soprattutto per quanto riguardava la consacrazione di un suo successore. Spiega padre Emmanuel du Chalard, collaboratore di Lefebvre in quei giorni: \"Il cardinale Edouard Gagnon aveva condotto una visita apostolica a Ec\u00f4ne e aveva fatto intendere che non erano stati trovati dei sacerdoti con profilo episcopale. Monsignor Lefebvre temeva che il cardinale Ratzinger avrebbe chiesto consiglio al cardinal Gagnon e dunque che, non trovando il profilo episcopale all'interno della Fraternit\u00e0 San Pio X, il nuovo successore sarebbe stato cercato fuori\". Qualche tempo dopo, in un'intervista, Lefebvre raccont\u00f2 di aver firmato l'accordo perch\u00e9 \u00abnon volevo si dicesse che non stavo ai patti\u00bb, salvo ripensarci il giorno dopo. \u00c8 probabile che a ispirare di forzare la mano fosse stata, all'epoca, l'ala pi\u00f9 dura della Fraternit\u00e0, la stessa che in seguito avrebbe fatto capo al vescovo Richard Williamson, uno dei quattro ordinati quel 30 giugno 1988 da Lefebvre.\nIl 9 giugno il Papa chiede ancora una volta di non procedere con tale \u00abatto scismatico\u00bb. Il 15 giugno 1988 Lefebvre annuncia in una conferenza stampa i nomi dei sacerdoti che intende ordinare vescovi, ritenendo che la Chiesa si trovasse in un grave stato di necessit\u00e0, per la sopravvivenza del sacerdozio e della Messa tradizionale.\nL'ordinazione dei quattro vescovi e la scomunica.\nNonostante un'ammonizione formale (17 giugno), il 30 giugno 1988 Lefebvre ordinava quattro vescovi (uno in pi\u00f9 di quanto aveva annunciato in precedenza) e compiva cos\u00ec un atto scismatico (a norma del canone 751 del \"Codex iuris canonici\"), avendo egli apertamente rifiutato la sottomissione al Pontefice e la comunione con i membri della Chiesa a lui soggetti. Di conseguenza sia Lefebvre, sia i vescovi da lui consacrati incorrevano \"ipso facto\" (cio\u00e8 con lo stesso porre in essere l'atto) nella scomunica \"latae sententiae\" (\"sentenza gi\u00e0 data\", ovvero vi si incorre per lo stesso fatto di porre il gesto) il cui scioglimento \u00e8 riservato alla Sede Apostolica.\nLa sua scomunica da parte della Chiesa fu formalizzata il 30 giugno, a firma del cardinale Bernardin Gantin. Subito dopo, il 2 luglio 1988, Giovanni Paolo II, con il \"motu proprio Ecclesia Dei\" (chiamato anche \"Ecclesia Dei adflicta\"), dichiara il proprio dolore per l'infelice conclusione della questione, parlando esplicitamente di \u00abdisobbedienza al Romano Pontefice in materia gravissima e di capitale importanza per l'unit\u00e0 della Chiesa\u00bb e di \u00abatto scismatico\u00bb che ha per conseguenza diretta la scomunica. Tale atto scismatico \u00e8 dovuto, secondo il Papa, a un'\u00abincompleta e contraddittoria nozione di Tradizione\u00bb.\nLa formalizzazione della scomunica riguard\u00f2 solo i due vescovi consacranti (Marcel Lefebvre e Ant\u00f4nio de Castro Mayer, quest'ultimo in via \"presuntiva\") e i quattro vescovi appena consacrati (Bernard Fellay, Bernard Tissier de Mallerais, Richard Williamson e Alfonso de Galarreta). A norma del Codice di Diritto Canonico la consacrazione \u00e8 stata illecita, e dunque scismatica, ma era valida. Questo lo riafferm\u00f2 papa Benedetto XVI dopo avere tolto la scomunica, il 24 gennaio 2009, ai sopravvissuti a loro richiesta\u02d0 nella sua lettera ai vescovi cattolici riguardo alla remissione della scomunica, disse che i quattro Vescovi erano stati ordinati \"validamente ma non legittimamente\".\nMorte.\nLefebvre mor\u00ec di cancro nel 1991. Al suo funerale, come \u00e8 possibile vedere dalla documentazione fotografica e filmata di esso, tutti i preti presenti, compresi il vescovo del luogo, il segretario del cardinale Hyacinthe Thiandoum, il cardinale Silvio Oddi e il Nunzio apostolico in Svizzera, benedissero la salma. Il diritto canonico esclude gli scomunicati dalla ricezione dei sacramenti, ma non parla direttamente di una loro eventuale esclusione da ogni forma del [[Esequie#Il rito cattolico|rito cattolico delle esequie]], esclusione applicata per\u00f2 ai \u00abpeccatori manifesti, ai quali non \u00e8 possibile concedere le esequie senza pubblico scandalo dei fedeli\u00bb.\nVenne sepolto nella cripta della chiesa del [[seminario internazionale San Pio X]] di [[Ec\u00f4ne]], in [[Svizzera]]. Sulla sua tomba ha voluto che si scrivesse: \"Tradidi quod et accepi\", ovvero: \"Vi ho trasmesso semplicemente ci\u00f2 che ho ricevuto\". Si tratta di una frase dell'[[apostolo]] [[Paolo di Tarso]] (I, Cor. 15,3), in cui il significato di \"et\" \u00e8 inteso come \u201csemplicemente\u201d, per ribadire l'interpretazione del mandato apostolico della Chiesa come opera di difesa del deposito della fede dalle deviazioni che, secondo Lefebvre, si erano diffuse ampiamente nella Chiesa soprattutto dopo il Concilio Vaticano II, che avrebbe definitivamente spalancato le porte delle menti dei Cattolici agli errori del [[Modernismo teologico|modernismo]] (giudicato nell'[[enciclica]] \"[[Pascendi Dominici gregis]]\" del 1907 come \"sintesi di tutte le eresie\"). Il 24 settembre 2020 le sue spoglie sono state traslate nella cripta della chiesa del Cuore Immacolato di Maria, per decisione di padre [[Davide Pagliarani]], superiore generale della Fraternit\u00e0 sacerdotale San Pio X, a seguito del voto del Capitolo Generale del 2018.\nGenealogia episcopale e successione apostolica.\nLa [[genealogia episcopale]] \u00e8:\nLa [[successione apostolica]] \u00e8:\nIn seno alla [[Fraternit\u00e0 sacerdotale San Pio X]], con divieto di [[papa Giovanni Paolo II]]\nFilm.\nIl 29 settembre 2012, a Parigi, \u00e8 stato presentato al pubblico per la prima volta il film \"Monsignor Lefebvre. Un vescovo nella tempesta\", dell\"'Association pour la D\u00e9fense du Patrimoine chr\u00e9tien\" (Associazione per la difesa del patrimonio cristiano).\nCollegamenti esterni.\n[[Categoria:Fraternit\u00e0 Sacerdotale San Pio X]]\n[[Categoria:Spiritani]]\n[[Categoria:Vescovi e arcivescovi di Dakar]]\n[[Categoria:Cattolici tradizionalisti]]\n[[Categoria:Religiosi cattolici scomunicati]]"}
{"id": "152070", "revid": "287204", "url": "https://it.wikipedia.org/wiki?curid=152070", "title": "Peklenc", "text": "Peklenc (Pekelnyboh, Pekelnypan, Pekelnik, Lokton) \u00e8 una divinit\u00e0 ctonica della mitologia slava. \u00c8 signore del sottosuolo e giudice divino.\nGovernava il fuoco sotterraneo in cui si formavano i metalli e le pietre preziose. Regnava anche sulle acque che scorrevano sotto terra e che secondo le antiche credenze slave provocavano i terremoti quando giungevano in superficie. Su ordine di Peklenc la terra si spaccava e si formavano burroni e dirupi profondi come gole infernali. Talvolta il Peklenc emergeva in superficie. Fiumi e paludi costituivano dei portali tra il mondo esterno e il regno sotterraneo, che potevano essere attraversati in entrambe le direzioni. \nPeklenc possedeva una conoscenza assoluta sulle azioni compiute dagli uomini malvagi, che venivano attirati nel suo regno per essere giudicati e puniti. Il dio era un giudice severo, ma giusto. Dava a tutti la possibilit\u00e0 di correggere il proprio comportamento e dimostrare la propria bont\u00e0. Gli uomini che continuavano ad agire in maniera malvagia venivano condannati alla morte o sottoposti a pene variabili a seconda del carattere delle azioni compiute. Le persone crudeli e impietose venivano trasformate in pietre, i litigiosi diventavano lupi mannari, mentre chi non aveva compassione per il prossimo era tramutato in una creatura che si nutriva del suo stesso corpo. \nPeklenc era capace di punire anche intere societ\u00e0. In questo caso ordinava alla terra di aprirsi e di inghiottire villaggi i cui abitanti si erano macchiati di particolari colpe. Al loro posto si formava uno stagno o un lago. Gli abitanti scontavano la loro pena vagando sott'acqua e le loro urla disperate venivano diffuse per il mondo interno da O\u017awiena, la dea dell'eco. Peklenc inviava spititi maligni dai sovrani ingiusti che scappavano terrorizzati e abbandonavano i loro regni. Questi cadevano in rovina, venivano ricoperti di gramigna e ritornavano alla natura. Agli uomini che vivevano nell'inguistizia Peklenc inviava un basilisco ordinatogli di andare a vivere nelle cantine delle loro case."}
{"id": "152072", "revid": "322321", "url": "https://it.wikipedia.org/wiki?curid=152072", "title": "Concordia Sagittaria", "text": "Concordia Sagittaria (\"Cuncu\u00e0rdia\" in dialetto concordiese, \"Concuardie\" in friulano standard) \u00e8 un comune italiano di abitanti della citt\u00e0 metropolitana di Venezia in Veneto.\nPer la Chiesa cattolica, Concordia conserva la storica dignit\u00e0 di sede di cattedrale, bench\u00e9 la residenza del vescovo della diocesi di Concordia-Pordenone sia a Pordenone.\nStoria.\nImportante centro romano, \"Iulia Concordia\", fondata, secondo l'ipotesi attualmente pi\u00f9 accreditata, nel 42 a.C. presso l'incrocio della Via Annia con la Via Postumia. Successivamente, probabilmente in et\u00e0 medievale, il centro \u00e8 chiamato solo Concordia, fino al 1868 quando un Regio Decreto ne determina l\u2019appellativo di Concordia Sagittaria, riferendosi all\u2019antica fabbrica di frecce (in latino \"sagittae\") che vi trov\u00f2 sede all\u2019inizio del IV sec. d.C., come testimoniato dalla \"Notitia dignitatum\".\nIn epoca romana fece parte della Regio X Venetia et Histria. Scavi recenti hanno portato alla luce resti di magazzini, domus, terme (via Claudia), pozzi e tratti del \"decumanus maximus\". Sotto la cattedrale sono state rinvenute le fondamenta della basilica paleocristiana.\nSulla sinistra del fiume Lemene un sepolcreto del IV-V sec. d.C., detto \"Sepolcreto dei militi\" per l'alto numero di iscrizioni sui sarcofagi, testimonia che vi erano stanziate delle truppe romane.\nDopo le invasioni barbariche entr\u00f2 a far parte del Ducato Longobardo di Cividale; nel Medioevo fu parte integrante prima della Marca del Friuli e poi dello Stato patriarcale di Aquileia. Nel 1420 venne annesso assieme all'intera regione friulana alla Repubblica di Venezia. Nel 1838 Concordia venne scorporata dalla Patria del Friuli per essere aggregata alla provincia di Venezia. Si tratta di un centro da sempre sospeso tra Veneto e Friuli: anche nel nuovo millennio, pur essendo amministrativamente veneto, gli abitanti autoctoni parlano un dialetto di tipo friulano occidentale con influssi veneti e possiedono tradizioni di origine friulana.\nDiocesi dalla fine del IV secolo, non ha mai perso la dignit\u00e0 di sede della cattedrale, anche se i vescovi non vi abitano dal 1586, quando per disposizione della Santa Sede trasferirono la loro residenza a Portogruaro, e successivamente a Pordenone nel 1974.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 465, ovvero il 4,48% della popolazione. Di seguito sono riportati i gruppi pi\u00f9 consistenti:"}
{"id": "152073", "revid": "201640", "url": "https://it.wikipedia.org/wiki?curid=152073", "title": "Palliata", "text": "La palliata (\"fabula palliata\") \u00e8 un genere teatrale di commedia latina di argomento greco: i personaggi sono infatti i greci, cos\u00ec come greche sono le ambientazioni e, il pi\u00f9 delle volte, il titolo dell'opera originaria da cui la palliata \u00e8 tratta.\nStoria e caratteristiche.\nSi diffonde a Roma a partire dal III secolo a.C. e subisce gli influssi dei modelli della commedia nuova della letteratura greca, fiorita in epoca ellenistica grazie all'opera dei poeti comici Menandro, Filemone di Siracusa e Difilo, a cui la palliata si ispira per argomento, ambientazione e trama. La produzione di \"palliatae\" termina durante il II secolo a.C., parallelamente alla diffusione della \"fabula togata\".\nSono estremamente rari i riferimenti a usi, costumi, tradizioni e istituzioni romane (contrariamente alla \"fabula praetexta\", genere di tragedia), con la sola eccezione delle opere di Plauto, che mescola occasionalmente elementi delle due differenti realt\u00e0, creando effetti particolarmente esilaranti.\nEtimologia.\nIl nome di questo genere deriva dal \"pallio\" (in latino \"pallium\", che traduce il greco \"him\u00e1tion\"), abito nazionale greco, indossato dagli attori di questo genere: si trattava di una mantellina color porpora di foggia ridotta, in opposizione al complicato abito romano, la \"toga\", che d\u00e0 il nome al genere della fabula togata, la commedia latina di ambientazione romana. \nQuest'ultimo genere ebbe poca fortuna; tutte le commedie latine pervenuteci sono infatti \"fabulae palliatae\"; si dispone dei titoli di numerosissime opere, tuttavia di molte pervengono solo alcuni frammenti.\nCaratteristiche.\nLa \"palliata\" \u00e8 costituita da diverse parti. Vi sono infatti: \nOrigini.\nLa \"fabula palliata\" divenne popolare a Roma con le prime sperimentazioni di Nevio (235 a.C. circa), ed ebbe fortuna fino alla morte di Terenzio (160 a.C.). \u00c8 stato possibile un veloce sviluppo di questo genere nell'ambiente italico (100 anni) grazie al suo innesto sul ceppo della commedia greca nuova.\nQuesto genere fu introdotto nell'ambiente latino da Livio Andronico; si dispone di tre titoli e di sei frammenti delle sue \"palliatae\": \"Gladiolus\" (\"Lo spadino\"), \"Ludius\" (\"L'istrione\" o \"Il lidio\") e \"Verpus\" (\"Il circonciso\") o \"Virgus\" (\"Il vergine\") o \"Vargus\" (\"L'uomo dai piedi storti\"; riscontrabile anche nella variante \"Valgus\").\nOltre ai maggiori poeti arcaici latini (Gneo Nevio, Livio Andronico e Quinto Ennio), vi si dedicarono anche Plauto (a cui sono attribuite venti \"palliatae\"), Terenzio (autore certo di sei \"palliatae\") e Cecilio Stazio.\nAmpia fu la produzione di Nevio, del quale ci pervengono trentacinque titoli e un \"corpus\" di frammenti, per un totale di centocinquanta versi. \nTra le opere se ne ricordano alcune dal titolo greco o grecizzante: \"Asticoz\u00f2menos\" (\"L'uomo colpito da un giavellotto\"), \"Agrupnuntes\" (\"Gli insonni\"), \"Astiologa\" (\"La donna del parlar civile\"), \"Colax\" (\"L'adulatore\"), \"Stalagmus\"; altre dal titolo latino, nelle quali il suffisso -aria, -oria sottintende il termine \"fabula\", \"Agitatoria\" (\"La commedia dell'auriga\"), \"Corollaria\" (\"La commedia delle ghirlande\"), \"Tunicolaria\" (\"La commedia della tunicella\", \"Figulus\" (\"Il vasaio\"), \"Tarentilla\" (\"La ragazza di Taranto\"). Dalle opere di Nevio traspare chiaramente l'influsso della commedia greca nuova, della quale l'autore riutilizz\u00f2 i personaggi tipici. \nRisulta tuttavia impossibile ricostruire la trama delle opere di cui si dispone di pochissimi frammenti, poich\u00e9 a elementi di derivazione greca se ne unirono molti tipicamente romani e italici; di origine italica, in particolare, sono i riferimenti ad alcune localit\u00e0, a usanze particolari e la presenza nei testi di elementi triviali ed osceni, derivati dai fescennini, che risultano chiari dai titoli di alcune opere come la \"Testicularia\" (\"La commedia dei testicoli\") e il \"Triphallus\" (\"Il trifallo\").\nPi\u00f9 limitata e probabilmente meno apprezzata fu la produzione comica di Ennio, di cui rimangono pochissimi frammenti e due soli titoli: \"Caupuncula\" (\"La ragazza dell'osteria\") e \"Pancratiastes\" (\"L'atleta del pancrazio\")."}
{"id": "152075", "revid": "729019", "url": "https://it.wikipedia.org/wiki?curid=152075", "title": "O\u017awiena", "text": "O\u017awiena \u00e8 la dea dell'eco nella mitologia slava.\nLa sua figura \u00e8 connessa alla divulgazione dei discorsi e delle azioni degli uomini. Come dea del pettegolezzo era in grado di udire anche il pi\u00f9 flebile sussurro. Incapace di mantenere i segreti, rendeva note a tutti le confidenze degli amanti e le conversazioni intime e private. Se provava antipatia per qualcuno, distorceva e falsava i suoi discorsi facendo nascere dicerie sul suo conto. Come dea della fama e della gloria spargeva nel mondo il racconto delle gesta eroiche di guerrieri e sovrani. Al servizio di Peklenc diffondeva le urla dei dannati come avvertimento per gli uomini. Si diceva che fosse la compagna del dio Veles (o Volos). \u00c8 una figura affine alla dea Eco della mitologia greca."}
{"id": "152076", "revid": "486946", "url": "https://it.wikipedia.org/wiki?curid=152076", "title": "Ascoli Calcio", "text": ""}
{"id": "152078", "revid": "842", "url": "https://it.wikipedia.org/wiki?curid=152078", "title": "SOHO", "text": ""}
{"id": "152079", "revid": "287204", "url": "https://it.wikipedia.org/wiki?curid=152079", "title": "Testi delle piramidi", "text": "I Testi delle piramidi sono un insieme di formule rituali egizie risalenti al periodo chiamato Antico Regno, e pi\u00f9 precisamente tipiche della V e VI dinastia: a partire dal 2500 a.C..\nStoria.\nI \"Testi delle piramidi\" compaiono per la prima volta nel monumento funebre del faraone Unis, ultimo sovrano della V dinastia: questi, insieme ad altri esempi riconoscibili come i pi\u00f9 antichi, risalgono al 2400 - 2300 a.C. A differenza dei successivi \"Testi dei sarcofagi\" e del ben pi\u00f9 tardo \"Libro dei morti\", i \"Testi delle piramidi\" erano riservati ai soli faraoni (con eccezioni, come le tombe delle regine Ankhesenpepi II e Neith a Saqqara), e non prevedevano illustrazioni. Dopo la Pietra di Palermo, che li precede cronologicamente, i \"Testi delle piramidi\" contengono la pi\u00f9 antica menzione di Osiride, che diverr\u00e0 il pi\u00f9 importante dio egizio connesso con l'aldil\u00e0. \nScopi e caratteristiche.\nLe formule avevano lo scopo di garantire la protezione dei resti del sovrano, infondere nuovamente lo spirito nella sua mummia e assicurarne l'ascesa tra gli dei e la riunificazione con il dio-sole Ra (idea centrale nella spiritualit\u00e0 dell'antico regno). I \"Testi\" descrivono in che modo il faraone avrebbe potuto raggiungere gli dei, anche servendosi di rampe, gradini, scalinate e soprattutto volando. Le formule contengono anche suppliche alle divinit\u00e0 sotto forma di richieste di aiuto, ed eventualmente anche minacce qualora non volessero correre in soccorso dell'anima del re. Nei \"Testi\" viene sovente nominata anche la Duat, l'oltretomba della religione egizia, formata dai Campi Hotep e dai Campi di Giunchi (detti anche \"Campi Iaru\") la cui descrizione compare per\u00f2 solamente con i pi\u00f9 tardi \"Testi dei sarcofagi\". Si ritiene che prima di allora (prima cio\u00e8 di Unis e Teti) le formule venissero solamente recitate durante la cerimonia funebre, limitandosi all'oralit\u00e0.\nTrattandosi di formule rituali scritte in un linguaggio arcaico e talvolta oscuro ed ermetico, non sempre \u00e8 possibile comprendere pienamente il loro significato (anche perch\u00e9 i \"Testi\" non formano un \"corpus\" organico).\nVersioni.\nI \"Testi\" furono scoperti e analizzati la prima volta nel 1881 da Gaston Maspero. La versione pi\u00f9 antica consta di 228 formule e si trova nella piramide di Unis (o Unas), ultimo faraone della V dinastia egizia. Altri esempi furono rinvenuti nelle piramidi dei sovrani della VI dinastia: Teti, Pepi I, Merenra I e Pepi II, e anche nelle piramidi di alcune regine di tale dinastia: Ankhesenpepi II, Neith, Iput II, Udjebten e Behenu. Frammenti inscritti su legno furono inoltre rinvenuti nella sepoltura della regina Meritites IV.\nLa prima edizione dei \"Testi delle piramidi\", curata da Kurt Sethe, conteneva 714 formule distinte. Dopo la pubblicazione ne furono scoperte altre, che portarono il loro numero a 759. Non \u00e8 stato rinvenuto nessun esempio di trascrizione dei \"Testi,\" in un'antica sepoltura, che abbia impiegato tutte insieme le formule oggi conosciute."}
{"id": "152080", "revid": "363629", "url": "https://it.wikipedia.org/wiki?curid=152080", "title": "VistaVision", "text": "VistaVision \u00e8 un formato cinematografico a 35 mm e schermo panoramico introdotto negli anni cinquanta dalla Paramount (il primo film in VistaVision, \"Bianco Natale\", \u00e8 del 1954) in alternativa al CinemaScope.\nCon l'avvento del cinema sonoro con colonna sonora ottica registrata sulla pellicola, le dimensioni del fotogramma su pellicola a 35\u00a0mm erano state standardizzate in 22\u00a0mm x 16\u00a0mm, cio\u00e8 il cosiddetto formato \"Academy Standard\", con un rapporto larghezza-altezza di circa 1,37 o, in altre parole, di 1,37:1.\nPer poter proiettare su schermi \"panoramici\" (cio\u00e8 con un rapporto larghezza-altezza che and\u00f2 progressivamente crescendo a 1,66:1, 1,85:1, 2:1), vennero studiati diversi procedimenti, che si possono classificare in tre categorie: procedimenti a pi\u00f9 pellicole (come il Cinerama a tre pellicole), procedimenti basati sull'anamorfosi, come il CinemaScope o l'anamorfico della Panavision, e procedimenti basati sull'uso di negativi a maggior potere risolvente, come appunto il VistaVision.\nCaratteristiche tecniche.\nNel VistaVision, la ripresa veniva effettuata con una cinepresa in cui la pellicola scorreva orizzontalmente e in cui il fotogramma, anche disposto orizzontalmente, aveva le dimensioni di 38\u00a0mm x 25\u00a0mm (cio\u00e8 una superficie pi\u00f9 che doppia di quella del fotogramma dei film muti, che misurava 24\u00a0mm x 18\u00a0mm), con un rapporto larghezza-altezza di circa 1,58:1. Con l'uso di opportuni mascherini in proiezione (che \"tagliavano via\" due strisce di fotogramma in alto e in basso), il VistaVision venne usato con i rapporti larghezza-altezza: 1,66:1 (il formato inizialmente adottato dalla Paramount), 1,85:1 e 2:1.\nInoltre questo formato utilizza 8 perforazioni sulla pellicola.\nNei mirini delle cineprese VistaVision normalmente erano presenti delle cornicette che consentivano all'operatore di riprendere le scene tenendo conto di come sarebbero apparse in proiezione ai vari rapporti larghezza-altezza. Usualmente i registi richiedevano che le riprese fossero effettuate considerando un rapporto in proiezione di 1.66:1, dato che in questo caso, anche se il film fosse stato proiettato ai rapporti 1,85:1 o 2:1, il risultato sarebbe stato soddisfacente. Inoltre anche una proiezione nel formato \"Academy Standard\" (in questo caso tagliando via due strisce laterali del fotogramma) sarebbe stata comunque accettabile. Non tutti i registi seguirono per\u00f2 questa strada: ad esempio Alfred Hitchcock gir\u00f2 Vertigo (1958), che in Italia usc\u00ec col titolo La donna che visse due volte, assumendo che il film sarebbe stato proiettato con un rapporto fra i lati di 1,85:1.\nMentre la ripresa sfruttava questo fotogramma \"maggiorato\", la stampa del positivo da proiezione avveniva di solito sempre su pellicola 35\u00a0mm, ma col fotogramma ruotato di 90 gradi e ridotto otticamente affinch\u00e9 avesse una larghezza di 22\u00a0mm (il formato massimo 38\u00a0mm x 25\u00a0mm veniva quindi ridotto a circa 22\u00a0mm x 14\u00a0mm).\nIl fotogramma sul positivo aveva quindi un'altezza minore di quella del fotogramma \"Academy Standard\" (14\u00a0mm anzich\u00e9 16\u00a0mm, con uno spazio fra i fotogrammi di 5\u00a0mm anzich\u00e9 di 3\u00a0mm), ma per la proiezione bastava solo applicare un opportuno mascherino a un normale proiettore 35\u00a0mm, senza dover usare lenti anamorfiche. Il fatto poi che il negativo avesse una superficie circa tripla rispetto a quella del positivo permetteva riprese con una definizione molto alta, che poteva essere trasferita sul positivo (le pellicole negative dell'epoca usate per le riprese avevano una definizione di circa 100 linee/mm, mentre quelle positive da proiezione raggiungevano facilmente le 250 linee/mm) e che consentiva anche la proiezione su grande schermo senza perdita di definizione.\nNaturalmente era possibile, anche se non era la regola, ottenere una stampa a 35\u00a0mm anamorfizzata, come se il film fosse stato girato, ad esempio, in Cinemascope o in anamorfico Panavision.\nEra poi possibile stampare il negativo per contatto su un positivo 35\u00a0mm a scorrimento orizzontale e con fotogrammi orizzontali, che ovviamente richiedeva un proiettore opportuno.\nFilm girati in VistaVision sono anche stati stampati su positivi a 70\u00a0mm: ad esempio la versione restaurata nel 1996 di Vertigo.\nL'uso con il colore.\nBench\u00e9 il procedimento VistaVision si potesse benissimo usare (e sia stato usato, anche se molto raramente) per film in bianco e nero, esso resta indissolubilmente legato all'uso del colore (nel citato Vertigo, Hitchcock ne fece un uso sapientissimo), o, per essere pi\u00f9 precisi, del Technicolor Process 5, introdotto dalla Technicolor nella met\u00e0 degli anni '50, che proprio allora stava sostituendo il glorioso Technicolor Process 4 (quello che, a partire dal 1932, aveva reso famoso la Technicolor come \"The greatest name in color\").\nIl nuovo procedimento non richiedeva pi\u00f9 l'uso, in ripresa, di tre negativi di selezione in bianco e nero (e quindi cineprese piuttosto complesse), ma si basava su un unico negativo a colori con maschera (a quei tempi il solo negativo Eastmancolor della Eastman Kodak, dato che era l'unico disponibile). Tuttavia col procedimento precedente condivideva il sistema di stampa del positivo da proiezione, simile a quello della stampa litografica. Questo sistema a \"trasferimento di colorante\" faceva uso di tre pellicole in rilievo, che fungevano da matrici, ciascuna delle quali veniva imbibita con un colorante di uno dei tre colori primari sottrattivi (c\u00ecano, magenta e giallo) prima di essere stampata sul positivo.\nNella figura 3 sono mostrati un negativo VistaVision a colori con maschera e il relativo positivo per proiezione.\nIl neonato VistaVision adott\u00f2 il Technicolor Process 5 poich\u00e9 questo sistema consentiva di non usare cineprese mastodontiche e complicatissime (se si fossero usati tre negativi in bianco e nero, il metraggio di pellicola sarebbe stato enorme, data la grandezza del fotogramma) e tuttavia ottenere positivi di altissima qualit\u00e0 e di lunghissima durata che solo con la stampa a trasferimento del Technicolor erano possibili. Per inciso, prima che venissero costruite \"ex novo\" cineprese VistaVision, furono usate cineprese Technicolor modificate, progettate originariamente per il Technicolor Process 3 (un sistema a sintesi sottrattiva a due\ncolori nato nel 1928 e gi\u00e0 da anni abbandonato) o per il Technicolor Process 4.\nDeclino del sistema.\nIl VistaVision \u00e8 stato utilizzato dalla LucasFilm negli anni settanta per l'elaborazione di effetti speciali. La maggiore superficie del negativo era un punto a favore di questa tecnica, e permetteva di compensare una certa degradazione dovuta alle stampe successive richieste dalle immagini a pi\u00f9 livelli.\nNonostante questo, il sistema divenne obsoleto quando si resero disponibili cineprese, ottiche e pellicole migliori nel passo standard a 4 perforazioni, che avevano inoltre il vantaggio di minimizzare i costi dei procedimenti di laboratorio."}
{"id": "152082", "revid": "2373", "url": "https://it.wikipedia.org/wiki?curid=152082", "title": "Thule (mito)", "text": "Thule (o anche, in italiano, Tule) \u00e8 un'isola leggendaria, che compare citata per la prima volta nei diari di viaggio dell'esploratore greco Pitea (\"Pytheas\"), salpato dalla colonia greco-occidentale di Massalia (l'odierna Marsiglia) verso il 330 a.C. per un'esplorazione dell'Atlantico del Nord. Nei suoi resoconti (screditati da Strabone) si parla di Thule () come di una terra di fuoco e ghiaccio nella quale il sole non tramonta mai, a circa sei giorni di navigazione in direzione nord dall'attuale Gran Bretagna. Fu citata anche da Tacito nella sua opera \"De vita et moribus Iulii Agricolae\" in cui tratta dell'esplorazione e della conquista della Britannia.\nStoria.\nIl fascino del racconto di Pitea aveva suggerito, gi\u00e0 nel II secolo a.C., l'inserimento dell'isola nel quadro di narrazioni fantasiose, come avviene nel romanzo \"Le incredibili meraviglie al di l\u00e0 di Tule\" di Antonio Diogene.\nNella \"Geografia\" di Claudio Tolomeo, Thule \u00e8 tuttavia un'isola concreta, della quale si forniscono le coordinate (latitudine e longitudine), riferite alle estremit\u00e0 settentrionale, meridionale, occidentale e orientale, seppur in modo troppo approssimativo perch\u00e9 si possa darne un'identificazione certa.\nL'identificazione della Thule di Pitea e di Tolomeo (non necessariamente coincidenti) \u00e8 sempre stata problematica e ha dato luogo a diverse ipotesi, anche per la generale inaccuratezza delle coordinate assegnate da Tolomeo a luoghi lontani dall'Impero romano.\nVari autori hanno ipotizzato l'identificazione di Thule con luoghi disparati: l'Islanda, la Groenlandia, le Isole Shetland (in particolare l'isola maggiore), le F\u00e6r \u00d8er, o l'isola di Saaremaa. Tre sono le teorie pi\u00f9 accreditate:\nSecondo la teoria proposta da Lennart Meri, \u00e8 possibile che Thule sia l'isola di Saaremaa, in Estonia, mentre il nome di \"Thule\" avrebbe potuto essere collegato al termine finnico \"tule\" (\"(di) fuoco\"), al folklore locale e alla mitologia finlandese, che raffiguravano la nascita del lago dei crateri di Kaali. Kaali era considerato il luogo in cui \"il sole andava a riposare.\"\nIpotesi di identificazione con l'Islanda.\nL'idea che Thule possa essere identificata con l'Islanda ha incuriosito molto gli storici, in quanto, secondo le conoscenze ufficiali, gli scopritori e primi colonizzatori dell'isola sarebbero invece i Vichinghi, che vi approdarono nel IX secolo e vi trovarono un'isola deserta, ghiacciata e umida, ma accogliente, a differenza dell'isola fertile e popolata descritta da Pitea. Tuttavia, a sostegno della teoria ci sarebbero le cronache dell'epoca (\"La navigazione di san Brandano\") che raccontano di monaci irlandesi guidati da San Brendano arrivati sull'isola gi\u00e0 nel VI secolo e ancora prima. Durante tutto il Novecento sono state scoperte in varie zone dell'Islanda meridionale monete romane databili tra il II e il III secolo oggi conservate al Museo Nazionale d'Islanda di Reykjavik che dimostrerebbero una conoscenza e frequentazione dell'isola gi\u00e0 nell'antichit\u00e0.\nL'ultima Thule.\nNel corso della tarda antichit\u00e0 e nel medioevo il ricordo della lontana Thule ha generato un resistente mito: quello dell'ultima Thule, come fu per la prima volta definita dal poeta latino Virgilio nel senso di \"estrema\", cio\u00e8 ultima terra conoscibile, e il cui significato nel corso dei secoli trasla fino a indicare tutte le terre \"al di l\u00e0 del mondo conosciuto\" , come indica l'origine etrusca della parola \"tular\", confine. Il mito, che possiede molte analogie con altri miti, ad esempio con quello dello Shangri-La himalaiano, ha affascinato anche in epoca moderna.\nEsso \u00e8 stato anche alla base della formazione di gruppi occulti come quello tedesco della Societ\u00e0 Thule (\"Thule Gesellschaft\"), fondata il 18 agosto 1918, e che identificava in Thule l'origine della saggezza della razza ariana, popolata da giganti con i capelli biondi, gli occhi azzurri e la pelle chiara, che un tempo dominavano il mondo, potere successivamente perso per aver consumato relazioni sessuali con membri di altre razze, inferiori, subumane e in parte animali.\nSecondo l'interpretazione dei membri della \"Thule Gesellschaft\" e di altri esponenti della ariosofia, il mito tratta di una terra abitata da una razza umana \"superiore\", identificata sovente con il popolo degli Iperborei, organizzata in una societ\u00e0 pressoch\u00e9 perfetta, si possono facilmente ritrovare alcune delle basi del concetto \u2013 accolto e divulgato dal nazismo \u2013 di razza ariana, ovvero superiore a qualsiasi altra e dunque inevitabilmente dominante sul mondo.\nLa ballata del Re di Thule.\nNel \"Faust\" di Goethe \u00e8 presente un riferimento al mito di Thule nella scena in cui Margherita canta i versi della ballata del Re di Thule, storia di un amore infelice che fa da sfondo, e in un certo senso da specchio, alla vicenda d'amore tra lei e Faust: vicenda destinata a concludersi tragicamente come quella del re protagonista della canzone.\nDei versi di Goethe \u00e8 stata operata una traduzione in italiano da parte del poeta Giosu\u00e8 Carducci:"}
{"id": "152083", "revid": "119067104", "url": "https://it.wikipedia.org/wiki?curid=152083", "title": "Aldo Aniasi", "text": "Biografia.\nLa guerra partigiana.\nPartecip\u00f2 alla lotta di liberazione nelle file delle Brigate Garibaldi organizzate dal Partito Comunista Italiano, prendendo il nome di battaglia di \"Iso Danali\" (anagramma imperfetto del suo vero nome, pi\u00f9 noto come \"Comandante Iso\"). Da partigiano combatt\u00e9 in Valsesia e, successivamente, in Ossola, diventando comandante della divisione partigiana \u00abRedi\u00bb. Al termine della Guerra era a capo della piazzaforte di Milano come componente del CLNAI: in tale veste celebr\u00f2 un matrimonio che, al termine del conflitto, fu ritenuto valido e trascritto nei registri dello stato civile, in quanto allora egli impersonava senza dubbio la massima carica civile di Milano.\nNegli anni successivi alla guerra \u00e8 succeduto a Ferruccio Parri nel ruolo di presidente della Federazione Italiana Associazioni Partigiane, incarico che ha conservato fino alla morte.\nL'esperienza politica.\nDopo la Seconda guerra mondiale entr\u00f2 in politica. Abbandonate le posizioni del PCI, milit\u00f2 prima nella corrente riformista del PSI, poi nel PSDI e successivamente nuovamente nel PSI. Ebbe una brillante carriera politica: consigliere comunale di Milano dal 1951, fu quindi assessore e, a partire dal 1967, sindaco del capoluogo lombardo, guidando cos\u00ec la prima giunta di sinistra dopo quella destituita dai fascisti nel 1922. Nel corso del suo mandato, suscit\u00f2 molte critiche quando, negli anni di piombo scossi dal terrorismo attuato dalle Brigate Rosse, sostenne la necessit\u00e0 di disarmare le forze di Polizia, deplorando la tesi del prefetto Libero Mazza (conosciuta come \u00abteoria degli opposti estremismi\u00bb) considerandola inutilmente allarmistica e politicamente pericolosa, oltre a lamentarsi del fatto che del documento non gli fosse stata data visione prima dell'invio al Ministro dell'Interno Franco Restivo; fu lo stesso Aniasi a dare l'appoggio ai \"Comitati per una Polizia democratica\" (il primo nucleo del sindacalismo in Polizia) che portavano dall'interno del corpo, l'istanza di smilitarizzazione (culminata con la legge 1\u00ba aprile 1981, numero 121).\nGuid\u00f2 la citt\u00e0 fino al 1976, quando venne eletto alla Camera dei deputati, dove rimase per cinque legislature, fino al 1994, e diventandone per 9 anni vicepresidente. All'inizio degli anni Ottanta fu per due volte Ministro della sanit\u00e0, nei governi presieduti da Francesco Cossiga e Arnaldo Forlani; si deve a lui l'istituzione del Servizio Sanitario Nazionale gratuito ed uguale per tutti. Fu quindi Ministro per gli affari regionali nei due governi Spadolini.\nDopo la crisi e lo scioglimento del Partito Socialista ader\u00ec al progetto dei Democratici di Sinistra, entrando nella direzione del partito.\nLe ceneri di Aldo Aniasi sono tumulate in un colombario nella Cripta del Famedio del Cimitero Monumentale di Milano; nel 2009 vi sono state aggiunte le ceneri della moglie Stefania Cresta.\nIl 24 aprile 2012 il comune di Milano intitol\u00f2 ad Aniasi il parco di Trenno."}
{"id": "152091", "revid": "3535", "url": "https://it.wikipedia.org/wiki?curid=152091", "title": "Biologia dello Sviluppo", "text": ""}
{"id": "152092", "revid": "1543377", "url": "https://it.wikipedia.org/wiki?curid=152092", "title": "Crepaccio", "text": "Un crepaccio (peggiorativo e accrescitivo di crepa) \u00e8 un'alterazione geomorfologica della superficie di un suolo, di una roccia o di un ghiacciaio; con il termine si indica in genere una fenditura profonda e di grandi dimensioni. Si forma per effetto di uno squilibrio tra forze di natura contrastanti quali ad esempio lo scivolamento per gravit\u00e0 che supera localmente la forza di coesione del mezzo.\nCrepacci glaciali.\nNel caso di un ghiacciaio, la massa glaciale, nel suo movimento verso valle, determina delle grosse tensioni in profondit\u00e0 parallele al flusso del ghiaccio: queste tensioni differenziali (di pressione o di distensione), a seconda soprattutto della conformazione del terreno e della diversa velocit\u00e0 di scorrimento, trovano sfogo in superficie formando le fenditure dei crepacci, che possono essere profonde a volte fino a 50\u00a0m e larghe qualche metro. Di norma \u00e8 difficile che la profondit\u00e0 superi i 30\u00a0m, dato che a tale livello il ghiaccio \u00e8 piuttosto plastico. Un altro modo in cui si pu\u00f2 formare un crepaccio \u00e8 dovuto alle tensioni di taglio provocate dal contatto della colata con le pareti rocciose laterali.\nI crepacci possono essere pericolosi per gli alpinisti in quanto spesso sono nascosti da un sottile e precario strato nevoso (il \"ponte di neve\").\nTipologia dei crepacci glaciali.\nI crepacci di un ghiacciaio vallivo o di circo si possono classificare in base a diversi parametri:\nRischi.\nI crepacci costituiscono un rischio concreto nella pratica dell'escursionismo, alpinismo d'alta quota e sci alpinismo su ghiacciaio per la possibile caduta della persona all'interno di esso, specie se nascosto da una coltre superficiale di neve. Per evitare ci\u00f2, oltre alla conoscenza dettagliata della morfologia del ghiacciaio da parte delle guide alpine e degli escursionisti, la tecnica che abitualmente si usa \u00e8 l'attraversamento multiplo in cordata del ghiacciaio in modo tale che un eventuale caduta del singolo possa essere arrestata dal peso/inerzia degli altri escursionisti."}
{"id": "152093", "revid": "2184720", "url": "https://it.wikipedia.org/wiki?curid=152093", "title": "Palazzo Farnese (Roma)", "text": "Palazzo Farnese \u00e8 un edificio di Roma.\nDi propriet\u00e0 dello Stato Italiano, \u00e8 concesso dal 1936 al governo francese, che ha qui la sede della propria ambasciata in Italia, per un periodo di 99 anni.\nEsempio della corrente sintetista sangallesca nell'architettura rinascimentale cinquecentesca, sorge nell'omonima piazza, nel rione Regola.\nGiacomo Puccini vi ambient\u00f2 il secondo atto dell'opera \"Tosca\".\nStoria.\nIl progetto originario del palazzo si deve ad Antonio da Sangallo il Giovane, per incarico del cardinale Alessandro Farnese (futuro papa Paolo III), che tra il 1495 e il 1512 aveva acquistato il palazzo Ferriz e altri edifici che sorgevano nell'area. I lavori, iniziati nel 1514, si interruppero per il sacco di Roma nel 1527 e furono ripresi nel 1541, dopo l'ascesa al papato del cardinal Farnese, con modifiche al progetto originario e ad opera dello stesso Sangallo. In particolare venne creata la piazza antistante.\nDopo la morte del Sangallo nel 1546, i lavori furono proseguiti sotto la direzione di Michelangelo: a lui sembra doversi il cornicione che delimita superiormente la facciata, il balcone sopra il portale centrale con il grande stemma e il completamento di gran parte del cortile interno. La morte del papa interruppe nuovamente i lavori nel 1549.\nAltri lavori furono effettuati ad opera di Ruggero nipote del papa, tra il 1565 e la sua morte nel 1575, diretti dal Vignola. Infine a Giacomo della Porta, chiamato dal secondo cardinale Alessandro Farnese, altro nipote del papa, si deve la parte posteriore con la facciata verso il Tevere, completata nel 1589 e che avrebbe dovuto essere collegata con un ponte, mai realizzato, alla Villa Chigi (o \"Farnesina\"), acquistata nel 1580 sulla riva opposta.\nPer la sua mole e forma il palazzo era chiamato \"il dado dei Farnese\" ed era considerato una delle \"Quattro meraviglie di Roma\", insieme a Il cembalo dei Borghese, alla Scala dei Caetani e al Portone dei Carboniani.\nNel XVIII secolo Giuseppe Vasi lo denominava sulla sua stampa come \"Palazzo Regio Farnese\", essendo all'epoca di propriet\u00e0 del re Carlo VII di Napoli, della famiglia dei Borbone di Spagna, figlio dell'ultima discendente della famiglia, Elisabetta.\nDal 1860 al 1863 vi risiedette Francesco II di Napoli, dopo la perdita del regno, e in questa occasione furono condotti lavori ad opera dell'architetto Antonio Cipolla ed eseguiti alcuni affreschi. Nel 1874 Francesco II ne concesse in affitto una parte al governo francese, che vi trasfer\u00ec la propria ambasciata, per poi acquistarlo nel 1911. Successivamente fu riacquistato dallo Stato Italiano nel 1936, e contestualmente riaffittato per 99 anni alla Francia per una cifra simbolica, nell'ambito di un patto che prevedeva la concessione allo Stato Italiano, alle stesse condizioni, dell'H\u00f4tel de La Rochefoucauld-Doudeauville (o H\u00f4tel de Boisgelin), attuale sede dell'ambasciata d'Italia a Parigi.\nOltre all'ambasciata, il palazzo ospita la biblioteca dell'\"\u00c9cole fran\u00e7aise\" (la scuola archeologica francese di Roma).\nDescrizione.\nIl palazzo prospetta su una piazza ornata di fontane, che riutilizzano bacini in granito provenienti dalle Terme di Caracalla. La facciata, in mattoni con cantonale in travertino (56 m di lato), si articola su tre piani. Le 13 finestre di ciascun piano presentano differenti decorazioni, e quelle del piano nobile sono coronate da frontoncini alternativamente curvilinei e triangolari.\nI restauri condotti nel 2000 hanno evidenziato una decorazione ottenuta con l'uso di mattoni albasi (poco cotti, di colore giallo e particolarmente porosi) e ferraioli (molto cotti, di colore rosso e molto resistenti) in alcune parti della facciata e, in alcuni casi, anche con scialbature di colore. Tali decorazioni tuttavia seguono logiche diverse nella parte destra e in quella sinistra della facciata. Quest'ultima presenta una decorazione geometricamente definita a losanghe, Inoltre nei timpani delle finestre del piano nobile sono presenti degli intarsi floreali, sempre realizzati con mattoni bicromi. Tali mattoni bicromi sono utilizzati anche per l'ammorsatura delle finestre, che presenta una caratteristica apparecchiatura dentellata, presumibilmente per motivi strutturali. Queste decorazioni hanno lasciato supporre nel corso degli anni che la facciata in cortina splendidamente apparecchiata, tagliata e arrotata in opera, fosse fatta per essere lasciata a vista.\nLa parte destra della facciata \u00e8 molto meno curata, le losanghe ben definite sono poche e buona parte dei ferraioli sono posti alla rinfusa nella parte alta del piano nobile, nei pressi del cantonale. Questa difformit\u00e0 sulla facciata di quello che \u00e8 presumibilmente il palazzo gentilizio pi\u00f9 importante della Roma rinascimentale ha invece suffragato l'ipotesi che la cortina andasse rivestita e che l'apparecchiatura perfettamente liscia e quasi monolitica avesse lo scopo di minimizzare lo spessore dell'intonaco in stucco di travertino, riducendolo a due o tre mani di scialbo in latte di calce. Quest'ipotesi \u00e8 suffragata dal ritrovamento di tracce di scialbatura su altre importanti architetture dell'epoca, come ad esempio il Palazzo dei Conservatori di Michelangelo nel complesso del Campidoglio.\nSi passa all'interno tramite un vestibolo a tre navate coperte da volta a botte e separate da colonne di ordine dorico in granito rosso.\nLa decorazione interna \u00e8 particolarmente raffinata. La \"Camera del Cardinale\" era stata affrescata gi\u00e0 nel 1547 da Daniele da Volterra (fregio superiore), mentre la \"sala dei Fasti Farnesiani\" fu dipinta da Francesco Salviati tra il 1552 ed il 1556 e completata da Taddeo Zuccari a partire dal 1563.\nAd Annibale Carracci si devono gli affreschi dello studio privato detto Camerino Farnese, iniziati nel 1595, e della celeberrima Galleria, decorata con soggetti mitologici realizzati, inizialmente insieme al fratello Agostino, tra il 1597 e il 1607.\nNella \"sala di Ercole\" era conservata la statua dell'\"Ercole Farnese\", attualmente al Museo Archeologico Nazionale di Napoli insieme a numerose altre sculture della collezione Farnese. Vi erano inoltre conservate le statue della \"Piet\u00e0\" e dell'\"Abbondanza\", opera di Giacomo della Porta e destinate inizialmente alla tomba di Paolo III."}
{"id": "152094", "revid": "125892550", "url": "https://it.wikipedia.org/wiki?curid=152094", "title": "Pelle di serpente", "text": "Pelle di serpente (\"The Fugitive Kind\") \u00e8 un film di Sidney Lumet del 1960, tratto dall'opera teatrale \"Orpheus Descending\" di Tennessee Williams; \u00e8 ambientato in una contea del sud degli USA, negli anni '50. Il film \u00e8 interpretato da Marlon Brando, Anna Magnani e Joanne Woodward.\nTrama.\nVal Xavier, un uomo misterioso, senza radici, vaga di citt\u00e0 in citt\u00e0. \u00c8 affezionato solo ad una chitarra e alla sua giacca di serpente, per la quale \u00e8 chiamato 'Pelle di serpente'. Dopo che \u00e8 rimasto coinvolto in una rissa che ha distrutto un locale, il giudice si fa ripromettere che abbandoner\u00e0 la citt\u00e0 se non vuole rischiare, in caso di altri guai, la galera.\nEssendo la sua vita in quel luogo compromessa, si dirige a cercare miglior fortuna in una contea di campagna. La sua stranezza non manca di suscitare attenzione da parte di tutti gli abitanti, con opposte passioni che si incrociano. Lui \u00e8 bello, forte, misterioso, ha girato il mondo e ha abitudini che sconcertano la tranquilla comunit\u00e0 locale, e ne mettono a nudo i limiti. Ben presto incontra Lady Torrance, sposata con un uomo gravemente ammalato, Jabe Torrance. Questi \u00e8 a stento in grado di alzarsi dal letto, ma il suo animo \u00e8 duro e livoroso. La moglie \u00e8 molto depressa, e ha una vita triste. Racconta a Val Xavier 'Pelle di serpente' la sua vita: \u00e8 di origine italiana, e con il padre aveva una fattoria con vigne e alberi da frutto. Ma la gente del luogo li giudicava: come osavano trattare i negri senza discriminarli in quanto tali? E cos\u00ec una notte di una calda estate arrivarono al podere e lo incendiarono con la benzina. Il padre di Lady corse alla vigna, e cerc\u00f2 di spegnere le fiamme, ma il fuoco non solo complet\u00f2 l'opera, ma uccise l'uomo che cercava di domarlo. La donna non sa nemmeno se tra gli uomini che quella notte agirono vi fosse anche il marito, e il dubbio la lacera.\nNon passa molto tempo prima che Xavier trovi lavoro da lei, in quanto il benessere non manca alla sua famiglia. Hanno un negozio di abbigliamento e una pasticceria. Lei lo mette in servizio come commesso al negozio di biancheria, e il successo che ottiene \u00e8 immediato. Gli incassi aumentano per il numero di donne che vanno al negozio, ma questo non rende Xavier ben visto, anzi accade l'opposto. Gli uomini sono gelosi e arrabbiati, e pure Jabe si macera nella rabbia, anche perch\u00e9 ritiene che la moglie e Xavier abbiano una relazione. La mancanza di amore nella vita della donna viene ad un certo punto davvero compensata da Xavier, che ne diventa l'amante.\nBench\u00e9 Lady, i giovani e le donne lo amino, gli uomini disprezzano 'Pelle di serpente' e la situazione peggiora con l'opposizione dello sceriffo, uno di quelli che, si dice, bruciarono a suo tempo la vigna. Alla fine lo minacciano esplicitamente. Gli ricordano un cartello di una contea vicina: 'Negro, non fare che il sole cada con te ancora in questa contea' cambiandolo con 'Pelle di serpente, non fare che il sole sorga con te ancora in questa contea'. Questa minaccia esplicita convince Xavier che non pu\u00f2 continuare a restare in un posto in cui una parte della popolazione, la pi\u00f9 violenta (ovvero gli uomini) \u00e8 tanto minacciosa. Va a dirlo a Lady, che per\u00f2 non vuole lasciarlo andare. Si scopre che lei \u00e8 incinta, allorch\u00e9 la burbera infermiera esce dalla camera del marito dove presta servizio, e l'accusa in sostanza di avere rapporti extramatrimoniali, prima di andarsene. Lady era stata a lungo sterile, ma come un giorno vide spuntare un frutto da un fico che tutti dicevano fosse oramai troppo vecchio, cos\u00ec ora anche lei ha vissuto 'il prodigio' di risultare fertile.\nMa mentre i due parlano, il marito arriva e d\u00e0 fuoco al locale, per poi gridare che \u00e8 Xavier il responsabile. Lady, che vede il ripetersi della tragedia passata, si fa incontro al marito, ma lui le spara con una pistola malgrado lei lo implori di non farlo. Arrivano i poliziotti e i pompieri. Trovando 'Pelle di serpente' ancora in zona, lo investono intenzionalmente con gli idranti ricacciandolo dentro il negozio, per farlo poi travolgere dal crollo del soffitto.\nLa mattina dopo questo dramma, Carol, una ragazza sventata amica di Xavier (da cui era rimasto colpito per la sua indipendenza rispetto all'ambiente rigido in cui viveva) trova un brandello del suo giubbotto tra le macerie e lo porta via con s\u00e9. Determinata a rompere con la societ\u00e0 locale, decide di partire per la citt\u00e0 come aveva sempre voluto fare, senza mai trovarne il coraggio. Xavier 'Pelle di serpente' non era passato invano, erodendo quel muro di conformismo razzista e maschilista che dominava la vita di tutti gli abitanti.\nI rimandi al mito.\nNon \u00e8 difficile ravvisare rimandi al mito di Orfeo ed Euridice. Il profondo Sud descritto nell'opera pu\u00f2 benissimo essere visto alla stregua di un vero e proprio inferno, dove la violenza regna sovrana. Qui giace Lady, simbolicamente morta dopo la scomparsa del padre, e bisognosa, novella Euridice, di un novello Orfeo, Val, che venga a salvarla e a riportarla alla vita, in un intento che, malgrado il tragico finale, pu\u00f2 dirsi pienamente riuscito."}
{"id": "152096", "revid": "1543377", "url": "https://it.wikipedia.org/wiki?curid=152096", "title": "Alfa Romeo GT", "text": "LAlfa Romeo GT (acronimo di \"Gran Turismo\") \u00e8 una automobile con carrozzeria coup\u00e9 gran turismo prodotta dalla casa automobilistica italiana Alfa Romeo dal 2003 al 2010.\nPresentata nel 2003, \u00e8 stata concepita come l'erede ideale delle storiche GT a tre volumi del marchio, quali la Alfa Romeo Giulia GT ed entrambe sono state realizzate dalla Bertone.\nLa produzione della GT, che \u00e8 stata assemblata presso lo stabilimento di Pomigliano d'Arco, per l'Italia \u00e8 terminata nel 2010, ma alcune scocche per i mercati esteri sono state assemblate fino all'anno successivo.\nIl contesto.\nLa linea della GT venne svelata nel marzo 2003 al Salone dell'automobile di Ginevra per poi debuttare sul mercato italiano verso la fine dello stesso anno.\nPer questo modello l'Alfa Romeo ha utilizzato la base, gi\u00e0 estremamente collaudata, della 156, la linea \u00e8 invece frutto del Centro Stile Bertone. Il disegno del frontale, soprattutto nei gruppi ottici e il cruscotto, ricorda la 147 mentre nella coda viene adottata una soluzione inedita per una coup\u00e9: il portellone che permette di avere un bagagliaio di dimensioni davvero notevoli vista anche la categoria della vettura. Ereditati da tali vetture anche lo schema di sospensioni, a quadrilateri alti davanti e McPherson dietro, e i motori.\nLa vettura riceve alcuni riconoscimenti; le viene rilasciato nel 2004 presso la Triennale di Milano il premio \"L'Automobile pi\u00f9 bella del Mondo\". Sempre nel 2004 a Parigi la vettura si aggiudica il \u201cTroph\u00e9e du Design\u201d consegnato a Wolfgang Egger (al tempo responsabile del centro stile Alfa Romeo) in occasione della 26\u00aa edizione dei \u201cTroph\u00e9es de l'Automobile Magazine\u201d.\nVersioni ed allestimenti.\nNumerose sono state le versioni (che identificavano i diversi abbinamenti fra la motorizzazione e gli allestimenti) succedutesi nel corso degli anni per il mercato italiano. L'unico leggero restyling lo si avr\u00e0 nel 2006 (nuovo cruscotto e baffi cromati sul paraurti anteriore).\nA parit\u00e0 di motori si partiva dalle versioni \"Progression\" (con interni in alfatex) e \"Distinctive\" con interni in pelle e possibilit\u00e0 di cambio robotizzato Selespeed, arricchendo le dotazioni fino ad arrivare alla \"Luxury Pack\" (navigatore integrato ed interni \"pieno fiore\"), passando , con l'andare degli anni, per le edizioni limitate \"Black Line\", \"Collezione\" e altre proposizioni esclusive per mercati esteri. Era inizialmente presente a listino anche l'allestimento \"Impression\", che tuttavia ebbe scarso successo a causa delle ridotte dotazioni.\nI colori disponibili - che al lancio erano ben 12 (130 Rosso Alfa, 601 Nero Kyalami, 117 Rosso Siena, 400 Blu Taormina, 442 Blu Daytona, 693 Azzurro Le Castellet, 846 Nero Jaram, 694 Grigio Gonzaga , 651 Grigio Stromboli, 639 Grigio Lipari , 235 Grigio Luce di Amalfi e 414 Azzurro Nuvola), con relativi abbinamenti di colore degli interni - si ridussero progressivamente, essendo a fine produzione disponibili solo alcuni di essi. Diverse le dotazioni, alcune presenti in tutte le GT (quali ABS EBD VDC) , o comunque aggiunte a tutte le GT via via che venivano introdotte sul mercato; altre - quali il sensore antipioggia o antiappannamento - anch'esse modificare nel corso della produzione della vetture, e comunque presenti o meno come serie o accessori, a seconda della versione e dell'anno.\nDurante il 2007 la radio si \u00e8 evoluta, passando da CD con changer a lettore MP3, con l'aggiunta del sistema bluetooth nell'architettura blue&amp;me in collaborazione con Microsoft. Le versioni con navigatore, per ragioni tecniche, non beneficiarono di tale modifica, godendo per\u00f2 dell'installazione di un nuovo tipo di navigatore, a colori. \nAd aprile 2010 viene ridotta la gamma, le versioni \"Progression\", \"Distinctive\", \"Sport\" e \"Quadrifoglio Verde\" escono dal listino pertanto viene aggiunta la versione \"Moving\" che sar\u00e0 disponibile fino al dicembre dello stesso anno con motorizzazioni 1.8 16V e 1.9 \"JTDm\" 16V.\nSul mercato italiano la casa ha venduto pi\u00f9 di 25.000 esemplari, dato cui vanno aggiunte le macchine esportate per l'immatricolazione ed i pochissimi esemplari delle versioni speciali per il mercato straniero. Le catene di produzione della GT vengono fermate a maggio 2010 (salvo l'assemblaggio delle scocche rimanenti nelle versioni \"Run Out\" olandesi e le \"Quadrifoglio Oro\" giapponesi). Sorprendentemente, nonostante il favore incontrato, la GT non \u00e8 stata rinnovata n\u00e9 sostituita da una nuova versione, rimanendo l'unica \"\"coup\u00e9 gran turismo\" dell'Alfa Romeo. Le sopravviver\u00e0 pochi mesi la poco fortunata Brera, \"coup\u00e9 pura\"\" dell'Alfa, che uscira' di produzione poco dopo.\nVersioni speciali mercati stranieri.\nLa GT a fine carriera viene proposta in allestimenti speciali pensati per alcuni mercati stranieri, dove la richiesta \u00e8 ancora notevole. In molti casi, le differenze meccaniche e d'allestimento rispetto alle versioni nazionali sono notevoli. L'assemblaggio di tali vetture si prolunga ben oltre lo stop della produzione nazionale.\nLa \"Special Edition (mercato britannico)\".\nLa \"Special Edition\" 1.9 \"JTDm\" 16 valvole diesel (inizialmente in nero carbonio, rosso alfa e blu atlantico, poi solamente in un nuovo codice di bianco o rosso pastello) viene prodotta in serie limitata di pochi esemplari solo su preordinazione del cliente (\"run out\") per il mercato inglese, e denominata \"quadrifoglio verde\" (cloverleaf). Vengono rivisti sia l'assetto che gli interni (in pelle), monta il sistema differenziale Electronic Q2, i cerchi sono di serie da 18 pollici.\nLa \"Run Out Edition/Sport Edition\" \"(mercato olandese)\".\nLa \"Run Out Edition\" 2.0 JTS benzina (solo nera) \u00e8 assemblata in poco pi\u00f9 di 10 esemplari solamente per i concessionari olandesi. Per quanto riguarda la meccanica, viene montata una versione aggiornata del 2000 JTS di Pratola Serra da 165 CV, mentre l'assetto viene ribassato. Rispetto alle versioni top di gamma, vengono ulteriormente arricchite anche le dotazioni; l'impianto audio Bose viene connesso ad un sistema multimediale USB, integrato al sistema bluetooth. I cerchi sono di serie da 18 pollici, i freni in tinta con scritta Alfa Romeo, la strumentazione \u00e8 nera a luce bianca, volante in pelle nera, pedaliera in alluminio, mentre l'auto riceve interni specifici sagomati in pelle grigia pieno fiore e cuciture rosse, oltre a grandi specchietti grigi opachi.\nLe \"Centenario (mercati australiano, sudafricano e francese)\".\nLa versione \"100th anniversary limited edition\" esce per i mercati australiano e sudafricano; colorazioni Rosso Alfa, Atlantico Blue, Black e Ice White. La \u201c100th Anniversary Limited Edition\u201d \u00e8 stata prodotta in 130 esemplari: 100 per il mercato australiano e 30 per quello sudafricano. In linea coi sovradimensionamenti sempre offerti dall'Alfa Romeo in tali paesi, la vettura \u00e8 equipaggiata di serie con il motore 3.2 V6 abbinato al cambio manuale a 6 marce. Una versione \"centenario\" anche per il mercato francese. In dotazione, telecamera per la retromarcia e sistema Blue&amp;Me, motore 1.9 JTDm 16V da 150 CV.\nLa \"Quadrifoglio Oro (mercato giapponese)\".\nLa versione \"Quadrifoglio Oro\" \u00e8 costituita da 60 esemplari con specifiche meccaniche identiche alla Run Out olandese: motore 2000 JTS portato a quasi 170 CV, con cambio per\u00f2 sequenziale, strumentazione rossa, cerchi in lega a cinque razze, stessi allestimenti e optionals, colore esclusivamente rosso. La vettura \u00e8 esclusivamente destinata al Giappone e conclude definitivamente l'allestimento delle ultime scocche e la carriera del modello.\nMotorizzazioni.\nBenzina 2000 JTS e 3200 V6.\nLa gamma al debutto era articolata su due motorizzazioni benzina; il 2,0 JTS e il pi\u00f9 datato 3,2 litri. Quest'ultimo motore dotato di 6 cilindri a V (storica famiglia motoristica Busso, progetto risalente agli anni '70) \u00e8 stato pensionato nel corso del 2007 a causa delle ormai scarse richieste. Il 2,0 litri benzina dotato di iniezione diretta JTS (Jet Thrust Stoichiometric) - rispetto al classico Twin Spark, di cui era evoluzione - ha costituito l`applicazione delle ultime sperimentazioni Alfa dell'epoca, poi compiute anche sui motori provenienti dal gruppo General Motors (mai montati sulla GT). Fra gli altri: testa cilindri (iniettori in camera), pistoni, alberi di distribuzione e impianto di scarico, sono stati completamente ridisegnati dai tecnici del biscione. Sul mercato italiano \u00e8 uscito di scena nel corso del 2007 (in contemporanea al 3.2 V6) mentre la produzione - con gli aggiornamenti e le modifiche necessarie sia a superare le problematiche di gioventu' che a rispettare i pi\u00f9 recenti parametri imposti da alcuni mercati stranieri - \u00e8 continuata fino al 2011 presso gli stabilimenti di Pratola Serra; il motore \u00e8 infatti entrato nei cofani delle GT destinate ai mercati esteri. Se il 2.0 JTS era abbinato ad una trasmissione manuale a 5 rapporti, il 3.2 V6 aveva una trasmissione manuale a 6 rapporti. Un'esclusiva del 2 litri era il cambio robotizzato Selespeed proposto come optional.\nIl Diesel, Il differenziale Q2 e l'Electronic Q2.\nIl 1.9 Multijet (siglato \"JTD Multijet\" fino al 2006 e come \"JTDm\" dal 2007) da 150 cavalli \u00e8 abbinato ad una trasmissione manuale a 6 rapporti. In seguito si aggiunse anche la versione da 170 cavalli chiamata Q2 (versione \"Alfa GT 1.9 JTDm Q2 Quadrifoglio Verde\") presentata nel 2006 al Motor Show di Bologna. Questa versione, cos\u00ec denominata per il tipo di trazione, fu abbinata fino ad inizio 2008 ad un reale differenziale a slittamento limitato meccanico di tipo Torsen C che agiva sull'avantreno. Per ridurre i costi, il sistema meccanico Q2 venne presto eliminato, ed interamente sostituito - nel corso del 2008 - da un nuovo \"sistema differenziale\", denominato (\"Electronic Q2\"); un emulatore elettronico che - attraverso la centralina ESP - agiva sui freni e sul sistema ABS. ottenendo gli stessi risultati. Dal punto di vista commerciale, le GT cos\u00ec equipaggiate continuarono a chiamarsi semplicemente Q2. Per entrambe il filtro antiparticolato risulta un optional.\nBenzina 1800 Twin Spark.\nIl piccolo 1.8 Twin Spark si aggiunse alla gamma motori nel 2005. Con 140 cavalli costituisce la motorizzazione d'ingresso per la gamma GT. Il cambio \u00e8 un manuale a 5 rapporti. Fu lui a chiudere la carriera italiana della GT.\nFornitori e sistemi di catalogo e riparazione.\nCome sempre accade, per le varie parti dell'auto, pur essendo marchiati i pezzi Alfa Romeo (o Fiat), la casa madre, per la produzione, si rivolse a diversi fornitori esterni, localizzati in diversi paesi del mondo; stesso principio venne usato per gli accessori. Certe componenti (dai sensori alla meccanica) erano condivise altre auto del marchio o del gruppo, altre \u2014 soprattutto caratterizzanti l'estetica dell'auto \u2014 no. A titolo di esempio, la strumentazione era fornita dalla tedesca VDO, il sistema di condizionamento dalla Delphi (USA), i sistemi audio da Bosch (DE), Bose (US) e Magneti Marelli (ITA), i pannelli porte dalla Johnson Controls (USA), i cristalli dalla Glaverbel (BE), le sospensioni dalla Magneti Marelli (ITA), le luci anteriori dalla Automotive Lighting (ITA) e le posteriori dalla Trust, mentre il sistema di allarme parcheggio era della Valeo (FR), i cerchi dalla Toora (ITA). I fornitori per il medesimo componente potevano cambiare in corso d'opera, per cui non \u00e8 difficile trovare parti di ricambio OEM prodotte da aziende diverse su ordine di Fiat. Alcune componenti sono state prodotte dai medesimi fornitori anche senza marchio o packaging ufficiale (si pensi ad esempio al gruppo frizione, utilizzato peraltro da diverse auto, e venduto anche direttamente dal produttore); altre sono state, e sono, prodotte da soggetti terzi, in modo da essere compatibili con l'auto (quali, ad esempio, le vaschette liquidi o le pasticche freni). La stessa Fiat, per le parti prodotte, ha nel tempo migliorato o semplicemente aggiornato a fini di unificazione alcune parti, assegnando loro codici sostitutivi. Nella ricerca della compatibilit\u00e0 dei componenti originali le officine, che gi\u00e0 con la produzione della 156 avevano a disposizione sia i manuali cartacei che i primi cd, dal periodo di nascita della GT, potevano utilizzare solo l'applicativo su database informatico (che dal 2005, trasposto su DVD chiamato \"eper,\" riuniva tutti i modelli del gruppo Fiat-Alfa-Lancia), accessibile dapprima su cd o dvd, da comprare, nella versione aggiornata, a scadenze prefissate, e successivamente trasferito online con password; inserendo il VIN (numero di telaio) dell'auto il sistema restituisce in forma interattiva delle schede per gruppi, con i codici dei pezzi compatibili per quel determinato esemplare di alfa GT, i prezzi a listino, la disponibilit\u00e0, permettendo anche di ordinarli. Per quanto riguarda la gt, peraltro, il contenuto dell'eper online altro non \u00e8 che quello dell'ultimo database su cd, considerando come - al momento del passaggio su server - l'auto era gi\u00e0 a fine vita. Al riguardo, c'\u00e8 da segnalare che Alfa GT appartenne anche alla prima generazione di auto i cui manuali di riparazione erano forniti solamente cd interattivi, in una collana denominata dapprima manuale d'officina e successivamente \"elearn\" , i cui supporti erano prodotti dalla torinese \"Societ\u00e0 Anonima Torinese Industrie Zincografiche (\"Satiz); analogamente a quanto accaduto per i ricambi, quando anche i manuali di riparazione furono trasmigrati in rete, in modo da evitare i cd di aggiornamento, quello della GT, oramai fuori produzione, era l'immagine degli ultimi cd. \nInfotainment.\nConcepita a cavallo fra gli anni novanta e i duemila, la GT, al pari di altre vetture dell'epoca, ha beneficiato di un concetto di car entertainment evoluto, anche se con i limiti presenti all'epoca. Per questo motivo, a seconda delle versioni scelte, e dei mercati di destinazione, diverse configurazioni di infotainment (chiamate dalla casa \"sistema infotelematico\") sono state montate di serie o offerte come optional. Nel corso degli anni di produzione, poi, la componentistica sia hardware che software \u00e8 stata progressivamente aggiornata in base alle evoluzioni dei sistemi prodotti dai fornitori. La parte car audio partiva da una configurazione di base con autoradio e lettore cd con ingresso aux e collegamento a caricatore cd opzionale, il tutto prodotto dalla Bosch o Blaupunkt; la radio \u00e8 stata successivamente trasformata anche in lettore cd a formato mp3, perdendo l'ingresso aux e il collegamento al caricatore esterno, non pi\u00f9 necessario considerata la quantit\u00e0 di file audio mp3 stoccabili in un cd. Il sistema di amplificazione, compresi i diffusori, era prodotto da diversi marchi; quello hi-fi top di gamma fu su progetto Bose, riconoscibile per i loghi sui tweeter. Dopo l'accordo fra il gruppo Fiat e Microsoft siglato nel 2004, a partire dal 2006 su alcune versioni venne montato il sistema blue&amp;me che consentiva , attraverso una centralina, di utilizzare i comandi al volante e la radio collegandovisi via bluetooth con i propri cellulari (fino a 5) con un sistema di dettatura a riconoscimento vocale, oltre che di lettura messaggi, e controllo a display; il tutto su base windows CE; negli ultimi anni e per certi mercati fu aggiunto un lettore usb marchiato windows CE che permetteva di riprodurre musica in formato MP3/WMA/WAV collegando la memoria digitale (penna USB stick, lettore MP3 o uno degli allora nuovi smartphones, e l\u2019I-pod) alla presa USB nel vano portaoggetti. dal cellulare o direttamente da chiavette usb. Per i mercati stranieri, venne infine aggiunta anche una telecamera posteriore, che si integrava con i sensori di parcheggio. Era possibile avere anche un sistema radio con telefono integrato e navigatore a schermo non touch prodotto dalla Magneti Marelli (prima monocromatico a pittogrammi, chiamato \"ConnectNav\", poi a mappa multicromatica, chiamato \"ConnectNav+\"), con pulsanti esterni, che richiedeva un'apposita antenna gps sul tetto, al posto di quella radio. I comandi erano a pulsante ed il navigatore, collegato anche alle ruote, funzionava anche in galleria, potendo collegare la distanza percorsa ed interfacciarla con le mappe. Le mappe, per la cui cartografia Fiat si appoggiava a Navteq, non erano per\u00f2 a memoria, ed occorreva mantenerle inserite nel lettore cd durante l'uso. Anche il loro aggiornamento, complice la scarsa velocit\u00e0 di banda dell'epoca, non poteva essere svolto online, ma occorreva comprare le nuove edizioni dei cd. Tali sistemi, il cui sviluppo peraltro si interruppe ben prima dell'uscita di produzione dell'auto, sono oggi - sia per la tipologia di progetto, per la fine degli accordi, e complice anche il disuso della piattaforma blue&amp;me senza pi\u00f9 aggiornamenti - decisamente obsoleti ed ampiamente superati da prodotti aftermarket. Il software per il blue&amp;me fu aggiornato per l'ultima volta a dicembre del 2015 con la versione 10.0, rilasciando una versione compatibile con i modelli di telefono fino ad allora prodotti, e le mappe navteq cessarono di essere offerte, per il connect, negli anni precedenti il 2010. \nAccessori.\nAl pari delle auto di pari categoria, anche per la GT Fiat studi\u00f2 - fin dal momento del lancio - una serie di accessori ulteriori a quelli proposti o montati al momento dell'assemblaggio. Si trattava principalmente di componenti estetici esterni ed interni, di oggetti vari, e di parti e apparati elettronici. Le proposte per gli esterni - anche se promosse come equipaggiamento tecnico sportivo - avevano in realt\u00e0 una mera funzione di tuning estetico : si poteva scegliere fra aggiunte quali scarichi sportivi, pedaliere in alluminio, paraurti e spoiler. Oltre a questi, erano offerte, su un catalogo separato, componenti elettroniche e per gli interni (\"antifurto satellitare metasat; clear box 2.0; kit di abbellimento interni, cavi per ipod, tappetini, sistema bluetooth, etc\") . L'ultimo catalogo risale alla fine produzione, e riprende in un unico documento accessori prima proposti su cataloghi separati . In alcuni casi, parte del materiale proposto come aftermarket era materiale gi\u00e0 montato sulle ultime auto, o su certe versioni, e disponibile quindi per chi - possedendo un'auto prodotta precedentemente, o non avendo scelto tali accessori come parte della dotazione alla vendita - avesse desiderato eseguire un upgrade. Nell'ultimo periodo di produzione, in effetti, Fiat svuot\u00f2 i magazzini creando alcune edizioni per l'estero , ed inserendoci componentistica rimasta invenduta. Oltre a ci\u00f2, l'aggiunta continua - ed esasperata, nell'ultimo periodo - sulle auto di parti, cablaggi e centraline elettroniche non previste nel progetto iniziale , caus\u00f2 problemi di compatibilit\u00e0 sui body computer, non in grado di riconoscere sistemi, oltre che incongruenze nelle omologazioni (alcune scocche in giacenza ed omologate come progression vennero di fatto smontate e riaddobbate con componenti luxury e accessori ulteriori, rimarchiate commercialmente con sigle diverse, e vendute presso mercati stranieri). Anche nel caso degli accessori, quelli elettrici ed elettronici sono oramai resi obsoleti. \nAlfa Romeo GT Cabrio Concept.\nNel 2005, sulla base della GT, viene realizzato da Bertone un esemplare unico in versione cabrio, richiesto dalla signora Lilli Bertone. Nonostante l'apprezzamento da parte dell'Alfa Romeo ed i consensi del pubblico la vettura non avr\u00e0 un futuro produttivo.\nLa GT e le forze dell'ordine.\nLa Alfa Romeo GT \u00e8, dai tempi della 2000 Sprint, la prima vettura coup\u00e9 del biscione ad essere ufficialmente utilizzata da una forza di polizia. \u00c8 la polizia australiana ad averla scelta per le sue caratteristiche di accelerazione e manovrabilit\u00e0 all'interno dei centri abitati e negli eventuali allunghi in inseguimento. Viene infatti utilizzata per compiti di pattugliamento, appostamento e controllo del territorio in zone residenziali."}
{"id": "152097", "revid": "306856", "url": "https://it.wikipedia.org/wiki?curid=152097", "title": "Gruppo Ortles-Cevedale", "text": "Il gruppo Ortles-Cevedale (\"Ortlergruppe\" o \"Ortler-Alpen\" in tedesco) \u00e8 un gruppo montuoso delle Alpi Retiche meridionali (Alpi dell'Ortles), posto in Italia settentrionale fra Trentino-Alto Adige e Lombardia e incluso nel Parco nazionale dello Stelvio, uno dei maggiori gruppi montuosi alpini, con numerose cime che oltrepassano ampiamente i 3.000 m di altitudine, sfiorando i 4.000 m (il secondo per altezza delle Alpi Retiche e delle intere Alpi orientali dopo il massiccio del Bernina), e numerosi ghiacciai. Ai piedi delle cime maggiori si trovano alcune localit\u00e0 turistiche estive e invernali di importanza internazionale quali Bormio, Pejo, Santa Caterina Valfurva, Trafoi, Solda, Val M\u00fcstair.\nGeografia.\nIl gruppo Ortles-Cevedale occupa un'area molto estesa, delimitata da profonde vallate di origine glaciale. A ovest, la Valtellina lo separa da altri massicci montuosi delle Alpi Retiche tra cui il Bernina, a sud \u00e8 chiuso dall'alta valle Camonica e dalla val di Sole, che lo separano dalle Alpi dell'Adamello e della Presanella, mentre ad est si apre in un ventaglio di catene secondarie che dominano la val Venosta.\nLa dorsale principale inizia al passo dello Stelvio (2.758\u00a0m), il secondo pi\u00f9 alto valico transitabile d'Europa che collega Bormio a Trafoi, e si innalza in numerose vette al di sopra dei 3.500 m, come la punta Thurwieser (3.652\u00a0m), il Gran Zebr\u00f9 (3.857\u00a0m), il Cevedale (3.769\u00a0m), per culminare con la vetta dell'Ortles con i suoi 3.905 m. Da questa dorsale si staccano creste secondarie, comunque molto elevate, che dividono tra loro importanti vallate.\nSul versante altoatesino, da nord verso sud si incontrano la valle di Trafoi, la valle di Solda, la val Martello, tributarie della media Val Venosta, e la val d'Ultimo, che confluisce nella valle dell'Adige a sud di Merano. La vetta pi\u00f9 alta del gruppo, l'Ortles, si eleva sulla dorsale che divide la valle di Solda dalla valle di Trafoi. Sul versante lombardo, la Valfurva (che culmina al passo Gavia, un altro importante valico percorso da una strada carrozzabile) divide il massiccio dalla Catena Solbretta-Gavia.\nRuotando in senso orario i limiti geografici sono: passo dello Stelvio, valle di Trafoi, bassa val Venosta, Merano, val d'Ultimo, passo di Rabbi, val di Rabbi, val di Sole, passo del Tonale, val di Pezzo, valle delle Messi, passo di Gavia, valle di Gavia, Valfurva, alta Valtellina, valle del Braulio, passo dello Stelvio.\nClassificazione.\nSecondo la classificazione della SOIUSA si tratta di un supergruppo alpino con la seguente classificazione:\nSecondo l'AVE possiede confini diversi. In particolare ingloba la catena delle Maddalene e la catena Casina-Umbrail-Pizzo della Forcola che sono attribuite dalla SOIUSA, rispettivamente, alle Alpi della Val di Non ed alle Alpi della Val M\u00fcstair. Costituisce il gruppo n. 48a di 75 nelle Alpi Orientali\nSuddivisione.\nSecondo la SOIUSA il gruppo \u00e8 suddiviso in tre gruppi ed undici sottogruppi:\nCime.\nIl gruppo \u00e8 costituito da numerose cime tra le pi\u00f9 alte della Lombardia e del Trentino-Alto Adige (in particolare, il monte Ortles \u00e8 il pi\u00f9 elevato della regione).\nIn particolare il Cevedale \u00e8 la prima vetta delle \"tredici cime\" che contribuiscono alla formazione di uno dei pi\u00f9 grandi ghiacciai italiani: il ghiacciaio dei Forni.\nAlpinismo.\nIl gruppo dell'Ortles-Cevedale \u00e8 uno dei gruppi pi\u00f9 noti del Tirolo in cui si praticano tutte le discipline dell'alpinismo. La storia alpinistica del gruppo inizia con la prima salita dell'Ortles nel 1804 da parte di Johann Klausner, Johann Leitner e Joseph Pichler lungo un canalone che incide la parete sud-ovest, in Valle di Trafoi. Nel resto del XIX secolo tutte le cime principali del gruppo vengono scalate sistematicamente ed i loro versanti esplorati; particolarmente attivo nel gruppo \u00e8 Julius Payer che compie ben 66 prime ascensioni con lo scopo di mappare ed esplorare tutti i valichi e le creste del massiccio. \u00c8 in questo periodo che si assiste anche alla nascita delle guide di montagna del gruppo quali i Pichler, i Reinstadler ed i Pinggera che accompagnano i loro clienti lungo gli itinerari pi\u00f9 rinomati e talvolta aprendone di nuovi.\nLe imprese pi\u00f9 importanti compiute nel gruppo nel corso del XIX secolo, oltre alla prima salita dell'Ortles, sono: la prima salita di uno dei due Zebr\u00f9 (incerta attribuzione) da parte di Stephan Steinberger nel 1854 che parte da solo dal Passo dello Stelvio, attraversa tutta la catena Trafoi-Thurwieser, valica il Passo dell'Ortles e scende sulla vedretta Zebr\u00f9, conquista una delle due cime (egli ha sempre affermato il Gran Zebr\u00f9) eppoi ritorna al Passo dello Stelvio, il tutto in 18 ore di cammino; la scalata della parete nord del Gran Zebr\u00f9 da parte di B. Minnigerode e compagni nel 1879, senza ramponi ed intagliando pi\u00f9 di 1500 gradini nel ghiaccio; la prima ascensione del canale est dell'Ortles da parte di Otto Sch\u00fcck e compagni nel 1879; la salita solitaria della parete nord della Punta Thurwieser di G. Lammer nel 1893; la prima salita della parete nord-est del Monte Zebr\u00f9 di Beatrice Tomasson e guide nel 1898.\nNel XX secolo il massiccio conosce la tragedia della Prima Guerra Mondiale che vede la contrapposizione degli Alpini (Regno d'Italia) e dei Kaisersch\u00fctzen (Tirolo, Impero Austroungarico) con un sistema di baracche, teleferiche, gallerie nel ghiaccio e posizioni avanzate che partono dal Passo dello Stelvio, dominato dal Monte Scorluzzo, passano per il Monte Cristallo, Cima Tuckett e Cime Campana tenute dagli Austriaci (con gli Italiani arroccati lungo il versante meridionale) fino al complesso Trafoi-Thurwieser, saldamente tenuto dagli Alpini e teatro di aspre battaglie d'alta quota. La linea del fronte passa poi rispettivamente sulle cime dell'Ortles e del Gran Zebr\u00f9; sulla prima gli Austriaci vi fissano le artiglierie, sulla seconda i due schieramenti sono a circa 80 m di distanza e presidiano le forcelle di accesso alla Valle di Solda e Val Zebr\u00f9, solo l'intermedio Monte Zebr\u00f9 non venne presidiato, a causa della sua scomoda posizione che non permetteva facili rifornimenti a nessuno dei due contendenti.\nLa frontiera scende poi dal Gran Zebr\u00f9 sul Ghiacciaio dei Forni, passando poi per la Punta San Matteo, punto cardine della zona e con le cime vicine che erano di rinforzo rispettivamente per i due contendenti e prosegue tagliano in due il massiccio dell'Albiolo fino al Passo del Tonale. La linea del fronte rimane immutata negli anni della Grande Guerra, a causa delle difficolt\u00e0 offerte dal territorio, anche se si registrano diversi tentativi da parte di entrambi gli schieramenti di aprirsi passaggi e di guadagnare posizioni vantaggiose rispetto al nemico. Le battaglie pi\u00f9 significative sono quelle combattute sul Monte Cristallo, sulla Cima Trafoi, sulla Punta San Matteo e sull'Albiolo e passo Tonale.\nDopo la cruenta parentesi della Grande Guerra gli alpinisti tornano a frequentare le pareti del gruppo aprendo nuovi e difficili itinerari come la via diretta Ertl-Brehm del 1930 alla nord del Gran Zebr\u00f9, la via Ertl-Schmidt alla nord dell'Ortles nel 1931, la via alla parete sud-ovest di Gino Sold\u00e0 e Giuseppe Pirovano del 1934, la scalata della parete nord del Pizzo Tresero di Negri e Prati del 1936. La Seconda Guerra Mondiale interrompe nuovamente le attivit\u00e0 nel gruppo che riprendono poi negli anni '50, anni in cui fa la sua comparsa Kurt Diemberger che apre in solitaria una nuova via sul Monte Zebr\u00f9 e scala la grande Meringa del Gran Zebr\u00f9 con Knapp e Unterweger, aprendo la pi\u00f9 difficile via in ghiaccio dei suoi tempi (1956). Gli anni '60 sono quelli delle grandi imprese invernali del gruppo di meranesi di D. Drescher, H. Larcher, U K\u00f6ssler e H. Authier che ripetono nella stagione fredda tutte le pi\u00f9 importanti vie del gruppo (anche se la prima invernale alla diretta Brehm-Ertl \u00e8 di J. Canali e G. Nessi nel 1961).\nFanno la loro comparsa ora anche i fratelli Messner che scalano direttamente il seracco della via Ertl-Schmidt dell'Ortles, aprendo una via in ghiaccio breve ma estremamente difficile, e Peter Holl che nel 1963 scala le placche a destra del canalone Ertl e vince direttamente il bordo della Vedretta dell'Ortles con quella che \u00e8 indubbiamente la via pi\u00f9 ardua tracciata fino ad allora nel massiccio. Gli anni '70 sono quello dello sci estremo con le incredibili e difficilissime discese di Heini Holzer che dal 1970 al 1977 ripercorre in discesa con gli sci tutti gli itinerari classici del gruppo (Minnigerode al Gran Zebr\u00f9, Minnigerode e Sch\u00fcckrinne all'Ortles, ecc...). L'alpinismo nel gruppo Ortles-Cevedale continua ancora ai nostri giorni, nonostante il ritiro dei ghiacciai ed il mutamento delle condizioni delle montagne, con l'apertura di nuovi e sempre pi\u00f9 ardui itinerari quali ad esempio \"Ghost Zebr\u00f9\" sulla parete sud del Gran Zebr\u00f9, attraverso effimere colate di ghiaccio, e \"Schac Matt\", una nuova via di ghiaccio e roccia che richiede un uso raffinatissimo del dry-tooling attraverso gli strapiombi basali del Gran Zebr\u00f9.\nRifugi.\nPer favorire l'escursionismo di alta quota e l'ascesa alle cime nel massiccio Ortles-Cevedale sono presenti alcuni rifugi alpini:"}
{"id": "152098", "revid": "327773", "url": "https://it.wikipedia.org/wiki?curid=152098", "title": "Ortles", "text": "L'Ortles (\"Ortler\" in tedesco, \"\u00d2rtles\" in solandro, \"Ort\u00e8l\" in lombardo), \u00e8 una montagna delle Alpi Retiche meridionali. Con un'altitudine di 3.905 , costituisce la cima pi\u00f9 elevata del gruppo Ortles-Cevedale e la vetta pi\u00f9 alta della regione Trentino-Alto Adige.\nToponimo.\nIl nome della montagna, attestato nel 1770 come \"Ortles spiz der h\u00f6chste im ganzen Tyrol\" (Anich), nel 1804 come \"Orteles\", nel 1840 come \"Ortlesspitze\" e nel 1900 come \"Ortler\", deriva dai due masi \"Au\u00dferortl\" e \"Innerortl\" a Solda. La montagna fu chiamata \"des Ortles Berg\", la cima del maso Ortl (il cui genitivo \u00e8 \"Ortls\"), il cui nome a sua volta \u00e8 da rincondurre ai patronimici tedeschi \"Ortnit\" o \"Ortwin\" di cui \u00e8 un diminutivo. Ne \u00e8 comprova la forma dialettale antica per la montagna, che risulta essere proprio \"Ortl\".\nDescrizione.\n\u00c8 una delle montagne pi\u00f9 imponenti delle Alpi Retiche meridionali e rappresenta il punto culminante del massiccio. Con i suoi 3905 metri di quota, risulta essere la vetta pi\u00f9 elevata della provincia autonoma di Bolzano e della regione Trentino-Alto Adige. In passato, prima che l'Alto Adige/\"S\u00fcdtirol\" venisse accorpato al territorio italiano nel 1919, era anche la pi\u00f9 alta vetta dell'Impero Austroungarico (oggi la montagna pi\u00f9 alta dell'Austria \u00e8 il Gro\u00dfglockner). Per un breve periodo, prima che la sua altezza fosse misurata, fu erroneamente ritenuta la terza montagna delle Alpi.\nSi trova completamente in territorio altoatesino (e non al confine con la Lombardia) poich\u00e9, a differenza delle altre maggiori vette del massiccio, quali il Gran Zebr\u00f9 o il Cevedale, essa non si eleva sulla dorsale principale bens\u00ec sul crinale che divide le valli di Trafoi e di Solda.\n\u00c8 costituito, come il vicino Monte Zebr\u00f9 e il Gran Zebr\u00f9, da un basamento cristallino (filladi quarzifere) appartenente alle cosiddette falde austroalpine, unit\u00e0 costitutiva dell'ossatura delle Alpi Centrali. Sopra il basamento cristallino si elevano gli edifici sommitali, costituiti da dolomia leggermente metamorfica riconoscibile per il colore chiaro e caratterizzata da una certa resistenza all'erosione (al contrario delle pi\u00f9 tenere rocce del basamento che danno luogo a pendii pi\u00f9 dolci).\nNel 2011, all'interno del progetto \"Ortler Ice Core\", l'Universit\u00e0 di Ohio assieme all'Ufficio Idrografico della Provincia Automoma di Bolzano ha effettuato dei carotaggi sul ghiacciaio dell'Ortles per analizzare la struttura del ghiaccio ed effettuare ricerche climatologiche sul lungo periodo.\nAlpinismo.\nCronologia delle ascensioni.\nLa storia dell'alpinismo sull'Ortles inizia nella primavera del 1804. In quel periodo, giunse voce nelle valli ai piedi della montagna (all'epoca quasi isolate, non essendo stata ancora costruita la strada del Passo dello Stelvio) di una lauta ricompensa che sarebbe stata assegnata dall'arciduca Giovanni d'Austria (fratello dell'allora imperatore d'Austria Francesco II) a chi avesse scalato l'Ortles, la vetta pi\u00f9 alta del Tirolo e di tutto l'impero.\nIl bando fu accettato dal dottor Johannes Nepomuk Gebhard, botanico di Salisburgo, ufficiale delle truppe alpine e topografo al servizio dell'Impero austriaco. Tent\u00f2 tutta l'estate del 1804, quasi ogni giorno, usufruendo anche dell'aiuto di numerose guide locali, ma mai raggiunse la vetta. Pochi giorni prima del deludente ritorno, il 26 settembre, un cacciatore di camosci della Val Passiria, Joseph Pichler (detto \"Pseirer Josele\", Giuseppe della Passiria), si propose di aiutarlo. A Pichler vennero assegnati due compagni di spedizione, che l'ufficiale imperiale incaricato di certificare l'ascensione aveva messo a disposizione in veste di accompagnatori.\nPoco dopo la mezzanotte del giorno successivo, la squadra si mosse dalle Tre Fontane Sacre poste a monte di Trafoi, risal\u00ec il \"Bergl\" e la vedretta inferiore dell'Ortles, ai piedi delle infide pareti delle \"Hintere Waldn\", e guadagnando infine la sommit\u00e0 di queste ultime (passando per il difficile \"colatoio rosso\") per sbucare sulle distese nevose della vedretta superiore, a pochi passi dalla vetta. La cima fu raggiunta alle 10 del mattino, dopodich\u00e9 il gruppo inizi\u00f2 la discesa, per la medesima via di salita, che si concluse alle 8 di sera.\nGebhard dovette aspettare l'anno successivo per raggiungere la vetta, sempre aiutato dal Pichler, che da allora fu la guida ufficiale dell'Ortles. Il 28 agosto 1805 fu issata sulla cima una grande bandiera di lino visibile anche dal fondovalle, e il 13 settembre Gebhard ordin\u00f2 di portare in vetta un palo di legno ricoperto di paglia e imbevuto di pece, per appiccare in cima un fal\u00f2 allo scopo di convincere la popolazione valligiana, in parte ancora incredula, dell'avvenuta conquista dell'Ortles. L'Ortles fu affrontato varie volte negli anni successivi, anche per vie differenti, attrezzate da Pichler stesso.\nLa via normale nord fu aperta dal celebre alpinista inglese Francis Fox Tuckett nel 1864 e ripercorsa l'anno successivo da Julius Payer ed Edmund von Mojsicovics, fondatore dell\"'Oesterreichischer Alpenverein\" (il club alpino austriaco). Da allora nuove vie furono aperte, su tutti i versanti (tra cui i difficili canaloni ad est e a sud e l'aspra cresta dell'\"Hochjoch\") e con difficolt\u00e0 sempre crescenti.\nLa grandiosa parete nord, tra i maggiori itinerari su ghiaccio delle Alpi orientali, fu vinta nel 1931 da Franz Schmid (che assieme al fratello Toni fu il primo a salire la parete nord del Cervino). Nel 1963 Peter Holl ed Helmut Witt aprirono una difficile via sul lato destro della parete nord, superando difficili placche rocciose e vincendo direttamente il seracco del ghiacciaio nel suo punto pi\u00f9 vulnerabile, poi Reinhold e G\u00fcnther Messner ne superarono il seracco centrale nel 1964, mentre nel 1979 K. Jeschke e M. Burtschler la discesero sugli sci.\nItinerari di salita.\nVia normale nord.\nAperta da Tuckett e compagni nel 1864, la via normale sul versante nord inizia al Rifugio Payer, raggiungibile da Solda (\"Sulden\" in tedesco), unico centro abitato della valle omonima. \u00c8 ritenuta la pi\u00f9 facile tra tutte le vie normali che salgono alla vetta dell'Ortles, ma presenta comunque diverse asperit\u00e0 e richiede buone doti alpinistiche, adeguata attrezzatura e preparazione, nonch\u00e9 esperienza, soprattutto a causa dei pericoli oggettivi comportati dall'attraversamento del ghiacciaio. Il grado di difficolt\u00e0 dell'itinerario varia a seconda dei tratti. Vi sono passaggi attrezzati su roccia (EEA), salita su terreno misto di roccia, neve o ghiaccio (AG), passaggi su roccia non attrezzati (III). Globalmente la salita \u00e8 quotata PD+ e richiede in media 4 ore.\nDal rifugio, posto a quota 3029\u00a0m, si risale su terreno misto la cresta nord di Punta Tabaretta (passaggi di facile arrampicata su roccette) prima di affrontare la prima parete vera e propria, attrezzata con scale e catene (una sorta di via ferrata) e alta circa 60 metri, che precede una serie di placche abbastanza esposte, ma comunque attrezzate, prima di approdare sul ghiacciaio a quota 3204 metri. Lo si attraversa verso destra risalendo poi un ripido canale ghiacciato (\"Eisrinne\"). Qui il ritiro del ghiacciaio negli ultimi tempi ha lasciato scoperta una parete di roccia di circa 15 metri che \u00e8 necessario superare in arrampicata libera (III grado) giungendo quindi al Bivacco Lombardi (3316\u00a0m). Dal bivacco la pendenza del ghiacciaio \u00e8 inizialmente non trascurabile (40\u00b0) e sulla sua superficie compaiono numerosi crepacci, per divenire poi pi\u00f9 dolce e regolare, fino alla vetta.\nLa via di discesa ripercorre a ritroso il medesimo itinerario.\nVia del Coston di Dentro.\nLa via del Coston di Dentro (in tedesco \"Hintergrat\") \u00e8 una delle vie pi\u00f9 frequentate per la salita all'Ortles e anche una delle prime ad essere aperte (Joseph Pichler l'affront\u00f2 per la prima volta nel 1805, un anno dopo la prima salita assoluta sulla vetta) ma \u00e8 pi\u00f9 lunga e difficile rispetto alla normale nord. Si sviluppa per circa 1250\u00a0m di dislivello dal rifugio Coston (\"Hintergrath\u00fctte\" secondo la toponomastica locale) situato a 2661\u00a0m di quota e raggiungibile da Solda in due ore e mezza di cammino mediante un comodo sentiero.\nLa via si sviluppa su roccia (II e III grado, con due passaggi di IV grado inferiore) e su neve (pendenza massima 40\u00b0), ed \u00e8 classificabile nel suo complesso come AD- (abbastanza difficile). Le guide stimano un tempo di percorrenza di 5 o 6 ore calcolate a partire dal rifugio.\nEsistono altre vie molto remunerative all'Ortles, tutte di elevato impegno alpinistico e con elevati pericoli oggettivi, tra cui:\nVia Holl-Witt \nSi tratta di uno dei pi\u00f9 ardui itinerari di misto delle Alpi Orientali, che s'insinua sulle placche tondeggianti a destra della via Ertl, cercandone i punti meno pericolosi; la roccia \u00e8 friabile e ci sono vari salti verticali di ghiaccio, compreso il pi\u00f9 arduo, che \u00e8 il seracco sommitale della Vedretta Alta dell'Ortles, il quale viene scalato sulla sinistra nel punto dove \u00e8 pi\u00f9 stretto. La via \u00e8 stata aperta nel 1963 da Peter Holl ed Helmut Witt, per un totale di 1300 m, di cui 600 di via nuova, con passaggi di IV e V in roccia e vari tratti di ghiaccio a 90\u00b0, compreso il seracco di circa 40 m, ED.\nVia Ertl.\nIl grande scivolo nord di ghiaccio dell'Ortles \u00e8 stato vinto nel 1931 dalla cordata di Hans Ertl e Franz Schmitt e costituisce la pi\u00f9 grandiosa ascensione su ghiaccio delle Alpi Orientali, molto ripetuta ma anche temuta per le scariche di sassi e ghiaccio lungo l'impluvio. Le dimensioni della parete sono notevoli, 1300\u00a0m (una delle pi\u00f9 alte pareti delle Alpi) e la pendenza varia a seconda delle condizioni dei seracchi a 2/3 del tragitto (da 55\u00b0 a 70\u00b0, con qualche tratto pi\u00f9 inclinato, TD). Due varianti sono state tracciate nella parte mediana lungo i seracchi, oggi notevolmente ridotti, ma che spesso vengono ripercorse per aggiungere impegno alla via: la variante dei fratelli Messner del 1964 che vince i muri di ghiaccio direttamente con pendenze di 80\u00b0 e un tratto a 90\u00b0, la variante Gilardoni-Zappa del 1968 che invece li aggira a sinistra con pendenze di 70\u00b0-75\u00b0.\nParete Nord-ovest.\nLa prima salita \u00e8 stata compiuta dalle guide alpine Eraldo Meraldi e Giuseppe 'Popi' Miotti nel febbraio del 1989. La scelta del periodo invernale fu dovuta al tentativo di minimizzare i pericoli di eventuali crolli di ghiaccio dall'immenso seracco che sovrasta gran parte della linea di salita e anche dalla notevole friabilit\u00e0 dei tratti rocciosi. Partiti da Tre Fontane in un unico balzo i due raggiunsero la fine delle difficolt\u00e0 gi\u00e0 verso sera bivaccando in un crepaccio un centinaio di metri sotto la cima. La maggiore difficolt\u00e0 fu data dal superamento di una lunga cascata ghiacciata che consente l'unica via d'uscita dal grande anfiteatro sottostante il seracco (85\u00b0).\nRothbockgrat.\nLa cresta nord-nord-est, salita per la prima volta nel 1904 da Heinrich Rothbock con Franz Pinggera e Friederich Angerer \u00e8 la cresta pi\u00f9 difficile dell'Ortles, si sviluppa per oltre 1300\u00a0m, alternando tratti in roccia di IV e pendii di ghiaccio a 50\u00b0, attualmente la difficolt\u00e0 \u00e8 intorno a D+.\nMarltgrat.\nLa via di cresta pi\u00f9 grandiosa all'Ortles ma anche pi\u00f9 temuta per la friabilit\u00e0 della roccia salita nel 1889 da Otto Fischer, Louis Friedmann, Edmund Matasek, Robert Hans Schmitt e Albert von Krafft. Ha uno sviluppo di 2200\u00a0m ed \u00e8 valutata D.\nSchuckrinne.\nIl canalone est \u00e8 un'altra via di ghiaccio grandiosa ma \u00e8 anche la pi\u00f9 pericolosa dell'Ortles, salibile in poche occasioni particolarmente favorevoli della montagna, percorso la prima volta da Otto Schuck, Peter Dangl e Peter Reinstadler nel 1879. \u00c8 valutato D- con pendii fino a 55\u00b0 e rocce di III UIAA per un dislivello di 1100\u00a0m.\nMinnigeroderinne.\nSi tratta di una bella ascensione su ghiaccio nel cuore della parete sud dell'Ortles aperta da Baptist Minnigerode con Alois e Johann Pinggera nel 1879. Lo stesso Minnigerode apr\u00ec nel 1881 una variante diretta per un canale secondario alla cima. Ripetute entrambe. Il canale principale termina sull'Hintergrat ed \u00e8 alto 600\u00a0m con pendii fino a 60\u00b0, la via diretta ha 300\u00a0m in pi\u00f9 e termina dritta in vetta.\nSulla parete ovest dell'Ortles, la pi\u00f9 nascosta, selvaggia e imponente sono stati aperti diversi itinerari, tra cui uno firmato Sold\u00e0 e Pirovano che non sono mai stati ripetuti, su roccia in parte friabile e sotto la minaccia delle slavine. L'unico remunerativo e sovente ripetuto \u00e8:\nMeranerweg.\nSi tratta di un itinerario di cresta aperto da Oster e Joseph Mazagg nel 1877 che si sviluppa per 1700\u00a0m e valutato AD- . Attrezzato gi\u00e0 nel 1910, abbandonato per un lungo periodo \u00e8 ora stato nuovamente restaurato. La via parte dal Rifugio Borletti, sale per cresta al Corno Plaies e da qui sale sul ghiacciaio fino in cima."}
{"id": "152099", "revid": "124077615", "url": "https://it.wikipedia.org/wiki?curid=152099", "title": "Gran Zebr\u00f9", "text": "Il Gran Zebr\u00f9 (\"K\u00f6nigsspitze\" in tedesco) \u00e8 una montagna di 3857\u00a0m s.l.m. nel gruppo Ortles-Cevedale, di cui \u00e8 la seconda vetta per altezza dopo l'Ortles, davanti al Cevedale, ed \u00e8 anche la seconda vetta pi\u00f9 alta del Trentino-Alto Adige.\nDescrizione.\nLocalizzazione.\nIl Gran Zebr\u00f9 \u00e8 il secondo punto pi\u00f9 elevato, dopo l'Ortles stesso, della regione Trentino-Alto Adige. Il confine tra quest'ultima e la Lombardia (provincia di Sondrio per essere precisi) passa esattamente per la cima, facendo di essa la pi\u00f9 elevata vetta \"lombarda\" del massiccio, e tra le pi\u00f9 alte della regione, superata solo da alcuni picchi del gruppo del Bernina.\nRispetto alla vetta dell'Ortles, cima principale del gruppo, il Gran Zebr\u00f9 si innalza circa quattro chilometri a sud-est, lungo la dorsale principale del massiccio che dal Monte Cristallo (3434\u00a0m) conduce sino al Cevedale (3769\u00a0m).\nIl suo profilo affilato domina due valli di alta quota: la Val Zebr\u00f9 sul versante valtellinese, tributaria della bassa Valfurva in cui confluisce a est di Bormio, e la Valle di Solda (\"Suldental\") sul versante tirolese, tributaria della Val Venosta.\nMorfologia del rilievo e note geologiche.\nLa vetta del Gran Zebr\u00f9 \u00e8 costituita, come peraltro le vicine vette dell'Ortles e del Monte Zebr\u00f9, da una roccia molto resistente all'erosione, la Dolomia Principale, lievemente metamorfosata. Essa poggia su un basamento cristallino, costituito prevalentemente da filladi. Piuttosto compatta, la dolomia d\u00e0 origine a formazioni ardite e rilievi scoscesi: la cima del Gran Zebr\u00f9 \u00e8 una piramide piuttosto regolare i cui spigoli hanno un'inclinazione superiore ai 45 gradi.\nStoria.\nIl nome e la leggenda.\nLa montagna, situata esattamente sul confine tra la Valtellina e il Tirolo, e quindi tra la Lombardia e l'Alto Adige, ha due nomi che si affiancano nella cartografia ufficiale, uno insubre, poi adottato anche in italiano (\"Gran Zebr\u00f9\") e uno tedesco (\"K\u00f6nigsspitze\", che significa \"cima del Re\").\nI due nomi, che apparentemente non danno adito a nessuna correlazione tra di essi, sono in realt\u00e0 legati da una leggenda che affonda le sue origini sino al medioevo, che parla appunto di un sovrano, Johannes Zebrusius, chiamato \"il Gran Zebr\u00f9\", feudatario nel XII secolo della Gera d'Adda (territorio realmente esistente, oggi in provincia di Bergamo). Johannes si innamor\u00f2 (ricambiato) di Armelinda, figlia di un castellano del Lario, il quale per\u00f2 si opponeva alla loro relazione. Al fine di fare colpo agli occhi del padre di lei e convincerlo a dargli la figlia in sposa, Johannes prese parte a una crociata in Terrasanta, rimanendovi per quattro anni.\nAl suo ritorno per\u00f2 ebbe una sgradita sorpresa: il padre di Armelinda non solo non aveva cambiato parere, ma addirittura aveva concesso in sposa la figlia a un nobile milanese. Costernato e depresso Zebrusius decise di abbandonare il suo feudo e l'arte della guerra e recarsi in montagna, dove avrebbe vissuto da eremita, scegliendo come dimora la val Zebr\u00f9, dominata dalla montagna. L\u00ec visse in solitudine per trent'anni e un giorno, cercando di dimenticare il passato con la meditazione e la preghiera, e quando sent\u00ec che stava giungendo la sua ora si sdrai\u00f2 su un tronco collegato a un congegno di sua invenzione, che fece precipitare sul suo corpo un grande masso bianco, sul quale egli aveva precedentemente inciso \"Joan(nes) Zebru(sius) a.d. MCCVII\". Tale masso \u00e8 visibile ancora oggi, al limite inferiore del Ghiacciaio della Miniera.\nLo spirito del sovrano, purificato dal dolore e da anni di privazioni, sal\u00ec sino sulla vetta della montagna che divenne il castello degli spiriti meritevoli, del quale l'anima di Zebrusius \u00e8 il re.\nLa leggenda e l'origine del nome italiano (e lombardo) della montagna si intrecciano. \u00c8 probabile infatti che il nome \"Zebr\u00f9\" (che identifica anche un'altra vetta poco lontana, il Monte Zebr\u00f9) derivi dalla radice celtica \"se\" (spirito buono, santo) e dal termine \"brugh\", anch'esso celtico, che significa rocca o fortezza, \"castello degli spiriti buoni\", appunto.Altre ricerche etimologiche per\u00f2 farebbero derivare il nome \"Zebr\u00f9\" dal latino \"super\", cio\u00e8 sopra, pi\u00f9 in alto di qualsiasi altra montagna, la cima pi\u00f9 alta (quando n\u00e9 l'Ortles n\u00e9 il Gran Zebr\u00f9 erano ancora stati misurati \u00e8 probabile che si ritenesse che quest'ultimo fosse il pi\u00f9 elevato del massiccio).\nInfine, nonostante la leggenda stessa possa indurlo a pensare, non vi \u00e8 alcuna relazione tra di essa e il nome tedesco della montagna. \"K\u00f6nigsspitze\" e \"K\u00f6nigswand\" sembrano derivare da un errore dei topografi austriaci nel trascrivere il nome tirolese, \"Cun\u00ecgglspizze\", che non avrebbe a che fare con \"K\u00f6nig\" (re, sovrano) bens\u00ec con \"K\u00f6nich\", ossia cunicolo (il versante altoatesino della montagna \u00e8 scavato da diverse miniere). Una seconda ipotesi fa comunque derivare il nome realmente dall'autorit\u00e0 regale, essendo la montagna posta al confine fra l'ex contea del Tirolo e il regno della Lombardia. Inoltre la forma dialettale venostana per \"K\u00f6nig\" \u00e8 \"Kiini\" (e \"Kiiniwant\" per \"K\u00f6nigswand\"), e gli etimi \"K\u00f6nig\" e \"Kaiser\" (imperatore) ricorrono abbastanza spesso nella toponomastica montanara (sud) tirolese.\nLe prime ascensioni.\nCome pressoch\u00e9 tutte le altre vette pi\u00f9 alte delle Alpi Retiche il Gran Zebr\u00f9 fu scalato per la prima volta nel XIX secolo. La letteratura alpinistica assegna alla cordata composta dall'alpinista-esploratore inglese Tuckett, dai fratelli Buxton, anch'essi britannici, e dalle guide tirolesi Biener e Michel il privilegio della prima assoluta, il 3 agosto 1864. Il gruppo segu\u00ec la via della cresta est, senza l'uso di ramponi.\nIn realt\u00e0, non fu mai chiarito se effettivamente Tuckett e compagni furono i primi a mettere piede sulla vetta della montagna. Sei anni prima, comparve su un giornale cattolico un articolo dal titolo \"\u00dcber das Stilfser Joch auf den Zebru oder die K\u00f6nigsspitze\" (che suonerebbe in italiano come \"dallo Stelvio al Gran Zebr\u00f9\") il cui autore si firmava con lo pseudonimo di Traunius. In questo articolo egli raccontava di essere partito da Monaco e aver raggiunto, \"a piedi\" e da solo, il paese di Trafoi il 2 agosto del 1854, alla base della montagna. Proseguiva poi dicendo di essersi accampato allo Stelvio e da l\u00ec aver attraversato i ghiacciai del versante occidentale del massiccio sino ai piedi del Gran Zebr\u00f9, per poi arrampicarsi su pendii ripidissimi sino a guadagnare la vetta. Nello stesso racconto, il misterioso alpinista afferm\u00f2 di aver accusato disturbi alla vista durante la discesa (i sintomi da lui descritti possono far pensare a una forma di mal di montagna) ma di essere giunto comunque a una casa cantoniera della strada dello Stelvio dove si ripos\u00f2.\nTraunius in realt\u00e0 si chiamava Stephan Steinberger ed era un seminarista di Ruhpolding (Alta Baviera), poi ordinato sacerdote ed entrato nell'ordine dei cappuccini nel 1864 con il nome di Padre Corbinian. La veridicit\u00e0 del racconto di Steinberger e la sua buona fede non furono messe in discussione, ma i pi\u00f9 eminenti alpinisti del tempo e le guide locali gli contestarono di aver confuso la vetta del Gran Zebr\u00f9 con qualche altra cima del massiccio, in quanto - secondo le loro dichiarazioni - la denominazione delle cime era all'epoca ancora molto imprecisa e differente a seconda del posto, e sarebbe stato comunque impossibile scalare il versante sud del Gran Zebr\u00f9 da solo e senza attrezzatura, fuorch\u00e9 un bastone da montagna. La critica alpinistica assegn\u00f2 quindi alla squadra di Tuckett, dei Buxton, di Biener e Michel la prima ascensione storicamente accertata, come ricorda Bruno Credaro in \"Storie di guide, alpinisti, cacciatori\".\nDopo la salita degli inglesi, le prime ripetizioni furono effettuate da Freshfield e compagni, e successivamente da Payer con Pinggera. Molti altri alpinisti approcciarono la montagna dai vari versanti: Meurer e Pallavicini giunsero in vetta salendo lungo la difficile cresta del \"Suldengrat\", il professor Minnigerode scalando la parete nord senza ramponi e senza l'uso di chiodi, nel 1881. Leslie Stephen, padre di Virginia Woolf, sal\u00ec anch'egli sulla vetta, ma si lament\u00f2 della nebbia che gli impediva di ammirare il panorama, come scrisse in \"The play-ground of Europe\".\nLa grande guerra.\nLa zona fu interessata, nel periodo tra il 1915 e il 1918, dal fronte italo-austriaco nel contesto della Prima guerra mondiale. Nella fattispecie, il Gran Zebr\u00f9 fu occupato dagli Sch\u00fctzen di Nauders il 17 maggio 1917, salendo da est lungo un difficile pendio ghiacciato. La cima serv\u00ec quindi da vedetta finch\u00e9 anche gli Alpini italiani non tentarono di attaccarla.\nLa salita dal versante lombardo, ove si trovava la postazione italiana, presentava per\u00f2 grandi difficolt\u00e0 tecniche e logistiche. Gli Alpini, pi\u00f9 alpinisti che soldati in queste occasioni, disposero una corda fissa per i primi 300 metri di salita (la parete ne misura circa mille) per facilitare l'attacco (in entrambi i sensi, sia alpinistico sia militare) alla cima. Nella notte del 3 giugno, cinque soldati scelti guidati dal sergente Giuseppe Tuana Franguel, seguiti da una squadra con i rifornimenti e le munizioni, si inerpic\u00f2 lungo la corda sino al termine, ove iniziava la scalata vera e propria.Nella completa oscurit\u00e0 i cinque alpini approcciarono la parete, affrontando una via mista (roccia e ghiaccio) che si sviluppava per circa 700\u00a0metri, sino a guadagnare la cresta sommitale, a pochi metri dalla vetta ove si trovava la postazione austriaca. Appena fu giorno, fecero fuoco su di essa uccidendo la sentinella e si attestarono nella scomoda posizione a poche decine di metri dagli austriaci. In un paio di mesi venne costruita una baracca e scavata una piccola galleria nella roccia. La postazione assunse il nome quantomai appropriato di \"Nido d'Aquila\". Nonostante i continui tentativi di sloggiare il nemico da parte di entrambi i contendenti, le posizioni rimasero immutate fino alla fine della guerra.\nL'impresa di Diemberger.\nLa \"Meringa di ghiaccio\" (la \"Schaumrolle\" in tedesco) era un curioso ghiacciaio pensile formatosi alla sommit\u00e0 della parete nord (\"K\u00f6nigswand\"). Considerato estremamente difficile da scalare, data la sua pendenza strapiombante, fu superato nel 1956 da uno dei pi\u00f9 famosi alpinisti del XX secolo, Kurt Diemberger, dopo aver salito la parete nord, aperta per\u00f2 nell'800 da Minnigerode e ripetuta, seguendo per\u00f2 un percorso diverso, da Ertl e Brehms nel 1930.\nEgli la tent\u00f2 prima con A. Morocutti e si ferm\u00f2 per il sopraggiungere delle tenebre a 15 metri dalla sommit\u00e0, sotto il salto pi\u00f9 sporgente ed inconsistente. Una settimana dopo egli torno sulla Meringa tramite un difficile traverso dalla Suldengrat e si leg\u00f2 insieme a Knapp e Unterweger, occasionalmente conosciuti a Solda, che ripetevano la diretta Ertl. La salita divenne leggendaria e rappresent\u00f2 la pi\u00f9 grande realizzazione in ghiaccio fino a quel momento, con uso sistematico di chiodi lunghi e di staffe, definito \" VI grado in ghiaccio\".\nOggi la meringa di ghiaccio non esiste pi\u00f9. Collass\u00f2 nell'estate del 2001 a causa dell'enorme peso dovuto alle eccezionali nevicate di quell'inverno, provocando una slavina che per\u00f2 non caus\u00f2 n\u00e9 vittime n\u00e9 danni.\nAscensioni.\nIl Gran Zebr\u00f9 \u00e8 una vetta molto frequentata ed offre numerose possibili ascensioni pi\u00f9 o meno difficili tra cui le pi\u00f9 ripetute e remunerative sono:\nVia Normale.\nLa via della prima ascensione nel 1864, molto frequentata. Essa sale per la spalla e la cresta sud-est, totalmente per ghiaccio con pendii modesti eccetto il \"collo di Bottiglia\", uno stretto canale che costituisce il tratto chiave della salita (50\u00b0) e che porta alla spalla. La salita \u00e8 assai esposta e valutata PD.\nSuldengrat.\nUna delle vie di cresta pi\u00f9 belle delle Alpi, sale la cresta nord-ovest dal Passo di Solda con uno sviluppo di 1300\u00a0m e difficolt\u00e0 su roccia di III e IV UIAA. \u00c8 stata aperta nel 1880 da A. Jorg, R. Levy, J. Grill e Sepp Reinstadler. Bisogna distinguere tra Kurzer Suldengrat, quella attualmente percorsa e che parte direttamente dal passo di Solda e Langer Suldengrat che parte direttamente con uno spigolo dalle morene del ghiacciaio di Solda e percorsa molto di rado. \u00c8 valutata D-.\nVia diretta Ertl-Brehem.\n\u00c8 uno dei capolavori degli anni trenta, aperta nel 1930 da Hans Brehm e Hans Ertl e si sviluppa al centro della parete nord, quella che viene considerata come la pi\u00f9 bella parete del Trentino Alto Adige. Sale per delle costole rocciose e punta dritta all'ex meringa uscendone a destra. \u00c8 una via molto impegnativa di 750\u00a0m con passaggi su misto di IV e ghiaccio a 60\u00b0-70\u00b0, valutata TD.\nVia Diretta per la \"Meringa\".\n\u00c8 stata la salita rivelazione del giovanissimo Kurt Diemberger nel 1956. La meringa croll\u00f2 pochi anni dopo, si riform\u00f2 negli anni 60 e croll\u00f2 di nuovo nel 2001. Attualmente non si \u00e8 ancora riformata.\nVia Aschenbrenner-Treichl.\nAperta nel 1935 da uno dei fuoriclasse tedeschi dell'epoca, sale al centro della parete per le costole rocciose a sinistra della via Ertl distaccandosi da essa nel canalino di attacco e procedendo su terreno misto, valutata TD+ perch\u00e9 si sviluppa maggiormente su terreno misto lungo la costola centrale.\nVia \"Thomas Gruhl\".\n\u00c8 stata tracciata nel 1978 da W. Klimek e S. Glasegger nel canale a sinistra delle due vie precedenti con difficolt\u00e0 identiche: IV e ghiaccio a 65\u00b0-70\u00b0, valutata TD.\nVia Klimek-Gruhl.\nItinerario del 1976 percorso da W.Klimek e T. Gruhl sulla costola a sinistra della via Gruhl, su terreno misto e difficile, complessivamente ritenuto TD+\nVia Minnigerode.\nL'apertura di questa via da parte di Baptist Minnigerode con Alois Pinggera e Peter Reinstadler nel 1879 fu un grande exploit nella storia dell'alpinismo. I primi salitori non usarono chiodi da ghiaccio ed intagliarono 1500 gradini senza neppure i ramponi. La via sale nel canalone che cinge a sinistra la parete nord, partendo dal catino glaciale. Difficolt\u00e0 D per 650\u00a0m.\nCresta est.\nPercorsa nel 1894 integralmente da Valerie Svoboda d'Avignon e Heinrich Friedel con Joseph Pichler e Friedel Sch\u00f6pf, \u00e8 un classico itinerario di cresta con difficolt\u00e0 di II e III e pendii nevosi, meno famosa e frequentata della Suldengrat, si sviluppa per 1800 m su un dislivello di 1150 m. Lungo lo sperone iniziale \u00e8 stata tracciata una variante difficile di IV e V nel 1943 da C. Antiga, R. Apollonio, A. Gabellini. Difficolt\u00e0 complessiva D-.\nCanalone delle Pale Rosse.\n\u00c8 la contestata via della prima ascensione di Steinberger lungo il versante ovest nel 1854. La prima ascensione certa \u00e8 del 1881 da parte di Carl Blenzinger e Peter Reinstadler. Oggi \u00e8 una classica ascensione su neve e terreno misto di circa 50\u00b0 d'inclinazione e valutato AD.\nAltri itinerari, soprattutto recenti, sono stati tracciati lungo i fianchi del Gran Zebr\u00f9, alcuni di elevata difficolt\u00e0. Presso la cima sono ancora visibili i resti delle baracche della Grande Guerra."}
{"id": "152100", "revid": "75706", "url": "https://it.wikipedia.org/wiki?curid=152100", "title": "Cevedale", "text": ""}
{"id": "152101", "revid": "287204", "url": "https://it.wikipedia.org/wiki?curid=152101", "title": "Punta San Matteo", "text": "Punta San Matteo () \u00e8 una montagna del Gruppo Ortles-Cevedale nelle Alpi Retiche meridionali. Si trova lungo la linea di confine tra la Lombardia ed il Trentino-Alto Adige e a sud del Monte Vioz. Dal monte prende forma una parte del ghiacciaio dei Forni.\nDescrizione.\nLa Punta San Matteo \u00e8 una cima quasi totalmente nevosa che si affaccia a sud del bacino glaciale del Ghiacciaio dei Forni ed \u00e8 una delle 13 Cime che compongono la catena Cevedale-Pizzo Tresero. Tutti i suoi versanti sono ricoperti da manto nevoso e sono di modesta pendenza e facile accesso eccetto il versante nord, pi\u00f9 interessante da un punto di vista alpinistico.\nStoria.\nLa prima ascensione alla cima fu nel 1865 di J. H. Backhouse, D. W. Freshfield e F. F. Tuckett con le guide Francois D\u00e9vouassoud e Peter Michel per il versante ovest e la cresta ovest. Il nome attuale venne dato da Julius Payer nel 1866 durante la seconda ascensione del monte.\nDurante la prima guerra mondiale su questa montagna si sono combattute le battaglie pi\u00f9 alte della storia fra Italiani e Austriaci, tra le quali la Battaglia del San Matteo.\nNel 1936 venne vinta la parete nord da Kurt Richter, Rudolf Marzagg e Hans Sepp Pinggera per quello che oggi \u00e8 l'itinerario classico di salita, mentre nel 1982 Elio Pasquinoli e Luigi Zen vinsero anche il seracco che domina la parete passando a sinistra dell'itinerario classico.\nSalita alla vetta.\nLa via normale di salita alla vetta parte dal rifugio Berni (), dedicato alla memoria del capitano Arnaldo Berni (protagonista della battaglia del San Matteo) e segue a grandi linee il percorso dei primi salitori lungo il ghiacciaio di Doseg\u00f9 (difficolt\u00e0: PD/PD+).\nSempre partendo dal rifugio Berni, \u00e8 possibile una lunga variante per le creste di Vallumbrina: giunti al bivacco Battaglione skiatori monte Ortles, si superano in sequenza la cima di Vallumbrina e il successivo pizzo di Vallumbrina. Da qui, con passaggi fino al grado II, si procede per la cima di Villacorna e il monte Mantello. Da quest'ultimo si scende verso il ghiacciaio di Doseg\u00f9 e il percorso si unisce alla via normale.\nUn'altra via \u00e8 la salita della cresta est dal versante Valfurva seguendo l'itinerario di Payer, pi\u00f9 facile ed in gran parte per ghiacciaio (F).\nLa parete nord presenta due itinerari di salita: il primo \u00e8 quello classico del 1936 che sale verso il centro della parete per poi traversare a destra sotto la zona rocciosa ed aggirare le cornici (60\u00b0 per ripidi, D-, pericolo di caduta ghiaccio e crepacci), l'altro \u00e8 quello di sinistra del 1982 che supera la fascia rocciosa a sinistra e vince direttamente il seracco ( fino a 80\u00b0, TD-)."}
{"id": "152105", "revid": "767487", "url": "https://it.wikipedia.org/wiki?curid=152105", "title": "European Remote-Sensing Satellite", "text": "European Remote-Sensing satellite (ERS) \u00e8 il primo satellite sviluppato dall'Agenzia Spaziale Europea per monitorare la Terra dallo spazio. Venne lanciato il 17 luglio 1991 in un'orbita polare orbita eliosincrona ad un'altezza compresa tra i 782 e i 785 chilometri.\nERS-1 trasportava un insieme di strumenti sviluppati per raccogliere informazioni sulla Terra analizzando (terreni, acqua, ghiaccio e atmosfera) utilizzando una variet\u00e0 di strumenti di misura. Questi includono i seguenti strumenti:\nPer una determinazione accurata dell'orbita il satellite include un PRANE (Precision Range and Range-Rate Equipment) e un riflettore laser. Il PRANE non era operativo sino al lancio. Il riflettore laser \u00e8 stato utilizzato per calibrare il radar altimetrico con una precisione di 10\u00a0cm.\nIl satellite aveva diverse missioni di diversa durata. Le missioni potevano durare 3 giorni, 35 giorni o 336 giorni. Le missioni di 336 giorni (missioni geodetiche) veniva utilizzate per mappare la topografia dei mari e delle terre emerse.\nERS-1 si \u00e8 spento il 10 marzo 2000 superando la sua vita utile prevista.\nIl suo successore, l'ERS-2, venne lanciato il 21 aprile 1995. Utilizza le stesse infrastrutture del primo ERS con la differenza che oltre agli usuali strumenti include GOME (Global Ozone Monitoring Experiment) uno spettrometro ad assorbimento. Quando ERS-2 venne lanciato condivideva la stessa orbita di ERS-1. I due satelliti erano distanziati di un giorno infatti dove passava ERS-1 ESR-2 sarebbe passato il giorno seguente. ERS-2 svolge missioni di 35 giorni.\nERS-2 funziona senza giroscopi dal febbraio 2001 quindi alcuni dati hanno subito un degradamento delle prestazioni. Il registratore a nastro interno si \u00e8 guastato il 22 giugno 2003 permettendo agli strumenti di operare solo quando una stazione a terra era visibile. Sono state aumentate la stazioni a terra che ricevono i dati del satellite dato che GOME e lo scatterometro del vento sono attualmente gli unici strumenti del genere in orbita (fino al 2006 quando verr\u00e0 lanciato il MetOp).\nIl successore del ERS-2 \u00e8 l'Envisat.\nIl 21 aprile 2010 ERS-2 ha compiuto 15 anni di attivit\u00e0 ed \u00e8 ancora operativo.\nIl 4 luglio 2011 l'ESA ha comunicato che la missione del satellite ERS-2 sarebbe stata da considerarsi completata con l'orbita 84719. La missione \u00e8 stata terminata il 5 settembre 2011, quando \u00e8 stato comandato al satellite di bruciare il carburante residuo presente a bordo, per evitare il rischio di future esplosioni e la produzione incontrollata di detriti spaziali. L'orbita di ERS-2, inoltre, \u00e8 stata abbassata da 785\u00a0km a 573\u00a0km, dove \u00e8 inferiore il rischio di collisione con detriti spaziali. Si prevede che il satellite rientrer\u00e0 in atmosfera fra circa 15 anni, per effetto delle resistenza atmosferica."}
{"id": "152106", "revid": "24443", "url": "https://it.wikipedia.org/wiki?curid=152106", "title": "Gruppo dell'Ortles", "text": ""}
{"id": "152107", "revid": "1494169", "url": "https://it.wikipedia.org/wiki?curid=152107", "title": "Zebr\u00f9", "text": "Con Zebr\u00f9 ci si riferisce a:"}
{"id": "152112", "revid": "767487", "url": "https://it.wikipedia.org/wiki?curid=152112", "title": "Nella citt\u00e0 l'inferno", "text": "Nella citt\u00e0 l'inferno \u00e8 un film del 1959 diretto da Renato Castellani.\nTrama.\nLina, ingenua ragazza veneta trasferitasi a Roma, \u00e8 accusata di un furto avvenuto nella casa in cui lavora come domestica. Senza capire che il ladro \u00e8 in realt\u00e0 il suo \"fidanzato\", \u00e8 arrestata e condotta nella prigione femminile delle \"Mantellate\", dove subisce la personalit\u00e0 di Egle, una detenuta ormai avvezza al carcere, che la prende sotto la sua protezione. Per la sprovveduta Lina l'esperienza della detenzione \u00e8 inizialmente sconvolgente. In un drammatico confronto il suo \"fidanzato\", in realt\u00e0 un truffatore, le addebita ogni colpa, anche il se il giudice non gli crede.\nRiconosciuta infine innocente, Lina torna in libert\u00e0, ma \u00e8 ormai un'altra persona, trasformata dalla dura esperienza carceraria. Nel frattempo Egle coinvolge Marietta, detenuta che sogna di sposare uno sconosciuto che ha visto dalle sbarre della cella. Lina, ormai donna \"di vita\", viene nuovamente arrestata, ma adesso \u00e8 diventata spavalda e beffarda ed entra in conflitto con Egle, che la rimprovera per aver buttato via la sua vita. Egle per\u00f2 capisce di essere anche lei responsabile per la sorte di Lina. Nel frattempo Marietta riesce ad incontrare il suo amato Piero e riacquista la fiducia nel suo futuro. Probabilmente per lei inizia una nuova vita e non ritorner\u00e0 mai pi\u00f9 in carcere.\nRealizzazione del film.\nSoggetto e sceneggiatura.\nIl film \u00e8 tratto dal romanzo \"Roma, via delle Mantellate\", pubblicato nel 1953 da Isa Mari (pseudonimo di Luisa Rodriguez Mercurio, figlia dell'attore e regista del tempo del muto Febo Mari ) ed \u00e8 basato su una personale esperienza dell'autrice che per motivi politici era stata rinchiusa in quel carcere per 8 mesi. Esso per\u00f2 si differenzia alquanto dal testo letterario che \u00e8 caratterizzato da un andamento corale, senza vere e proprie protagoniste. Il libro fu ripubblicato nel 1958 in occasione dell'uscita del film, assumendone il titolo.\nQuando Castellani (dopo aver rinunciato all'idea di un film sulla vita di Paolina Borghese) e Suso Cecchi D'Amico presero in considerazione il testo della Mari, passarono molte settimane a documentarsi, sia in Tribunale per assistere ai processi, sia nelle carceri per incontrare detenuti.\nProduzione.\n\"Nella citt\u00e0 l'inferno\" venne girato interamente in interni presso gli stabilimenti romani SAFA di via Mondov\u00ec, tra ottobre e dicembre 1958 e fu il primo film prodotto dalla \"Riama Film\", una delle societ\u00e0 facenti capo a Giuseppe Amato. \nLa \"Riama\" rest\u00f2 in attivit\u00e0 solo per un altro anno, il 1959, ma in quel breve periodo produsse titoli come \"La dolce vita\" e \"Un maledetto imbroglio\".\nIl film diretto da Castellani rappresent\u00f2 inoltre una delle numerose opere italiane co-prodotte con la Francia, secondo una prassi comune del tempo, legata anche al primo accordo internazionale siglato dai due Paesi sin dall'immediato dopoguerra ed \u00e8 stato uno dei pochi film del dopoguerra (altri sono, ad esempio \"Pais\u00e0\" o \"Bellissima\"), edito senza doppiaggio, ma con il sonoro della presa diretta originale.\nInterpreti.\nInizialmente era prevista soltanto la Masina. recente protagonista de \"Le notti di Cabiria\" vincitore del premio \"Oscar\", alla quale si pensava di affiancare delle vere carcerate. Il produttore Amato, invece, avrebbe voluto anche Silvana Mangano, ma dovette rinunciare a fronte di una esorbitante richiesta economica. Fu la Masina a proporre Anna Magnani la quale, accettando il ruolo, contribu\u00ec a formare un \"cast\" in cui erano presenti ben due premi Oscar. Ma tra le due attrici, diverse per temperamento, nacquero dei dissapori su molti aspetti della lavorazione - gli orari, il tipo di fotografia, le prove delle varie scene - che con fatica la produzione, il regista Castellani e la Cecchi d'Amico riuscirono a contenere. Contrasti che si aggravarono quando, in una intervista, Giulietta Masina accenn\u00f2 alla Magnani come a una \u00abvecchia generazione\u00bb del cinema. Il risultato fu che Castellani dovette girare molte scene separatamente. In questi tempestosi contrasti divistici riusc\u00ec a farsi notare la diciannovenne, quasi esordiente, Cristina Gajoni, poi premiata ai \"Nastro d'argento\", che qualche commentatore riconobbe quale terza protagonista nonostante la presenza delle due attrici da \"Oscar\"\nAccoglienza.\nIncassi.\nA fronte di commenti spesso favorevoli, \"Nella citt\u00e0 l'inferno\" ebbe in Italia uno scarso risultato economico. Risulta infatti che il film di Castellani abbia incassato circa 347 milioni di lire., restando ben al di sotto, in termini commerciali, di pellicole coeve molto meno lodate e non superando cos\u00ec la met\u00e0 di una \"classifica\" delle 114 opere di produzione italiana relative al 1959.. Non sono noti i risultati economici del film in Francia.\nCritica.\nIl film di Castellani usc\u00ec sugli schermi italiani alla fine di gennaio 1959, ottenendo in prevalenza critiche positive come quella di Filippo Sacchi che lo defin\u00ec \u00abun \"match\" alla pari tra Magnani/Egle e Masina/Lina\u00bb in quanto la Magnani domina la seconda parte della vicenda, mentre la Masina aveva ancora creato una delle sue ineffabili creature disarmate ed infantili, oppure quella di Mario Gromo, per il quale \u00abil film spicca comunque nella nostra produzione per la sua solida accuratezza, per una regia che, di sequenza in sequenza, di inquadratura in inquadratura \u00e8 sempre indiscutibile, e per un variegato, ottimo gruppo di attrici\u00bb. Giudizi positivi anche del \"Messaggero\" con una \u00abevidenza di espressione davvero magistrale nei particolari, nei contenuti, nei silenzi\u00bb. Non mancarono per\u00f2 i detrattori: per Vittorio Spinazzola \"Nella citt\u00e0 l'inferno\" sarebbe impostato secondo i logori schemi del romanzo sociale ottocentesco e romantico finendo per essere \u00absoltanto un banale apologo melodrammatico e patetico\u00bb, mentre, qualche anno pi\u00f9 tardi Rondolino affermer\u00e0 che il film soffriva di una sostanziale esilit\u00e0 senza riuscire a sviluppare un discorso approfondito e non consumistico.\nIn Francia, paese co-produttore, ci fu dapprima una presentazione \"privata\" organizzata a Parigi dalla Magnani in partenza per gli USA dov'era attesa per girare \"Pelle di serpente\", con Marlon Brando ed in quella occasione si previde che il film avrebbe avuto successo nella programmata presentazione a Cannes. Ma i pronostici parigini non si avverarono, perch\u00e9 \"Nella citt\u00e0 l'inferno\" (\"L'enfer dans la ville\" il titolo francese) fu accolto al festival con scarso entusiasmo. Anche se tutti i commentatori riconobbero il valore dell'interpretazione della Magnani, vi fu chi defin\u00ec il carcere raffigurato nel film \u00absenza alcun rapporto con una qualunque prigione esistente in Italia o altrove\u00bb e critic\u00f2 la prevalenza di esigenze commerciali sul valore della \"scuola italiana\", a causa delle quali Castellani non avrebbe potuto fare quel che desiderava. Secondo \"Positif\" il film di Castellani lasciava troppo spazio alla capacit\u00e0 interpretativa delle due attrici, tralasciando il valore del racconto ed era \u00abincurante del dramma delle persone, del contesto, della condizione sociale\u00bb. Quell'anno a Cannes venne premiato un film italiano, ma fu \"Policarpo, ufficiale di scrittura\", diretto da Mario Soldati."}
{"id": "152113", "revid": "1915706", "url": "https://it.wikipedia.org/wiki?curid=152113", "title": "1,2-diclorobenzene", "text": "L'1,2-diclorobenzene (o \"o\"-diclorobenzene) \u00e8 un alogenuro arilico derivato dal benzene.\nA temperatura ambiente si presenta come un liquido incolore dall'odore caratteristico. \u00c8 un composto nocivo, irritante, pericoloso per l'ambiente."}
{"id": "152114", "revid": "122582077", "url": "https://it.wikipedia.org/wiki?curid=152114", "title": "Diossano", "text": "Il diossano (a volte riportato anche come \"p\"-diossano o dietilendiossido) \u00e8 un composto organico eterociclico, un dietere formato da un anello esaatomico con quattro atomi di carbonio e due di ossigeno in posizioni opposte (1,4).\nFacilmente infiammabile, irritante e nocivo, a temperatura ambiente si presenta come un liquido incolore, volatile, igroscopico, dal tenue odore etereo gradevole. \u00c8 solubile in acqua in ogni proporzione e molto usato come solvente, propriet\u00e0 che condivide con l'altro solvente etereo molto usato, il tetraidrofurano (THF).\nIsomeri e conformazioni.\nParlando di \"diossano\" normalmente si intende l'isomero 1,4-diossano, di gran lunga il pi\u00f9 diffuso dei tre isomeri ed ampiamente utilizzato come solvente aprotico. Gli altri isomeri sono l'1,2-diossano, strutturalmente un endoperossido, e l'1,3-diossano (numero CAS 505-22-6), un acetale ciclico derivato dalla formaldeide.\nIl 1,4-diossano non va confuso con la 1,4-diossina. Pur avendo anch'essa due gruppi eterei \u00e8 un analogo deidrogenato ma anche stericamente \u00e8 un composto diverso; la diossina \u00e8 pressoch\u00e9 planare mentre il diossano, analogamente al cicloesano, esiste in conformazione a sedia ed a barca.\nA temperatura ambiente le due forme, sedia e barca, coesistono nel liquido: che sia presente anche quest'ultima forma \u00e8 evidenziato dal momento dipolare non nullo, pari a 0,45\u00a0D (per il tetraidropirano, anello analogo con un solo atomo di ossigeno \u00e8 1,74\u00a0D).\nMiscibilit\u00e0.\n\u00c8 miscibile in ogni proporzione con acqua, metanolo, etanolo, dietiletere, acetone, benzene, tetracloruro di carbonio, \"n\"-eptano ed \u00e8 miscibile praticamente con ogni tipo di solvente organico.\nAzeotropi.\nSono noti gli azeotropi in miscela con l'acqua (diossano 81,6%) con punto di ebollizione 87,8\u00a0\u00b0C e con l'alcol (diossano 9,3%) con punto di ebollizione 73,13\u00a0\u00b0C.\nSintesi.\nIl diossano si produce industrialmente con acido solforico e glicol etilenico a 150-160\u00a0\u00b0C, oppure con soluzioni acquose di idrossido di sodio e cloroetilglicole a 100\u00a0\u00b0C. Dopo disidratazione e rettifica si ottiene un prodotto puro al 98-99%, che pu\u00f2 essere ulteriormente purificato per congelamento.\nIl diossano si sintetizza anche a partire da ossido di etilene.\nNella sintesi del sodio lauriletere solfato (SLES), un tensioattivo ottenuto per solfatazione di un alcol polietossilato, si pu\u00f2 formare come sottoprodotto non desiderato del diossano. L'uso di questo tensioattivo nella formulazione di shampoo \u00e8 fonte di polemiche proprio per la possibile presenza del diossano, sostanza sospetta cancerogena.\nUsi.\nIl principale utilizzo \u00e8 come solvente in molti prodotti come coloranti solubili in oli, colori per legno e cere, vernici, lucidanti (\"polish\"), adesivi, lucido da scarpe.\nLa sua capacit\u00e0 di sciogliere alcuni sali inorganici ne permette l'uso in reazioni organiche in soluzione. \u00c8 utilizzato quindi nella produzione di tensioattivi, smacchiatori a secco e svernicianti.\nNell'industria farmaceutica trova impiego come solvente estrattivo e nell'industria tessile nella stampa dei tessuti e come disperdente nei bagni di tintura. I composti clorurati sono impiegati come insetticidi.\nSicurezza.\nI vapori di diossano formano miscele esplosive con l'aria. In presenza di luce e ossigeno si formano dei perossidi che, essendo poco volatili, si concentrano durante la distillazione del diossano e potrebbero esplodere violentemente.\nIl diossano \u00e8 un irritante per gli occhi e le vie respiratorie, \u00e8 sospettato di causare danni al sistema nervoso centrale e provocare danni renali. \u00c8 un sospetto cancerogeno."}
{"id": "152115", "revid": "38120", "url": "https://it.wikipedia.org/wiki?curid=152115", "title": "Difenilcarbazide", "text": "La difenilcarbazide (o 1,5-difenilcarbazide) \u00e8 un derivato bisostituito dell'urea, e a temperatura ambiente si presenta come un solido biancastro inodore, scarsamente solubile in acqua ma solubile in solventi organici.\nQuesta sostanza viene utilizzata nell'analisi spettrofotometrica del cromo(VI), il quale la ossida dando un prodotto rosso-violetto, il difenilcarbazone, la cui assorbanza pu\u00f2 essere percepita ad una lunghezza d'onda pari a 540 nm. Questa analisi colorimetrica pu\u00f2 anche essere applicata al Cr(III) previa ossidazione quantitativa a Cr(VI). Sono metodi analitici molto meno costosi ma con minor sensibilit\u00e0 e precisione di tecniche strumentali quali l'HPLC-ICP-MS che consentono l'analisi in tracce di campioni acquosi o solidi contenenti Cr. "}
{"id": "152116", "revid": "1915706", "url": "https://it.wikipedia.org/wiki?curid=152116", "title": "1-fluoro-2,4-dinitrobenzene", "text": "L'1-fluoro-2,4-dinitrobenzene, o reattivo di Sanger, \u00e8 un alogenuro arilico e un nitrocomposto derivato del benzene.\nA temperatura ambiente si presenta come un liquido giallo dall'odore di acido nitrico. \u00c8 un composto allergenico.\nIl dinitrofluorobenzene \u00e8 utilizzato come sostanza in grado di mascherare il gruppo \u2013NH2 o per il sequenziamento delle proteine."}
{"id": "152117", "revid": "287204", "url": "https://it.wikipedia.org/wiki?curid=152117", "title": "2,2'-bipiridina", "text": "La 2,2'-bipiridina \u00e8 un composto chimico di formula (C5H4N)2. \u00c8 anche chiamato dipiridile o bipirididile (come bifenile). Comuni abbreviazioni sono \"bipy\" o \"bpy\". \u00c8 un legante chelato bidentato che forma complessi con moltissimi metalli di transizione. I complessi di rutenio e platino con il legante bpy sono fortemente luminescenti, e alcuni hanno applicazioni pratiche. A temperatura ambiente si presenta come un solido incolore, dal lieve odore caratteristico. \u00c8 un composto tossico.\nUn legante chelante bidentato molto simile, che d\u00e0 complessi analoghi, \u00e8 la 1,10-fenantrolina.\nPreparazione e propriet\u00e0 generali.\nSi pu\u00f2 preparare per deidrogenazione della piridina con nichel Raney:\nLa popolarit\u00e0 di questo legante \u00e8 dimostrata dal fatto che sono state descritte molte bipiridine con i pi\u00f9 svariati sostituenti.\nI complessi con il bpy mostrano intense bande di assorbimento nella regione del visibile. Queste transizioni elettroniche sono quasi sempre di trasferimento di carica metallo-legante (MLCT).\nComplessi tris(bipiridina).\nQuesti complessi hanno tre molecole di bipiridina coordinate ad uno stesso ione metallico; la formula si scrive come [M(bpy)3]n+ (dove M \u00e8 un catione metallico, tipo Cr3+, Fe3+, Co3+, Ru2+, Rh+, e altri). Queste specie sono esacoordinate, con struttura ottaedrica; sono possibili due isomeri ottici, mostrati nella figura seguente:\nQuesti ed altri complessi dei metalli di transizione contenenti il legante bipiridina sono elettroattivi, cio\u00e8 possono essere ossidati o ridotti facilmente. Una tecnica elettrochimica molto usata a questo riguardo \u00e8 la voltammetria ciclica. Spesso, l'ossidazione avviene sul metallo e la riduzione avviene sul legante bpy, con reazioni monoelettroniche reversibili. Ad esempio:\nIn condizioni fortemente riducenti ogni legante bpy pu\u00f2 assorbire due elettroni."}
{"id": "152118", "revid": "110157", "url": "https://it.wikipedia.org/wiki?curid=152118", "title": "2,2'-bichinolina", "text": "La 2,2'-bichinolina (o cuproina) \u00e8 un dimero della chinolina.\nA temperatura ambiente si presenta come un solido da bianco a giallo chiaro, inodore."}
{"id": "152119", "revid": "110157", "url": "https://it.wikipedia.org/wiki?curid=152119", "title": "Acido 2,2'-dinitro-5,5'-ditiodibenzoico", "text": "L'acido 2,2'-dinitro-5,5'-ditiodibenzoico (o acido 5,5'-ditiobis(2-nitrobenzoico) o reagente di Ellman) \u00e8 un acido carbossilico ed un nitrocomposto.\nA temperatura ambiente si presenta come un solido da bruno a giallo, inodore.\nViene usato per l'analisi qualitativa e quantitativa dei tioli, che reagiscono col composto rompendone il ponte disolfuro e producendo lo ione 2-nitro-5-tiobenzoato (NTB-) che in acqua, a pH neutro o alcalino, si ionizza nel dianione (NTB2-). NTB2- \u00e8 di colore giallo.\nQuesta reazione \u00e8 veloce e stechiometrica, una mole di tiolo produce una mole di NTB. La concentrazione di NTB2- \u00e8 misurata con uno spettrofotometro che misura l'assorbanza della soluzione a 412\u00a0nm, usando con coefficiente di estinzione molare di 14150/mol\u00b7cm per soluzioni tampone diluite e di 13600/mol\u00b7cm per soluzioni ad elevate concentrazioni quali il cloridirato di guanidina 6M o l'urea 8M.\nIl DTNB reperibile in commercio potrebbe non essere ad elevata purezza, potrebbe quindi richiedere una ricristallizzazione prima dell'uso analitico.\nIl reagente di Ellman pu\u00f2 essere usato per quantificare tioli a basso peso molecolare sia in soluzioni pure che in campioni biologici, quali il sangue. Pu\u00f2 essere usato anche per valutare il numero di gruppi tiolo nelle proteine."}
{"id": "152120", "revid": "7336", "url": "https://it.wikipedia.org/wiki?curid=152120", "title": "Ditioglicerina", "text": ""}
{"id": "152121", "revid": "287204", "url": "https://it.wikipedia.org/wiki?curid=152121", "title": "2,4-dinitrofenolo", "text": "Il 2,4-dinitrofenolo (o \u03b1-dinitrofenolo o DNP) \u00e8 un nitrocomposto derivato del fenolo.\n\u00c8 normalmente utilizzato come conservante per legno, negli esplosivi, come insetticida ed erbicida, ecc.\nA temperatura ambiente si presenta come un solido giallo chiaro inodore. \nEsso rientra nella categoria dei disaccoppianti chimici, acidi deboli idrofobici e ionofori, che permettono il flusso di elettroni nella catena respiratoria senza che venga prodotto ATP (fonte energetica dell'organismo), proprio come una proteina disaccoppiante.\n\u00c8 un composto tossico per l'uomo e per gli animali; l'avvelenamento da dinitrofenolo provoca un brusco aumento del metabolismo, sudorazione intensa (con cui il corpo cerca di dissipare calore), collasso, e pu\u00f2 portare alla morte. La dose considerata letale per l\u2019uomo \u00e8 di 14 mg/kg.\nHa effetti tossici per l'embrione umano, carcinogenici e mutagenici.\nStoria.\nFu scoperto in Francia in una fabbrica di munizioni durante la prima guerra mondiale a causa della morte di alcuni operai; si accorsero che avevano il metabolismo impazzito, dimagriti e con alte temperature del corpo; in alcuni la temperatura corporea aumentava di qualche grado anche dopo morti. \nQuesto perch\u00e9 questo composto, in pratica, dissipa l'energia generata dei grassi in calore, aumentando quindi la temperatura corporea.\nNegli anni '30 del XX secolo vennero fatti dei tentativi per utilizzarlo come dimagrante negli USA ma fu bandito dopo pochi anni, nel 1938, dalla Food and Drug Administration a causa di morti ed effetti collaterali come cecit\u00e0 per cataratta.\nAlmeno 62 persone sono morte a causa del dinitrofenolo fra cui almeno 10 dopo il 2000 per il consumo a scopo di perdita di peso o bodybuilding. Solo in Inghilterra e nel Galles, tra il 2007 e il 2016 il dinitrofenolo \u00e8 stato menzionato nel certificato di morte come coinvolto in 15 morti."}
{"id": "152122", "revid": "287204", "url": "https://it.wikipedia.org/wiki?curid=152122", "title": "2,4-dinitrofenilidrazina", "text": "La 2,4-dinitrofenilidrazina (o 2,4-DNPH o DNPH) \u00e8 un derivato dell'idrazina.\nA temperatura ambiente si presenta come un solido arancio-rosso inodore. \u00c8 un composto nocivo, irritante.\nSi usa in soluzione alcolica in chimica analitica come reattivo per caratterizzare aldeidi e chetoni: con essi forma infatti un precipitato di colore che varia dal giallo al rosso intenso, il corrispondente 2,4-dinitrofenilidrazone.\nIsolando e asciugando il precipitato e quindi misurandone il punto di fusione \u00e8 possibile, attraverso dati di letteratura, identificare l'aldeide o il chetone che ha dato luogo al precipitato."}
{"id": "152123", "revid": "123199005", "url": "https://it.wikipedia.org/wiki?curid=152123", "title": "2,6-dimetilfenolo", "text": "Il 2,6-dimetilfenolo (o 2,6-DMP) \u00e8 un fenolo.\nA temperatura ambiente si presenta come un solido incolore dall'odore di fenolo. \u00c8 un composto tossico, corrosivo, pericoloso per l'ambiente."}
{"id": "152124", "revid": "104087", "url": "https://it.wikipedia.org/wiki?curid=152124", "title": "4-(dimetilammino)benzaldeide", "text": ""}
{"id": "152125", "revid": "287204", "url": "https://it.wikipedia.org/wiki?curid=152125", "title": "4-dimetilamminoazobenzene", "text": "Il 4-dimetilamminoazobenzene, noto comunemente come giallo di metile, \u00e8 un azocomposto utilizzato come indicatore nelle titolazioni acido-base.\nA temperatura ambiente si presenta come un solido bruno dall'odore tenue caratteristico. \u00c8 un composto tossico.\nA valori di pH minori a 2,9 assume colorazione rossa, mentre a valori superiori a 4 vira al giallo.\nVenne impiegato in passato come colorante della margarina. L'uso \u00e8 stato vietato a causa dei suoi effetti cancerogeni."}
{"id": "152126", "revid": "180559", "url": "https://it.wikipedia.org/wiki?curid=152126", "title": "5-(4-dimetilamminobenziliden)-rodanina", "text": "La 5-(4-dimetilamminobenziliden)-rodanina \u00e8 un derivato della rodanina.\nA temperatura ambiente si presenta come un solido rosso dall'odore caratteristico.\nUsi.\n\u00c8 utilizzato nelle titolazioni del palladio, del mercurio e dell'argento, per la determininazione dell'oro e per la determinazione fotometrica di radiogrammi.\nIn laboratorio di istologia viene usato per la visualizzazione del Cu++ (rame) nei tessuti."}
{"id": "152127", "revid": "287204", "url": "https://it.wikipedia.org/wiki?curid=152127", "title": "Cloruro di 5-dimetilamminonaftalen-1-solfonile", "text": "Il cloruro di 5-dimetilamminonaftalen-1-solfonile (o cloruro di dansile) \u00e8 il cloruro del corrispondente acido solfonico.\nA temperatura ambiente si presenta come un solido giallo dall'odore caratteristico. \u00c8 un composto corrosivo. Viene utilizzato nella spettrofotometria a fluorescenza per marcare amminogruppi, in quanto forma con essi un addotto fluorescente.\nCaratteristiche.\nIl cloruro di dansile reagisce con i gruppi amminici primari delle ammine alifatiche e aromatiche dando luogo ad addotti sulfonamidici stabili di colore blu o verde-blu che danno fluorescenza. Pu\u00f2 anche venir fatto reagire con le ammine secondarie.&lt;br&gt;\nViene utilizzato anche per modificare gli amminoacidi, in particolare nel sequenziamento delle proteine e nell'analisi degli amminoacidi. Pu\u00f2 anche essere usato per etichettare gruppi ossidrilici e carbossilici.\nPreparazione.\nIl composto pu\u00f2 essere preparato facendo reagire il corrispondente acido solfonico con un eccesso di ossicloruro di fosforo (POCl3) a temperatura ambiente."}
{"id": "152128", "revid": "1543377", "url": "https://it.wikipedia.org/wiki?curid=152128", "title": "Sale di Mohr", "text": "Il solfato ferroso ammonico esaidrato (o ferro(II) ammonio solfato o sale di Mohr) \u00e8 un sale misto di ammonio e ferro(II) dell'acido solforico.\nA temperatura ambiente si presenta come un solido blu-verde inodore. Essendo un sale ferroso, viene spesso usato come agente riducente in titolazioni di ossido-riduzione.\nIl sale di Mohr prende il nome dal chimico tedesco Karl Friedrich Mohr, che nel XIX secolo fece importanti progressi nella metodologia delle titolazioni.\n\u00c8 un comune reagente di laboratorio perch\u00e9 cristallizza velocemente e i cristalli resistono all'ossidazione dell'aria. Come gli altri sali di solfato ferroso, il solfato di ammonio ferroso si dissolve in acqua per dare il complesso acquoso [Fe(H2O)6]2+, che ha una geometria molecolare ottaedrica. La sua forma minerale \u00e8 la mohrite.\nStruttura.\nQuesto composto fa parte di un gruppo di doppi solfati chiamati Sch\u00f6nites o sali di Tutton. I sali di Tutton formano cristalli monoclini e hanno la formula M2N(SO4)2*6H2O (M = catione monovalente). Per quanto riguarda il legame, i cristalli sono costituiti da ottaedri [Fe(H2O)6]2+ centrali, che formano legami a idrogeno con il solfato e l'ammonio.\nApplicazioni.\nNella chimica analitica, questo sale \u00e8 la fonte preferita di ioni ferrosi poich\u00e9 il solido ha una lunga durata, essendo resistente all'ossidazione. Questa stabilit\u00e0 si estende in qualche modo alle soluzioni che riflettono l'effetto del pH sulla coppia redox ferrosa/ferrica. Questa ossidazione si verifica pi\u00f9 facilmente a pH elevato. Gli ioni ammonio rendono le soluzioni del sale di Mohr leggermente acide, il che rallenta il processo di ossidazione. L'acido solforico viene comunemente aggiunto alle soluzioni per ridurre l'ossidazione a Fe3+.\n\u00c8 usato nel dosimetro di Fricke per misurare elevate dosi di raggi gamma.\nPreparazione.\nIl sale di Mohr viene preparato sciogliendo una miscela equimolare di solfato ferroso idratato e solfato di ammonio in acqua contenente un po' di acido solforico, quindi sottoponendo la soluzione risultante alla cristallizzazione.\ncontaminanti.\nLe impurit\u00e0 comuni includono magnesio, nichel, manganese, piombo e zinco, molti dei quali formano sali isomorfi."}
{"id": "152129", "revid": "767487", "url": "https://it.wikipedia.org/wiki?curid=152129", "title": "Solfato ferrico ammonico", "text": "Il solfato ferrico ammonico (o allume ferrico) \u00e8 un sale misto di ammonio e ferro (III) dell'acido solforico.\nA temperatura ambiente si presenta come un solido violetto inodore."}
{"id": "152131", "revid": "1543377", "url": "https://it.wikipedia.org/wiki?curid=152131", "title": "Ftalato di isodecile", "text": "Lo ftalato di isodecile, normalmente abbreviato in DIDP dalle iniziali della terminologia inglese \"Diisodecyl phthalate\", \u00e8 l'estere dell'acido ftalico e dell'alcol isodecilico.\nA temperatura ambiente si presenta come un liquido incolore quasi inodore.\nApplicazioni.\nCome gli altri ftalati, viene impiegato come plastificante nella produzione di manufatti plastici, pellicole per imballaggio e vernici, allo scopo di conferire flessibilit\u00e0 al materiale. La lunga catena della componente isodecilica, lo rende meno efficace come flessibilizzante rispetto ai componenti di pi\u00f9 basso molecolare, ma diminuisce anche la tendenza alla migrazione e all'evaporazione del prodotto. Questo aspetto \u00e8 importante ad esempio nella realizzazione dei cruscotti delle auto perch\u00e9 la ridotta essudazione ed evaporazione produce meno vapori che vanno a depositarsi all'interno del parabrezza ed ostacolano la visibilit\u00e0 e la pulizia del vetro.\nTossicit\u00e0.\nRecentemente gli ftalati sono stati al centro dell'attenzione sia negli Stati Uniti che nell'Unione Europea per la loro potenziale tossicit\u00e0 e rischio di bioaccumulo. L'Unione Europea ha fissato un limite massimo di migrazione specifica per il contatto con alimenti di 9\u00a0mg/kg di alimento; tale valore \u00e8 da intendersi calcolato sulla somma degli ftalati di isodecile e di isononile.\nIn California, il DIDP dal 2007 \u00e8 incluso nella lista della \"Proposition 65\" come sostanza ritenuta tossica per la riproduzione."}
{"id": "152132", "revid": "287204", "url": "https://it.wikipedia.org/wiki?curid=152132", "title": "Dimetilsolfossido", "text": "Il dimetilsolfossido (DMSO), noto anche come metilsolfossido o sulfinilbis(metano), \u00e8 un composto organico appartenente alla categoria dei solfossidi. A temperatura ambiente si presenta come un liquido incolore e inodore particolarmente igroscopico. Sebbene nella sua forma pura sia effettivamente privo di odore, campioni impuri di dimetilsolfossido odorano fortemente di dimetil solfuro. Il DMSO \u00e8 un solvente aprotico, miscibile con una vasta gamma di solventi, fra cui alcoli, eteri, chetoni, clorurati e aromatici. \u00c8 inoltre miscibile in tutte le proporzioni con l'acqua.\nIl dimetilsolfossido \u00e8 un sotto-prodotto della lavorazione della carta, frequentemente usato come solvente in chimica organica: in particolare il dimetilsofossido \u00e8 un solvente particolarmente indicato per alchilazioni SN2. Per esempio \u00e8 possibile alchilare l'indolo o i fenoli con alte rese utilizzando idrossido di potassio (KOH) come base.\nGli atomi di idrogeno metilici del DMSO presentano un debole carattere acido (pKa= 35) a causa dell'effetto stabilizzante degli anioni del gruppo solfossido.\nUsi.\nIl dimetilsofossido \u00e8 stato scoperto nel 1867, tuttavia non venne utilizzato commercialmente fino al termine della seconda guerra mondiale. In aggiunta ai suoi utilizzi come solvente, sia in chimica organica, sia per applicazioni industriali (chimica dei polimeri, farmaci, prodotti agrochimici), il dimetilsolfossido \u00e8 anche un eccellente agente per la rimozione delle vernici da legno e da metallo, caratterizzato da un vantaggio in termini di sicurezza rispetto ad altre sostanze come il nitrometano e il diclorometano.\nIl DMSO \u00e8 utilizzato come ossidante nelle reazioni di ossidazione di Swern e nell'ossidazione di Pfitzner-Moffatt.\nIl DMSO pu\u00f2 anche essere impiegato come agente di lavaggio nell'industria elettronica e, nella sua forma deuterata (DMSO-d6), \u00e8 un comune solvente utilizzato nelle analisi NMR, grazie alla sua capacit\u00e0 di dissolvere un gran numero di sostanze e alla bassa interferenza dei suoi segnali.\nPropriet\u00e0 biologiche.\nIn criobiologia il dimetilsofossido \u00e8 un agente di crioprotezione, componente principale delle miscele di crioprotezione vetrificanti con cui si conservano organi e tessuti. Anche per lo stoccaggio a lungo termine di cellule umane o animali, non trasformate o tumorali e delle cellule staminali embrionali, si ricorre al congelamento utilizzando siero o medium di coltura addizionato con DMSO (2-5% in volume).\nIl ricorso in campo medico al DMSO risale almeno al 1963 quando una squadra di ricercatori della \"Scuola di Medicina dell'Universit\u00e0 dell'Oregon\" diretta da Stanley Jacob scopr\u00ec che tale sostanza era in grado di penetrare in profondit\u00e0 sotto la pelle e altre membrane senza danneggiarle, trasportando altre molecole all'interno del sistema biologico. Il dimetilsolfossido viene quindi utilizzato per l'applicazione topica di prodotti farmaceutici, accanto ai suoi usi come analgesico locale, anti-infiammatorio ed antiossidante.\nAl pari della dimetilformammide e della esametilen-bis-acetammide (HMBA), il DMSO \u00e8 un agente induttore del differenziamento cellulare. Molte linee di cellule embrionali e/o tumorali trattate DMSO nel medium di coltura vengono indotte alla maturazione e all'assunzione di un fenotipo morfologico pi\u00f9 \"maturo\". Il reale meccanismo con cui ci\u00f2 accade, tenendo conto dell'estrema semplicit\u00e0 della sua molecola, non \u00e8 stato ancora capito del tutto. \nInizialmente sono stati speculati due meccanismi al riguardo:\nStudi pi\u00f9 approfonditi hanno evidenziato che il DMSO, per operare il fenomeno del differenziamento mette in moto un complesso fenomeno di cascate biochimiche e di trasduzione del segnale. Una delle tappe finali \u00e8 quella di antagonizzare il proto-oncogene c-Myc tramite il suo partner TRRAP e ridurre i livelli cellulari dell'enzima telomerasi noto per intervenire nel processo di cancerogenesi ed invecchiamento. Tramite la repressione di questa proteina, la longevit\u00e0 cellulare viene drammaticamente accorciata e la cellula viene forzata ad assumere un fenotipo metabolico e funzionale maturi.\nSicurezza.\nIl dimetilsolfossido \u00e8 un composto irritante, specialmente in caso di ingestione o contatto con occhi, pelle e tratto respiratorio. Sebbene alcuni studi indichino come il dimetilsolfossido sia meno nocivo rispetto alla dimetilformammide o alla esametilfosforoamide, un'esposizione prolungata pu\u00f2 causare dermatite e forse danni a livello del fegato o dei reni. La preoccupazione pi\u00f9 rilevante a livello tossicologico \u00e8 rappresentata dalla capacit\u00e0 del dimetilsolfossido di trasportare altre sostanze nei tessuti per contatto con la pelle."}
{"id": "152133", "revid": "1652635", "url": "https://it.wikipedia.org/wiki?curid=152133", "title": "Dimetilgliossima", "text": "La dimetilgliossima \u00e8 un'ossima. A temperatura ambiente si presenta come un solido incolore inodore. \u00c8 un composto nocivo.\nTrova impiego nell'analisi qualitativa e quantitativa (per via gravimetrica) del nichel, dato che con esso forma un complesso insolubile color rosa fucsia.\nQuesto complesso, il bisdimetilgliossimato di nichel, ha due requisiti che sono fondamentali in una determinazione gravimetrica, ovvero:"}
{"id": "152134", "revid": "1543377", "url": "https://it.wikipedia.org/wiki?curid=152134", "title": "Difenilammina", "text": "La difenilammina (o \"N\"-fenilanilina) \u00e8 un'ammina aromatica.\nA temperatura ambiente si presenta come un solido giallo chiaro dall'odore tenue. \u00c8 un composto tossico, pericoloso per l'ambiente.\nViene utilizzata come indicatore colorimerico per le reazioni di ossidazione con bicromato di potassio, reazione utilizzata per il dosaggio di determinati elementi, tra cui i sali ferrosi.\nLa balistite \u00e8 ancora fabbricata come propellente solido per razzi, ma al posto della canfora si usa difenilammina, un composto chimicamente simile ma meno volatile.\nPreparazione e reattivit\u00e0.\nLa difenilammina \u00e8 prodotta dalla deamminazione termica dell'anilina sui catalizzatori di ossido:\n\u00c8 una base debole, con un Kb di 10\u221214. Con acidi forti, forma sali. Ad esempio, il trattamento con acido solforico fornisce il bisolfato [(C6H5)2NH2]+[HSO4] - come polvere bianca o giallastra con p.f. 123-125 \u00b0C.\nLa difenilammina subisce varie reazioni di ciclizzazione. Con lo zolfo, fornisce la fenotiazina, un precursore dei prodotti farmaceutici.\nCon iodio, subisce deidrogenazione per dare carbazolo, con rilascio di ioduro di idrogeno:\nL'arilazione con iodobenzene d\u00e0 trifenilammina.\nUsi.\nInibitore di scottature di mele.\nLa difenilammina viene utilizzata come inibitore delle ustioni pre o post-raccolta per le mele. La sua attivit\u00e0 anti-scottatura \u00e8 il risultato delle sue propriet\u00e0 antiossidanti, che proteggono la buccia delle mele dai prodotti di ossidazione dell'\u03b1-farnesene durante la conservazione. La scottatura della mela \u00e8 una lesione fisica che si manifesta in macchie marroni dopo la rimozione della frutta dalla cella frigorifera.\nStabilizzatore per polvere infume.\nNella produzione di polvere infume, la difenilammina viene comunemente utilizzata come stabilizzante. La difenilammina agisce legando i prodotti di degradazione della nitrocellulosa (ad esempio NO, NO2 e acido nitrico), impedendo a questi prodotti di degradazione di degradarsi ulteriormente.\nAntiossidante.\nLe difenilammine alchilate agiscono come antiossidanti nei lubrificanti, approvate per l'uso in macchine nelle quali non \u00e8 escluso il contatto con alimenti. Difenilammine alchilate e altri derivati sono usati come anti-ozonanti nella fabbricazione di prodotti in gomma, riflettendo la natura antiossidante dei derivati dell'anilina.\nIndicatore redox.\nMolti derivati della difenilammina sono usati come indicatori redox, particolarmente utili nelle titolazioni redox alcaline. L'acido difenilamminesolfonico \u00e8 un semplice prototipo di indicatore redox, grazie alla sua migliorata solubilit\u00e0 acquosa rispetto alla difenilammina. Sono stati fatti tentativi per spiegare i cambiamenti di colore associati all'ossidazione della difenilammina.\nIn un'applicazione correlata, la difenilammina viene ossidata dal nitrato per dare una colorazione blu simile nel test della difenilammina per i nitrati.\nColoranti.\nDiversi coloranti azoici sono derivati della difenilammina.\nRegolamentazione.\nEuropa.\nLa CE ha fissato i livelli massimi di residui di difenilammina nel 2005. (Allegato II e parte B dell'allegato III del regolamento (CE) n. 396/2005). La difenilammina \u00e8 stata una delle 84 sostanze di un programma di revisione della Commissione europea (CE) coperto da un regolamento del 2002 che richiede all'Autorit\u00e0 europea per la sicurezza alimentare (EFSA) su richiesta della CE di organizzare una revisione inter pares della valutazione iniziale, vale a dire un progetto di valutazione del rischio, e fornire una conclusione alla CE entro 6 mesi. La valutazione, ricevuta dall'EFSA nel 2007, ha avviato la revisione inter pares nell'ottobre 2007 inviandola per consultazione degli Stati membri della CE e dei richiedenti, i due produttori, Cerexagri s.a. , filiale italiana della United Phosphorus Ltd (UPL) e Pace International LLC. A seguito della revisione inter pares, per lo pi\u00f9 privi di dati sui rischi per i consumatori, in particolare i livelli e la tossicit\u00e0 dei metaboliti non identificati della sostanza, la possibile formazione di nitrosammine durante la conservazione del principio attivo e durante la lavorazione delle mele trattate e la mancanza dei dati sul potenziale prodotto di degradazione dei residui di difenilammina nei prodotti trasformati, il 30 novembre 2009 la CE ha deciso di revocare le autorizzazioni per i prodotti fitosanitari contenenti difenilammina (2009/859 / CE).\nLa \"Task force europea sulla difenilammina\" ha presentato nuovamente una domanda alla CE con ulteriori dati e l'EFSA ha ricevuto una relazione aggiuntiva il 3 dicembre 2010. Il 5 dicembre 2011 l'EFSA ha concluso che la valutazione del rischio non ha eliminato le preoccupazioni, ha pubblicato questo parere nel 2012 ed \u00e8 diventato legge nel 2013.\nComitato misto OMS / FAO.\nIl comitato ha stabilito una dose giornaliera accettabile di 0,02 mg/kg/giorno in una riunione sui residui di pesticidi.\nEPA USA.\nDopo l'approvazione del Food Quality Protection Act (FQPA) del 1996, l'Agenzia statunitense per la protezione dell'ambiente (EPA) aveva stabilito un livello di tolleranza per le mele a 10 ppm e per carne e latte a 0 ppm. Il LOAEL provvisorio era di 10 mg/kg/giorno. Nel 1997 l'EPA ha approvato la nuova registrazione della difenilammina e ha stabilito che le tolleranze raccomandate soddisfacevano gli standard di sicurezza previsti dall'FQPA e che \"dati adeguati indicano che le tolleranze per i residui nel latte e nella carne potrebbero essere aumentate da 0,0 ppm e stabilito come tolleranze separate impostato a 0,01 ppm\". Da allora l'EPA non ha riesaminato la difenilammina."}
{"id": "152135", "revid": "767487", "url": "https://it.wikipedia.org/wiki?curid=152135", "title": "Ditizone", "text": "Il ditizone (o difeniltiocarbazone) \u00e8 un tiocarbazone.\nA temperatura ambiente si presenta come un solido verde inodore. \nViene usato in associazione all'idrossido di sodio diluito nella determinazione analitica qualitativa dello zinco nel IV gruppo di precipitazione di cationi (solfuri insolubili in ambiente alcalino). \nIn presenza di zinco assume una colorazione rosso intenso, se il metallo non \u00e8 presente la colorazione passa dal verde al giallo aranciato."}
{"id": "152136", "revid": "287204", "url": "https://it.wikipedia.org/wiki?curid=152136", "title": "Nero eriocromo T", "text": "Il nero eriocromo T (NET) \u00e8 un indicatore metallo-cromico, utilizzato nelle titolazioni complessometriche, come ad esempio nella misura della durezza dell'acqua.\nIl nome \"eriocromo\" \u00e8 un marchio registrato della societ\u00e0 Huntsman Petrochemical LLC. \nA temperatura ambiente si presenta come un solido nero dall'odore tenue. \u00c8 un composto irritante, pericoloso per l'ambiente.\nUsi.\nViene utilizzato come indicatore nelle titolazioni complessometriche degli ioni calcio e magnesio, per via del cambio di colore che avviene nelle sue soluzioni grazie alla sua particolare struttura quando si giunge al punto di equivalenza.\nLa titolazione infatti avviene ponendo poche gocce di una soluzione di NET nel campione di acqua in presenza di un tampone basico (come la coppia ammonio idrossido/ammonio cloruro), la quale assumer\u00e0 una colorazione viola ciclamino (oppure tra il blu ed il nero se siamo in assenza di ioni metallici che il NET possa complessare). Titolando il campione con EDTA, i cationi in soluzione si complesseranno preferenzialmente con quest'ultimo, fino a giungere al punto di equivalenza oltre il quale la soluzione passer\u00e0 da una colorazione viola-rossa ad una blu scuro.\nL'EDTA complessa il metallo in rapporto 1:1, quindi dai ml utilizzati per la titolazione, sapendo il volume preciso di acqua nel campione, si pu\u00f2 calcolare la durezza dell'acqua in esame.\nIl NET \u00e8 stato anche utilizzato per la determinazione polarografica di alcune terre rare."}
{"id": "152137", "revid": "767487", "url": "https://it.wikipedia.org/wiki?curid=152137", "title": "Selvaggio \u00e8 il vento", "text": "Selvaggio \u00e8 il vento (\"Wild Is the Wind\") \u00e8 un film del 1957 diretto da George Cukor.\nTrama.\nA distanza di anni dalla morte della moglie Rossana, Gino, rude e sanguigno allevatore italoamericano, fa giungere in Nevada, nel ranch dove abita, la sorella sua cognata, Gioia. Ma i ricordi della defunta moglie si fanno sentire e Gioia, in parte spaesata dal nuovo mondo in cui si trova a doversi ambientare, in parte decisa a non farsi preferire alla sorella, finisce per invaghirsi di Pietro, fedele compare del pastore, che Gino stesso considera un figlio e un erede."}
{"id": "152138", "revid": "767487", "url": "https://it.wikipedia.org/wiki?curid=152138", "title": "Fluoresceina sodica", "text": "La fluoresceina sodica (o sale sodico della fluoresceina o uranina) \u00e8 un composto organico e un colorante.\nA temperatura ambiente si presenta come un solido rosso-bruno inodore, che emette una intensa fluorescenza nella gamma 520-530\u00a0nm (di colore giallo-verde, molto caratteristica) quando viene eccitata da raggi ultravioletti a 254\u00a0nm e nella gamma del blu (465-490\u00a0nm).\nUsi.\nPer questo tipo di applicazione, una certa quantit\u00e0 di fluoresceina viene disciolta nel corso d'acqua che si addentra nel sottosuolo e, successivamente, si cercano corsi d'acqua che a loro volta sono stati colorati.\nIl tempo che intercorre fra la dissoluzione e la ricomparsa a distanza pu\u00f2 dare indicazioni sulla velocit\u00e0 del flusso.\nPer questo utilizzo, si impiegano una piastra ricoperta da materiale assorbente (usualmente allumina) impregnato di fluoresceina. Quando la piastra viene utilizzata per una separazione, le tracce delle sostanze separate cromatograficamente ne bloccano la fluorescenza e, in questo modo, la loro presenza viene rivelata da aloni non fluorescenti."}
{"id": "152139", "revid": "125617928", "url": "https://it.wikipedia.org/wiki?curid=152139", "title": "Formammide", "text": "La formammide (o formamide) \u00e8 l'ammide dell'acido formico.\nA temperatura ambiente si presenta come un liquido incolore dall'odore molto lieve di ammoniaca. Viene sintetizzato per reazione diretta tra ammoniaca ed ossido di carbonio e trova impiego come intermedio nella sintesi di farmaci e di prodotti per l'agricoltura (erbicidi, pesticidi, ecc.). \u00c8 un composto tossico per la riproduzione (teratogeno).\nViene anche usato in chimica organica come composto riducente. Ad esempio, \u00e8 capace di convertire l'acido urico (2,4,8-triossi-purina) nel suo precursore xantina (2,4-diossi-purina) secondo la seguente reazione:\nIl suo metil-derivato \"N,N\"-dimetilformammide \u00e8 uno dei solventi polari di maggior uso nella chimica organica. \u00c8 un composto capace di rompere anche le tipologie pi\u00f9 forti di legami idrogeno, come quelli della cellulosa."}
{"id": "152140", "revid": "125060973", "url": "https://it.wikipedia.org/wiki?curid=152140", "title": "Furfurale", "text": "Il furfurale (o 2-furaldeide, o furforaldeide) \u00e8 un composto organico derivato da una variet\u00e0 di prodotti agricoli tra cui mais, avena, grano, crusca, e segatura. Il nome deriva dal latino \"furfur\", che significa crusca, riferendosi alla sua fonte pi\u00f9 comune. \nChimicamente \u00e8 un'aldeide aromatica derivata dal furano, di formula bruta C5H4O2 e di formula condensata C4H3O-CHO.\nStoria.\nIl furfurale \u00e8 stato isolato nel 1832 dal chimico tedesco Johann Wolfgang D\u00f6bereiner, che lo ottenne come prodotto collaterale della sintesi dell'acido formico Al tempo, l'acido formico era formato dalla distillazione delle formiche, i cui corpi probabilmente contengono un po' di materia vegetale. Nel 1840, il chimico scozzese John Stenhouse trov\u00f2 che la stessa sostanza chimica poteva essere prodotta distillando una vasta gamma di cereali, come pannocchie, avena, grano, crusca, in soluzione acquosa di acido solforico; ne determin\u00f2 anche la formula empirica (C5H4O2). Nel 1901 il chimico tedesco Carl Dietrich Harries dedusse la sua formula di struttura.\nEccetto i rari casi in cui fu usato nei profumi il furfurale rimase una sostanza poco conosciuta fino al 1922, quando la Quaker Oats Company cominci\u00f2 una produzione di massa dall'avena. Anche oggi il furfurale \u00e8 prodotto dagli scarti agricoli come la bagassa ed il mais.\nPropriet\u00e0.\nIl furfurale si scioglie velocemente nei solventi organici pi\u00f9 comuni, ma \u00e8 poco solubile in acqua e negli alcani.\nApparenza.\nA temperatura ambiente si presenta come un liquido bruno dall'odore amarognolo, di mandorla. \u00c8 un composto tossico, irritante.\nReazioni.\nIl furfurale ha la stessa reattivit\u00e0 di altre aldeidi e composti aromatici. Indicativo della sua minore aromaticit\u00e0 rispetto al benzene \u00e8 il fatto che il furfurale \u00e8 velocemente idrogenato al corrispondente derivato tetraidrofuranico. A temperature superiori a 250 \u00b0C, il furfurale si decompone in furano e monossido di carbonio tanto velocemente che a volte rischia l'esplosione. Se scaldato in presenza di acido, il furfurale polimerizza in una resina dura e termoresistente.\nIl furfurale d\u00e0 reazioni cromatiche:\nProduzione.\nMolti materiali vegetali contengono il polisaccaride emicellulosa, un polimero di glucidi contenente 5 atomi di carbonio ognuno. Quando \u00e8 scaldata con acido solforico, l'emicellulosa subisce un'idrolisi che libera questi zuccheri, principalmente xilosio. Nelle stesse condizioni di calore e acido, lo xilosio e gli altri pentosi subiscono una deidratazione, perdendo 3 molecole di acqua e diventando furfurale:\nNel mais, circa il 10% in massa della materia vegetale pu\u00f2 essere recuperata come furfurale. Il furfurale e l'acqua evaporano insieme dalla miscela di reazione e si separano per condensazione. La produzione globale ammonta a circa 450,000\u00a0tonnellate (dati del 2004). La Cina \u00e8 il maggior produttore di furfurale, con circa met\u00e0 della produzione globale.\nIn laboratorio, la sintesi del furfurale dal mais, \u00e8 messa in atto con un riflusso in acido solforico diluito..\nUsi.\nIl furfurale \u00e8 usato come solvente in petrolchimica per estrarre i dieni (come quelli usati per produrre la gomma sintetica) da altri idrocarburi.\nIl furfurale, come il suo derivato alcool furfurilico, pu\u00f2 essere usato sia da solo che con fenolo, acetone o urea per produrre resine solide. Queste resine sono usate per produrre fibra di vetro, qualche componente aeronautico e per i freni.\nIl furfurale \u00e8 anche un prodotto intermedio nella produzione di solventi come furano, 2-metiltetraidrofurano e tetraidrofurano. Il relativo composto derivato dagli esosi l'idrossimetilfurfurale \u00e8 stato identificato in una vasta gamma di processi di riscaldamento di prodotti alimentari.\nIl test del furfurale.\nIl test del furfurale \u00e8 condotto per rilevare la presenza di grassi o di zuccheri non riducenti come il saccarosio.\nSicurezza.\nSebbene si trovi in molti cibi ed esaltatori organolettici, il furfurale \u00e8 tossico con LD50 di 400\u00a0\u2013 500\u00a0mg/kg (topo, via orale).. \u00c8 irritante per la pelle e l'esposizione continuata pu\u00f2 portare ad allergia come a un'inusuale suscettibilit\u00e0 alle scottature da sole."}
{"id": "152141", "revid": "767487", "url": "https://it.wikipedia.org/wiki?curid=152141", "title": "Triacetato di glicerile", "text": "Il triacetato di glicerile (noto anche come triacetina) \u00e8 l'estere dell'acido acetico e del glicerolo.\nA temperatura ambiente si presenta come un liquido incolore dall'odore grasso.\nNell'industria alimentare trova impiego come umettante; \u00e8 identificato dalla sigla E1518."}
{"id": "152142", "revid": "287204", "url": "https://it.wikipedia.org/wiki?curid=152142", "title": "Acido glicolico", "text": "L'acido glicolico (o acido idrossiacetico) \u00e8 un acido carbossilico e strutturalmente \u00e8 il pi\u00f9 piccolo appartenente alla classe degli \u03b1-idrossi acidi (composti che contengono sia un gruppo carbossilico, sia un gruppo ossidrile). Si tratta di un composto corrosivo, che a temperatura ambiente si presenta solido, incolore ed inodore. I cristalli di acido glicolico sono solubili in acqua (0.1 g/ml), alcoli, acetone ed acetato di etile. Si riscontra anche una debole tendenza alla solubilizzazione in etere dietilico e solventi alifatici.\nL'acido glicolico viene estratto dalla canna da zucchero, dalla barbabietola e dall'uva immatura. Dalla polimerizzazione dell'acido glicolico si ottiene l'acido poliglicolico (un polimero appartenente alla classe dei poliesteri) sebbene la principale via di sintesi di tale polimero preveda comunemente l'utilizzo del dimero dell'acido glicolico (glicolide).\nLa classificazione NFPA 704 per l'acido glicolico \u00e8: \"Salute = 1\", \"Infiammabilit\u00e0 = 1\", \"Reattivit\u00e0 = 0\".\nUsi.\nGrazie alla sua eccellente capacit\u00e0 di penetrare gli strati della pelle, l'acido glicolico viene utilizzato nei prodotti per la cura della pelle, in particolare come \"agente esfoliante\". Soluzioni con concentrazioni di acido glicolico fra 30% e 80% sono impiegate dai dermatologi, ma in commercio si trovano kit per l'applicazione personale con concentrazioni pi\u00f9 basse, attorno al 10%. L'uso dell'acido glicolico porta ad un migliore aspetto della pelle, pu\u00f2 ridurre le rughe ed i segni dovuti all'acne o alla iperpigmentazione.\nQuando viene applicato sulla pelle l'acido glicolico reagisce con lo strato epidermico superiore, indebolendo le capacit\u00e0 leganti dei lipidi che mantengono unite fra loro le cellule epiteliali morte. Tale propriet\u00e0 porta quindi alla rimozione dello strato pi\u00f9 esterno di pelle, portando alla luce gli strati inferiori pi\u00f9 sani, brillanti e di miglior aspetto.\nL'acido glicolico \u00e8 fotosensibilizzante, per cui l'uso \u00e8 consigliato nei mesi invernali dove \u00e8 minore l'esposizione della pelle ai raggi solari. Con gli opportuni dosaggi e protezioni antisolari, variabili da individuo a individuo, pu\u00f2 trovare impiego anche nella stagione estiva.\nL'acido mandelico \u00e8 un'alternativa esfoliante pi\u00f9 costosa, che \u00e8 per\u00f2 utilizzabile tutto l'anno, compatibile con tutti tipi di pelle e priva degli effetti bruciore o dolore che presenta l'acido glicolico.\nL'acido glicolico \u00e8 inoltre un utile intermedio nella sintesi organica per un'ampia gamma di reazioni fra cui: ossido-riduzioni, esterificazioni e polimerizzazioni. Fra gli altri campi in cui questa sostanza trova impiego si possono annoverare l'industria tessile, dove l'acido glicolico serve come sbiancante ed agente per la concia, l'industria alimentare dove viene impiegato come aroma e conservante. Infine l'acido glicolico viene spesso incluso in emulsioni polimeriche, solventi ed additivi per inchiostri e vernici, al fine di migliorarne le propriet\u00e0 di fluidit\u00e0 e dare lucentezza."}
{"id": "152143", "revid": "1543377", "url": "https://it.wikipedia.org/wiki?curid=152143", "title": "Cloruro ferroso", "text": "Il cloruro di ferro(II), noto anche come cloruro ferroso, \u00e8 il composto chimico di formula FeCl2. \u00c8 un solido paramagnetico, con alto punto di fusione, di colore biancastro. FeCl2 cristallizza dall'acqua nella forma tetraidrata di colore verde chiaro, FeCl2\u20224H2O, che \u00e8 la forma pi\u00f9 comune che si trova in commercio e in laboratorio. Esiste inoltre una forma diidrata, FeCl2\u20222H2O.\nSintesi.\nIndustrialmente le forme idrate di FeCl2 si ottengono trattando residui di lavorazione dell'acciaio con acido cloridrico. Queste soluzioni sono chiamate \"acido esausto\", soprattutto quando l'acido cloridrico non \u00e8 totalmente consumato:\nL'acido esausto deve essere trattato prima dello smaltimento. \u00c8 anche un sottoprodotto della produzione di titanio, dato che alcuni minerali di titanio contengono ferro.\nIn laboratorio FeCl2 si pu\u00f2 preparare opportunamente aggiungendo ferro in polvere ad una soluzione di metanolo e acido cloridrico concentrato, operando in atmosfera inerte. La reazione forma Fe(II) solvatato in metanolo; per riscaldamento sotto vuoto a circa 160 \u00b0C si ottiene FeCl2 anidro. Nello stesso modo si possono preparare FeBr2 e FeI2.\nUna diversa sintesi di laboratorio comporta la reazione di FeCl3 e clorobenzene. \nFeCl2 preparato in questo modo \u00e8 solubile in tetraidrofurano, un solvente comunemente usato per reazioni chimiche. In una classica sintesi del ferrocene, Wilkinson gener\u00f2 FeCl2 riscaldando FeCl3 con polvere di ferro. Ad alta temperatura FeCl3 si decompone formando FeCl2.\nReattivit\u00e0.\nFeCl2 \u00e8 solubile in acqua, formando soluzioni di colore giallo. Queste soluzioni non sono stabili, perch\u00e9 lo ione Fe(II) viene ossidato dall'aria a Fe(III).\nFeCl2 forma complessi con molti leganti. Reagisce con due equivalenti di [(C2H5)4N]Cl per dare il sale [(C2H5)4N]2[FeCl4]. In modo simile si preparano anche i composti contenenti gli anioni [MnCl4]2\u2212, [MnBr4]2\u2212, [MnI4]2\u2212, [FeBr4]2\u2212, [CoCl4]2\u2212, [CoBr4]2\u2212, [NiCl4]2\u2212, e [CuCl4]2\u2212.\nApplicazioni.\nFeCl2 ha varie applicazioni di nicchia, mentre i composti correlati FeSO4 e FeCl3 sono pi\u00f9 utilizzati. In laboratorio si usa per la sintesi di complessi di ferro e come riducente in molte reazioni di sintesi organica. In campo ambientale FeCl2 serve come flocculante riducente nel trattamento delle acque reflue, specie se sono contaminate da cromati. Si usa inoltre come precursore degli ossidi idrati di Fe(III) che sono pigmenti magnetici. "}
{"id": "152144", "revid": "110157", "url": "https://it.wikipedia.org/wiki?curid=152144", "title": "Fumarato ferroso", "text": "Il fumarato ferroso \u00e8 il sale di ferro (II) dell'acido fumarico.\nSi presenta come una polvere fine, rosso-bruna, inodore, poco solubile in acqua, molto poco solubile in alcool.\nTrova uso anche come integratore alimentare per sopperire alla carenza di ferro."}
{"id": "152145", "revid": "1915706", "url": "https://it.wikipedia.org/wiki?curid=152145", "title": "Gluconato ferroso", "text": "Il gluconato ferroso \u00e8 il sale di ferro(II) dell'acido gluconico. A temperatura ambiente si presenta come un solido verdastro dall'odore dolciastro. \u00c8 commercializzato con marchi come Fergon, Ferralet e Simron come integratore di ferro.\nUsi.\nIn medicina.\nIl gluconato ferroso \u00e8 efficacemente usato nel trattamento dell'anemia ipocromica. L'uso di questo composto rispetto ad altre preparazioni di ferro produce risposte reticolocitarie soddisfacenti, un'alta percentuale di utilizzo del ferro e un aumento giornaliero dell'emoglobina che normalmente si verifica in un tempo ragionevolmente breve.\nAdditivo alimentare.\nViene utilizzato come additivo alimentare (E 579) nella stabilizzazione del colore nelle olive nere disidratate. Conferisce ad esse un colore uniforme nero.\nTossicit\u00e0.\nIl gluconato ferroso pu\u00f2 essere tossico in caso di sovradosaggio. I bambini possono mostrare segni di tossicit\u00e0 con ingestioni di 10-20 mg/kg di ferro elementare. Una grave tossicit\u00e0 pu\u00f2 derivare da ingestioni superiori a 60 mg/kg. Il ferro esercita effetti sia locali che sistemici: \u00e8 corrosivo per la mucosa gastrointestinale, pu\u00f2 avere un impatto negativo su cuore e sangue (disidratazione, bassa pressione sanguigna, polso veloce e debole, shock), polmoni, fegato, sistema gastrointestinale (diarrea , nausea, vomito di sangue), sistema nervoso (brividi, vertigini, coma, convulsioni, mal di testa) e pelle (rossore, perdita di colore, labbra e unghie di colore bluastro)."}
{"id": "152146", "revid": "154893", "url": "https://it.wikipedia.org/wiki?curid=152146", "title": "Solfato ferroso", "text": "Il solfato ferroso (o vetriolo verde) \u00e8 il sale di ferro(II) dell'acido solforico.\nCaratteristiche.\nA temperatura ambiente si presenta come un solido blu-verde inodore. \u00c8 un composto nocivo.\nUsi.\n\u00c8 usato in fotografia analogica per la preparazione del rivelatore all'ossalato per il procedimento al collodio umido e per lo sviluppo delle emulsioni fotografiche al bromuro.\nInoltre lo si adopera assieme a tannini, gallotannini o acido gallico per la preparazione degli inchiostri ferrogallici, di color nero assai puro e insolubili in acqua e indelebili una volta essiccati sulla carta.\nIl solfato ferroso monoidrato viene anche utilizzato come additivo nell'alimentazione degli animali () per la formulazione di determinati mangimi. Gli additivi per mangimi, per essere autorizzati come tali, devono essere inseriti nell'apposito registro degli additivi per mangimi della Comunit\u00e0 Europea. Il solfato ferroso monoidrato \u00e8 codificato in questo registro tra gli additivi nutrizionali (Categoria 3, gruppo b) in relazione a quanto stabilito dalla normativa del settore della Comunit\u00e0 Europea, Reg. CEE 1831/2003 e successive modifiche e integrazioni.\nMinerali.\nLa melanterite \u00e8 un minerale costituito da solfato eptaidrato di ferro.\nSintesi.\nIn laboratorio, il solfato ferroso viene prodotto facendo reagire ferro metallico con acido solforico diluito.\nPu\u00f2 essere sintetizzato a partire da ferro metallico e solfato di rame secondo la reazione:\nFe + CuSO4 - - &gt; Cu + FeSO4"}
{"id": "152147", "revid": "1915706", "url": "https://it.wikipedia.org/wiki?curid=152147", "title": "Solfuro ferroso", "text": "Il solfuro ferroso \u00e8 il sale di ferro (II) dell'acido solfidrico.\nA temperatura ambiente si presenta come un solido grigio-nero, quasi inodore.\nSi ottiene principalmente facendo reagire direttamente il ferro (limatura di ferro) con lo zolfo previo riscaldamento.\n\u00c8 un esempio didattico di come due elementi reagiscono formando un composto di differenti caratteristiche chimico/fisiche rispetto ai reagenti di partenza.\nViene spesso utilizzato in laboratori scolastici per dimostrare varie propriet\u00e0 delle reazioni chimiche:\nLa reazione di 5,6 grammi di ferro richiede 3,2 grammi di zolfo.\nPer trattamento con acidi forti, quali solitamente l'acido cloridrico, viene usato in laboratorio per la produzione di acido solfidrico. Quest'ultimo \u00e8 usato nell'analisi qualitativa inorganica per la determinazione degli elementi del secondo gruppo analitico, di cui precipita i relativi solfuri insolubili.\nViene utilizzato per creare un ambiente specifico in alcune prove di corrosione (\"tarnishing\") ad alte temperature su elementi metallici. Ci\u00f2 in quanto lo zolfo, se presente sotto forma di solfuro ferroso, forma con il ferro un eutettico che fonde ad una temperatura di circa 1000 \u00b0C.\nNelle lavorazioni a caldo degli acciai (laminazione, forgiatura, trafilatura) la formazione anche in quantit\u00e0 minime di questo liquido eutettico \u00e8 fortemente nociva in quanto, formandosi preferenzialmente ai bordi dei grani, provoca una corrosione intergranulare, una perdita di coesione e lo slittamento degli stessi grani: si ha quindi una pericolosa fragilit\u00e0 a caldo."}
{"id": "152148", "revid": "1915706", "url": "https://it.wikipedia.org/wiki?curid=152148", "title": "Cloruro ferrico", "text": "Il cloruro ferrico, formula FeCl3, \u00e8 il sale di ferro (III) dell'acido cloridrico.\nA temperatura ambiente si presenta come un solido giallo-bruno dall'odore di cloro. \u00c8 un composto nocivo, irritante. Corrode molti metalli.\nProduzione.\nIl cloruro ferrico anidro pu\u00f2 essere prodotto unendo gli elementi:\nLe soluzioni di cloruro ferrico sono prodotte industrialmente in un processo chiuso, mediante uno dei seguenti processi.\nModeste quantit\u00e0 di cloruro ferrico possono essere prodotte mediante la reazione del ferro con l'acido cloridrico e quindi con il perossido di idrogeno. \nAnalogamente ad altri composti a base di cloruri di metallo idratati, il cloruro di ferro idrato (III) pu\u00f2 essere convertito nel sale anidro mediante trattamento con cloruro di tionile. La conversione dell'idrato in cloruro di ferro anidro (III) non si richiede la fornitura di calore, altrimenti vengono prodotti HCl e ossicloruri di ferro. Similmente, la disidratazione pu\u00f2 essere effettuata con trimetilsilil cloruro:\nUtilizzi del cloruro ferrico.\nIl cloruro ferrico \u00e8 uno dei principali reagenti utilizzati nel trattamento dell'acqua, sia nella produzione di quella ad uso potabile che per la depurazione degli scarichi. In questi processi si sfrutta sia la formazione di sali insolubili, ad esempio quella del fosfato ferrico per la rimozione del fosforo (principalmente nel trattamento degli scarichi urbani), che quella diretta dell'idrossido ferrico. In tale applicazione, FeCl3 in acqua leggermente basica reagisce con lo ione idrossido per formare un fiocco di idrossido di ferro (III), o pi\u00f9 precisamente FeO(OH)\u2212, che pu\u00f2 rimuovere i materiali in sospensione:\nL'idrossido ferrico \u00e8 pressoch\u00e9 insolubile a pH superiori al 6,5 per cui precipita sotto forma di fiocchi voluminosi che inglobano le particelle finemente disperse (ad esempio il limo) e ne permettono la separazione fisica mediante semplici processi di sedimentazione e filtrazione.\nIn chimica organica \u00e8 utilizzato nella polimerizzazione del tiofene, sia come catalizzatore che come ossidante.\nIn elettronica \u00e8 utilizzato per l'incisione dei circuiti stampati, data la sua capacit\u00e0 di corrodere il rame, secondo le reazioni:\nPer lo stesso motivo viene impiegato anche nella tecnica dell'acquaforte.\nSicurezza.\nIl cloruro ferrico \u00e8 un agente nocivo e altamente corrosivo. Il materiale anidro \u00e8 un potente agente disidratante. Nonostante si registrino raramente casi di avvelenamento, l'ingestione di cloruro ferrico pu\u00f2 avere gravi conseguenze, inclusa la morte. La diagnosi precoce \u00e8 importante, specialmente nei pazienti gravemente avvelenati."}
{"id": "152149", "revid": "287204", "url": "https://it.wikipedia.org/wiki?curid=152149", "title": "Puteoli", "text": ""}
{"id": "152150", "revid": "125673542", "url": "https://it.wikipedia.org/wiki?curid=152150", "title": "Nitrato ferrico", "text": "Il nitrato ferrico, o nitrato di ferro(III), \u00e8 il nome usato per una serie di composti inorganici con la formula &lt;chem&gt;Fe(NO3)3 \\cdot (H2O)_n&lt;/chem&gt;. Il pi\u00f9 comune \u00e8 il &lt;chem&gt;Fe(NO3)3 \\cdot (H2O)9&lt;/chem&gt;. Gli idrati del nitrato ferrico sono tutti sali paramagnetici solubili in acqua. \nIdrati.\nIl nitrato ferrico \u00e8 deliquescente e si trova comunemente come &lt;chem&gt;Fe(NO3)3 \\cdot 9H2O&lt;/chem&gt; non idrato, che forma cristalli da incolori a viola pallido. Questo composto \u00e8 il sale trinitrato del complesso acquoso &lt;chem&gt;[Fe(H2O)6]^{3+}&lt;/chem&gt;.\nAltri idrati &lt;chem&gt;Fe(NO3)3 \\cdot (H2O)_x&lt;/chem&gt;, includono:\nPropriet\u00e0 chimiche.\nDecomposizione.\nQuando disciolto, il nitrato ferrico forma una soluzione gialla a causa dell'idrolisi. Quando riscaldato a una temperatura prossima all'ebollizione, l'acido nitrico evapora dalla soluzione e tutto il ferro precipita come ossido ferrico (&lt;chem&gt;Fe2O3&lt;/chem&gt;).\nIl composto si dissolve in acido stearico fuso e si decompone a circa 120 \u00b0C per dare idrossido ferrico (&lt;chem&gt;FeO(OH)&lt;/chem&gt;).\nPreparazione.\nIl composto pu\u00f2 essere preparato trattando la polvere metallica di ferro con acido nitrico:\no, equivalentemente, \u00e8 preparato trattando il ferro sempre con acido nitrico in modo che si sviluppi diossido di azoto gassoso:\nApplicazioni.\nIl nitrato ferrico non ha applicazioni su larga scala. \u00c8 un catalizzatore per la sintesi di ammoniuro di sodio da una soluzione di sodio in ammoniaca:\nAlcune argille impregnate di nitrato ferrico si sono dimostrate utili ossidanti nella sintesi organica. Ad esempio, il nitrato ferrico sulla montmorillonite, un reagente chiamato \"Clayfen\", \u00e8 stato impiegato per l'ossidazione degli alcoli in aldeidi e dei tioli in disolfuri.\nLe soluzioni di nitrato ferrico sono utilizzate da gioiellieri e fabbri per incidere l'argento e le leghe d'argento. "}
{"id": "152151", "revid": "1543377", "url": "https://it.wikipedia.org/wiki?curid=152151", "title": "Ossido ferrico", "text": "L'ossido ferrico \u00e8 l'ossido del ferro (III) (Fe2O3), uno degli ossidi di ferro e principale componente della ruggine e dei minerali ematite (formula_1Fe2O3) e maghemite (formula_2Fe2O3).\n\u00c8 uno dei tre principali ossidi di ferro, gli altri due sono l'ossido ferroso (FeO), che \u00e8 raro, e l'ossido ferroso-ferrico (II,III) (Fe3O4), che si trova anche in natura come magnetite minerale. Cos\u00ec come l'ematite, l'(Fe2O3) \u00e8 la principale fonte di ferro per l'industria siderurgica. L'ossido ferrico pu\u00f2 essere facilmente attaccato dagli acidi; viene spesso chiamato \"ruggine\" e, in una certa misura, questo soprannome \u00e8 utile perch\u00e9 la ruggine condivide con questo materiale diverse propriet\u00e0 e ha una composizione simile; tuttavia, in chimica, la ruggine \u00e8 considerata un materiale mal definito, descritto come ossido ferrico idrato.\nImpartisce al vetro il tipico colore \"verde bottiglia\".\nStruttura.\nL'ossido ferrico pu\u00f2 essere ottenuto in vari tipi di polimorfismi. In quello principale, chiamato formula_3, il ferro adotta una geometria di coordinazione ottaedrica. Cio\u00e8, ogni centro Fe \u00e8 legato a sei ligandi dell'ossigeno. Nel polimorfo formula_4, alcuni dei Fe si trovano in siti tetraedrici, con quattro ligandi di ossigeno. \nFase alfa.\nformula_1Fe2O3 ha la struttura romboedrica, simile al corindone (formula_1Al2O3) ed \u00e8 la forma pi\u00f9 comune. Si presenta naturalmente come l'ematite minerale che viene estratta come il principale minerale di ferro. \u00c8 antiferromagnetico al di sotto di ~260 K (temperatura di transizione di Morin) e mostra un debole ferromagnetismo tra i 260 K e la temperatura di N\u00e9el, 950 K. \u00c8 facile da preparare utilizzando sia la decomposizione termica che la precipitazione in fase liquida. Le sue propriet\u00e0 magnetiche dipendono da molti fattori, come pressione, dimensione delle particelle e intensit\u00e0 del campo magnetico. \nFase gamma.\nla formula_2Fe2O3 ha una struttura cubica. \u00c8 metastabile e convertita dalla fase alfa ad alte temperature e si presenta in natura sotto forma di un minerale chiamato maghemite. \u00c8 ferromagnetico e trova applicazione nei nastri di registrazione, sebbene le particelle ultrafini inferiori a 10 nanometri siano superparamagnetiche. Pu\u00f2 essere preparato mediante disidratazione termica di ossido-idrossido di ferro gamma (III). Un altro metodo prevede l'attenta ossidazione dell'ossido di ferro(II,III). Le particelle ultrafini possono essere preparate mediante decomposizione termica dell'ossalato di ferro (III). \nAltre fasi solide.\nDiverse altre fasi sono state identificate o rivendicate. La fase \u00e8 cubica centrata sul corpo (gruppo spaziale Ia3), metastabile e, a temperature superiori ai 500 \u00b0 C, si converte in fase formula_3. Pu\u00f2 essere preparato mediante riduzione dell'ematite usando carbonio, [chiarificazione necessaria] mediante pirolisi della soluzione di cloruro ferrico o decomposizione termica del solfato ferrico.\nLa fase epsilon formula_9 \u00e8 rombica e mostra propriet\u00e0 intermedie tra alfa e gamma, e pu\u00f2 avere propriet\u00e0 magnetiche utili applicabili per scopi come supporti di registrazione ad alta densit\u00e0 per l'archiviazione di big data. La preparazione della fase epsilon pura si \u00e8 rivelata molto impegnativa. Il materiale con un'elevata percentuale di fase epsilon pu\u00f2 essere preparato mediante trasformazione termica della fase gamma. La fase epsilon \u00e8 anche metastabile, trasformandosi nella fase alfa tra 500 e 750 \u00b0 C. Pu\u00f2 anche essere preparato per ossidazione del ferro in un arco elettrico o per precipitazione sol-gel dal nitrato ferrico . La ricerca ha rivelato l'ossido di ferro (III) epsilon negli antichi smalti ceramici cinesi Jian, che possono fornire informazioni in modi per produrre quella forma in laboratorio.\nInoltre, ad alta pressione viene rivendicata una forma amorfa.\nFase liquida.\nSi prevede che l'ossido ferrico fuso abbia un numero di coordinazione di circa 5 atomi di ossigeno attorno a ciascun atomo di ferro, in base alle misurazioni di goccioline di ossido di ferro liquido sottoraffreddato leggermente carenti di ossigeno, in cui il sottoraffreddamento aggira la necessit\u00e0 di elevate pressioni di ossigeno richieste al di sopra del punto di fusione per mantenere la stechiometria.\nOssidi di ferro (III) idrati.\nEsistono diversi idrati di ossido di ferro (III). Quando un alcali viene aggiunto a soluzioni di sali solubili di Fe(III), si forma un precipitato gelatinoso rosso-marrone. Questo non \u00e8 Fe(OH)3, ma Fe2O3\u00b7H2O (scritto anche come Fe(O)OH). Esistono anche diverse forme dell'ossido idrato di Fe(III): la lepidocrocite rossa (formula_2Fe(O)OH) si trova all'esterno dei rustici, e la goethite arancione, che si trova invece all'interno dei rustici. Quando Fe2O3\u00b7H2O viene riscaldato, perde la sua acqua di idratazione. Un ulteriore riscaldamento a 1670 K converte Fe2O3 in Fe3O4 nero (FeIIFeIII2O4), noto come magnetite minerale. Fe(O)OH \u00e8 solubile negli acidi, dando [Fe(H2O)6]3+. In alcali acquosi concentrati, l'ossido ferrico d\u00e0 [Fe(OH)6]3\u2212.\nReazioni.\nLa reazione pi\u00f9 importante riguardante l'ossido ferrico \u00e8 la sua riduzione carbotermica, che fornisce il ferro utilizzato nella fabbricazione dell'acciaio:\nUn'altra reazione redox \u00e8 la reazione estremamente esotermica della termite con l'alluminio:\nQuesto processo viene usato per saldare metalli spessi come le rotaie dei binari del treno utilizzando un contenitore di ceramica per incanalare il ferro fuso tra due sezioni di rotaia. La termite viene anche utilizzata nelle armi e nella realizzazione di sculture e strumenti in ghisa su piccola scala.\nLa riduzione parziale con idrogeno a circa 400 \u00b0C produce magnetite, un materiale magnetico nero che contiene sia Fe(III) che Fe(II):\nL'ossido di ferro (III) \u00e8 insolubile in acqua ma si dissolve facilmente in acido forte, come per esempio acido cloridrico e acido solforico. Si scioglie bene anche in soluzioni di agenti chelanti come l'acido etilendiamminotetraacetico (EDTA) e l'acido ossalico.\nRiscaldando ossidi di ferro(III) con altri ossidi metallici o carbonati si ottengono materiali noti come ferrati (ferrato (III)):\nPreparazione.\nL'ossido ferrico \u00e8 un prodotto dell'ossidazione del ferro. Pu\u00f2 essere preparato in laboratorio elettrolizzando una soluzione di bicarbonato di sodio, un elettrolita inerte, utilizzando un anodo di ferro:\nL'ossido ferrico idrato risultante, scritto qui come FeO(OH), si disidrata a circa 200 \u00b0C:\nUtilizzo.\nIndustria del ferro.\nL'applicazione predominante dell'ossido ferrico \u00e8 come materia prima delle industrie siderurgiche, come per esempio la produzione di ferro, acciaio e molte leghe.\nLucidatura.\nUna polvere molto fine di ossido ferrico \u00e8 conosciuta come \"rossetto del gioielliere\", o semplicemente \"rouge\". \u00c8 usato per mettere lo smalto finale su gioielli metallici e lenti, e storicamente come cosmetico. Il rossetto taglia pi\u00f9 lentamente di alcuni lucidanti moderni, come l'ossido di cerio(IV), ma \u00e8 ancora utilizzato nella fabbricazione di strumenti ottici e dai gioiellieri per la rifinitura di qualit\u00e0 superiore che pu\u00f2 produrre. Quando si lucida l'oro, il rossetto macchia leggermente l'oro, il che contribuisce a determinare l'aspetto del pezzo finito. Il rossetto \u00e8 venduto come polvere, pasta o barra solida (con un legante di cera o petrolio). Anche altri composti lucidanti sono spesso chiamati \"rossetti\", anche quando non contengono ossido di ferro. I gioiellieri rimuovono il rossetto residuo sui gioielli utilizzando la pulizia a ultrasuoni. I prodotti venduti come \"composti per affilare\" vengono spesso applicati a una coramella di cuoio per aiutare a ottenere un filo di rasoio su coltelli, rasoi a mano libera o qualsiasi altro strumento affilato. \nPigmenti.\nL'ossido ferrico \u00e8 anche usato come pigmento, sotto i nomi \"Pigmento Brown 6\", \"Pigmento Brown 7\" e \"Pigmento Red 101\". Alcuni di loro, come il pigmento Red 101 e il pigmento Brown 6, sono approvati dalla Food and Drug Administration (FDA) statunitense per l'uso nei cosmetici. Gli ossidi di ferro sono usati come pigmenti nei compositi dentali insieme agli ossidi di titanio.\nL'ematite \u00e8 il componente caratteristico del colore della vernice svedese Rosso Falun.\nSupporti magnetici.\nL'ossido ferrico era la particella magnetica pi\u00f9 comune utilizzata in tutti i tipi di supporti di memorizzazione e registrazione magnetici, inclusi i dischi magnetici (per l'archiviazione dei dati) e il nastro magnetico (utilizzato nella registrazione audio e video e nell'archiviazione dei dati). Il suo uso nei dischi dei computer \u00e8 stato sostituito dalla lega di cobalto, consentendo pellicole magnetiche pi\u00f9 sottili con una maggiore densit\u00e0 di archiviazione.\nFotocatalisi.\nL'formula_1Fe2O3 \u00e8 stato studiato come fotoanodo per l'ossidazione solare dell'acqua. Tuttavia, la sua efficacia \u00e8 limitata da una breve lunghezza di diffusione (2-4 nm) dei portatori di carica fotoeccitati e dalla successiva ricombinazione rapida, che richiede una grande sovratensione per guidare la reazione. La ricerca si \u00e8 concentrata sul miglioramento delle prestazioni di ossidazione dell'acqua di Fe2O3 utilizzando la nanostrutturazione, la funzionalizzazione della superficie, o impiegando fasi cristalline alternative come formula_12Fe2O3. \nMedicinale.\nLa lozione alla calamina, usata per trattare il prurito lieve, \u00e8 composta principalmente da una combinazione di ossido di zinco, che agisce come astringente, e circa lo 0,5% di ossido ferrico, il principio attivo del prodotto, che agisce come antiprurito. Il colore rosso dell'ossido ferrico \u00e8 anche il principale responsabile del colore rosa della lozione. "}
{"id": "152152", "revid": "1543377", "url": "https://it.wikipedia.org/wiki?curid=152152", "title": "Fosfato ferrico", "text": "Il fosfato ferrico, FePO4, \u00e8 il sale di ferro (III) dell'acido fosforico.\nSi conoscono molti materiali correlati, inclusi quattro polimorfi di formula FePO4 e due polimorfi della forma di-idrata FePO4\u00b7(H2O)2. Questi materiali si trovano nel regno minerale e sono utilizzati in svariate applicazioni. \nA temperatura ambiente si presenta come un solido giallo-bruno inodore.\nViene utilizzato in miscele polimeriche come antibatterico.\nStruttura.\nLa forma pi\u00f9 comune del FePO4 adotta la struttura del quarzo-\u03b1 e in questo caso il P e il Fe hanno geometria molecolare tetraedrica. A pressioni elevate si ha un cambio di fase verso una struttura pi\u00f9 densa con il Fe al centro di un ottaedro. Sono note anche due strutture ortorombiche e una monoclina.&lt;br&gt;\nNei due polimorfi della forma di-idrata, il Fe \u00e8 al centro di un ottaedro con le due molecole d'acqua ligandi in posizione mutualmente \"cis\".\nUtilizzo.\nIl fosfato ferrico \u00e8 uno dei pochi molluschicidi approvati dalla Commissione europea in agricoltura biologica, in quanto, al contrario della vecchia metaldeide, il fitofarmaco impiegato nella lotta alle lumache, non \u00e8 tossico per gli animali domestici o selvatici.\nViene utilizzato nella produzione di acciaio e dei metalli ferrosi perch\u00e9 una volta che si \u00e8 legato alla superficie del metallo, il fosfato ferrico previene un'ulteriore ossidazione del metallo stesso. La sua presenza \u00e8 in parte responsabile per la resistenza alla corrosione della colonna di ferro di Delhi.\nI rivestimenti di fosfato ferrico vengono utilizzati come rivestimento base nelle vernici per aumentare l'adesione al substrato ferroso; viene spesso utilizzato anche come antiruggine. Trova impiego anche per migliorare l'adesione di tessuti, legno e altri materiali a queste superfici. I rivestimenti protettivi di fosfato ferrico sono di solito applicati durante il processo di verniciatura liquida o a polveri.\nAspetti legislativi.\nIl fosfato ferrico non \u00e8 ammesso come additivo alimentare nell'Unione Europea. Nel 2007 \u00e8 infatti stato ritirato dalla lista delle sostanze ammesse nella direttiva 2002/46/EC."}
{"id": "152153", "revid": "319912", "url": "https://it.wikipedia.org/wiki?curid=152153", "title": "Solfato ferrico idrato", "text": ""}
{"id": "152154", "revid": "123312488", "url": "https://it.wikipedia.org/wiki?curid=152154", "title": "Dimetilformammide", "text": "La \"N\",\"N\"-dimetilformammide (o DMF) \u00e8 l'ammide della dimetilammina e dell'acido formico. \u00c8 una molecola planare e polare.\nA temperatura ambiente si presenta come un liquido incolore dall'odore forte e nauseabondo di ammina, ricorda vagamente il pesce marcio. \u00c8 un composto tossico per la riproduzione, nocivo, irritante. Grazie all'elevata costante dielettrica viene utilizzato in laboratorio come solvente polare aprotico, utile nelle reazioni di sostituzione nucleofila in vari substrati organici. In reazioni di SN2 \u00e8 molto comune osservare un notevole incremento delle cinetiche di reazione in DMF o DMSO. Questo fenomeno \u00e8 legato al fatto che l'ossigeno carbonilico della DMF sia in grado di interagire attraverso interazioni elettrostatiche con cationi, lasciando gli anioni \"nudi\" del proprio controione in soluzione e di conseguenza molto pi\u00f9 reattivi. Per la sua elevata solubilit\u00e0 in acqua \u00e8 facilmente eliminabile dai prodotti insolubili nel mezzo acquoso per semplice lavaggio in acqua corrente. \u00c8 uno dei solventi di elezione nella chimica organica moderna.\n\u00c8 stata usata in passato come induttore del differenziamento cellulare in laboratorio. Aggiunta a basse concentrazioni alle colture di cellule embrionali o tumorali, \u00e8 capace di indurle all'acquisizione di un fenotipo \"adulto\" o quantomeno molto meno aggressivo per quanto riguarda le cellule cancerose. Ci\u00f2 avverrebbe per inibizione di qualche enzima della biosintesi delle purine, come la glicinamide ribotide formil-trasferasi e per inibizione di qualche isoforma dell'enzima istone deacetilasi (HDACs), che controlla il differenziamento genico per deacetilazione degli istoni legati al DNA.\nIn certi casi le cellule trasformate, dopo il differenziamento indotto da questo composto, vanno incontro spontaneamente a morte cellulare programmata o apoptosi.\nCon lo stesso acronimo (DMF) viene abbreviato anche il nome del dimetilfurano.\nReazioni.\nLa dimetilformammide \u00e8 idrolizzata da acidi e basi forti, specialmente a temperature elevate. Con idrossido di sodio, la DMF si converte in formiato e dimetilammina. DMF subisce decarbonilazione vicino al suo punto di ebollizione per dare dimetilammina. La distillazione viene quindi condotta a pressione ridotta a temperature pi\u00f9 basse.\nI composti di organolitio reagiscono con DMF per dare, dopo idrolisi, aldeidi.\nApplicazioni.\nL'uso primario della dimetilformammide \u00e8 come solvente con basso tasso di evaporazione. \u00c8 utilizzata nella produzione di fibre acriliche e materie plastiche. Viene anche usato come solvente nell'accoppiamento peptidico per prodotti farmaceutici, nello sviluppo e nella produzione di pesticidi e nella produzione di adesivi, pelli sintetiche, fibre, pellicole e rivestimenti di superficie.\nAltri importanti utilizzi includono:\nInoltre, DMF-\"d\"7 in presenza di una quantit\u00e0 catalitica di \"t\"-BuOK sotto riscaldamento a microonde \u00e8 un reagente per la deuterazione di idrocarburi poliaromatici"}
{"id": "152155", "revid": "1543377", "url": "https://it.wikipedia.org/wiki?curid=152155", "title": "Neocuproina", "text": "La neocuproina \u00e8 un composto eterociclico e un agente chelante derivato della fenantrolina.\nA temperatura ambiente si presenta come un solido giallo chiaro dall'odore caratteristico.\nSintesi e struttura.\nLa neocuproina pu\u00f2 essere preparata mediante reazioni di Skraup sequenziali (reazione di Doebner-Miller/condensazione) di o-nitroanilina con crotonaldeide diacetato. Una sintesi alternativa comporta la condensazione di o-fenilendiammina, m-nitrobenzensolfonato e cretonaldeide diacetato. Questo metodo offre rese pi\u00f9 elevate ma \u00e8 meno economico. La neocuproina si cristallizza come un diidrato e un emiidrato.\nChimica di coordinazione.\nAll'inizio degli anni trenta, i derivati della fenantrolina divennero noti per il loro uso come indicatori colorimetrici per molti metalli di transizione. La neocuproina ha dimostrato di essere altamente selettivo per il rame(I). Il complesso risultante, [Cu(neocuproina)2]+ ha un colore rosso arancio intenso. Le propriet\u00e0 dei complessi neocuproinici di rame(I) sono state ampiamente studiate, ad es. per la preparazione di complessi di catenano e rotaxano. Il rilascio catalizzato da rame di NO+ (nitrosonio) dagli S-nitrosotioli \u00e8 inibito dalla neocuproina.\nRispetto all'1,10-fenantrolina, la neocuproina ha una massa sterica che fiancheggia i siti donatori di azoto. Una conseguenza importante \u00e8 che i complessi del tipo [M(neocuproina)3]n+ sono sfavorevoli, in contrasto con la situazione con i ligandi di fenantrina che mancano di sostituzione nelle posizioni 2 e 9. Il ligando batocuproina \u00e8 simile al neocuproine, ma ha sostituenti fenilici nelle posizioni 4,7.\nAltri metalli.\nIl platino costituisce i complessi planari quadrati [PtX2(2,9-dimetil-1,10-fenantrolina)].\n\u00c8 stato anche scoperto che la neocuproina ha propriet\u00e0 che causano la frammentazione e la scomparsa della melanina nei melanociti dei pesci zebra adulti . Coloro che esprimono eGFP hanno anche perso la fluorescenza di eGFP in presenza di neocuproina."}
{"id": "152156", "revid": "767487", "url": "https://it.wikipedia.org/wiki?curid=152156", "title": "2,5-difenilossazolo", "text": "Il 2,5-difenilossazolo (o PPO) \u00e8 un composto eterociclico derivato dell'ossazolo.\nA temperatura ambiente si presenta come un solido bianco inodore."}
{"id": "152158", "revid": "767487", "url": "https://it.wikipedia.org/wiki?curid=152158", "title": "Blu di bromoclorofenolo", "text": "Il blu di bromoclorofenolo (o 5',5\"-dibromo-3',3\"-diclorofenolsolfonftaleina) \u00e8 un indicatore del gruppo del trifenilmetano ed \u00e8 relativo alla fenolftaleina. Come indicatore, va dal colore da giallo al blu viola nella gamma di pH da 3,0 a 4,6. Ad un pH di 3,0 l'assorbimento va da 433 a 437 nm; a 4,5 da 590 a 592 nm. \nA temperatura ambiente si presenta come un solido giallastro-rosso inodore."}
{"id": "152159", "revid": "1915706", "url": "https://it.wikipedia.org/wiki?curid=152159", "title": "Violetto di bromocresolo", "text": "Il violetto di bromocres\u00f2lo (o 5',5\"-dibromo-\"o\"-cresolsolfonftaleina) \u00e8 un indicatore con intervallo di viraggio a pH 5,2-6,8; la forma acida \u00e8 colorata in giallo mentre quella basica \u00e8 violetta.\nA temperatura ambiente si presenta come un solido violetto dall'odore caratteristico."}
{"id": "152160", "revid": "1452073", "url": "https://it.wikipedia.org/wiki?curid=152160", "title": "Rosso di bromofenolo", "text": "Il rosso di bromofenolo (o 3',3\"-dibromofenolsolfonftaleina) \u00e8 un indicatore.\nA temperatura ambiente si presenta come un solido rosso-bruno dall'odore di fenolo."}
{"id": "152161", "revid": "1915706", "url": "https://it.wikipedia.org/wiki?curid=152161", "title": "Blu di bromotimolo", "text": "Il blu di bromotimolo \u00e8 un composto organico dalle deboli propriet\u00e0 acide. Si presenta in soluzione concentrata di etanolo come un liquido di colore giallo-arancio. \nNella sua forma normale (acida) \u00e8 di colore giallo, mentre la sua base coniugata \u00e8 blu; per questa differenza di colore tra le due forme il blu di bromotimolo \u00e8 usato come indicatore di pH.\nHa un intervallo di viraggio compreso tra pH 6,0 e pH 7,6."}
{"id": "152162", "revid": "110157", "url": "https://it.wikipedia.org/wiki?curid=152162", "title": "Rosso di clorofenolo", "text": "Il rosso di clorofenolo (o 3,3\"-diclorofenolsolfonftaleina) \u00e8 un indicatore.\nA temperatura ambiente si presenta come un solido bruno dall'odore di fenolo."}
{"id": "152163", "revid": "599013", "url": "https://it.wikipedia.org/wiki?curid=152163", "title": "Partigiano", "text": "Un partigiano \u00e8 un combattente armato che non appartiene ad un esercito regolare ma ad un movimento di resistenza e che solitamente si organizza in bande o gruppi, per fronteggiare uno o pi\u00f9 eserciti regolari, ingaggiando una guerra asimmetrica. Ci\u00f2 che contraddistingue il partigiano dal soldato, oltre all'irregolarit\u00e0, alla accresciuta mobilit\u00e0 e all'impegno politico e civile, \u00e8 la sua natura territoriale, legata alla difesa di un'area geografica coincidente con l'area culturale di appartenenza.\nLetteralmente significa \"di parte\", ovvero persona schierata con una delle parti in causa. In Italia, con il termine \"partigiano\" ci si riferisce ai protagonisti del fenomeno della Resistenza sviluppatasi nei paesi occupati dalle truppe dell'Asse durante la seconda guerra mondiale.\nPer \"lotta partigiana\" si intende una guerra di difesa di natura civile contro un'occupazione militare, la conquista o la colonizzazione di un territorio. Tale forma di conflitto \u00e8 sancita come lecita anche dalla XX Assemblea Generale dell'ONU (1965) laddove dichiara \u00abla legittimit\u00e0 della lotta da parte dei popoli sotto oppressione coloniale, per esercitare il loro diritto all'autodeterminazione e all'indipendenza\u00bb, invitando \u00abtutti gli Stati a fornire assistenza morale e materiale ai movimenti di liberazione nazionale nei territori coloniali\u00bb.\nStoria.\nSebbene non indicato con questo termine, la figura del partigiano compare nella storia fin dall'antichit\u00e0. Possiamo identificare in Spartaco e nel suo esercito irregolare una prima forma di lotta partigiana, ovvero una lotta di forze irregolari contro un potere ufficialmente costituito.\nIn epoca moderna vediamo movimenti partigiani nella guerra partigiana spagnola, che scoppi\u00f2 in seguito alla sconfitta dell'esercito spagnolo ad opera di Napoleone nel 1808. Si tratt\u00f2 di oltre 200 battaglie combattute non coordinatamente. Episodi di guerriglia partigiana si ebbero anche nel centro Europa, nel 1809 in Austria e Tirolo, presto soffocati nel sangue.\nFondamentale, per il riconoscimento della figura del partigiano, furono gli anni 1812 e 1813 in Prussia. Nel 1812 lo Stato Maggiore prussiano eman\u00f2 una nota in cui, rifacendosi alla guerra civile spagnola, incitava i germanici alla resistenza partigiana. Questo non fu altro che l'anticipazione dell'Editto prussiano sulla milizia territoriale della primavera del 1813, firmato dal re in persona, che esortava i cittadini alla resistenza, ad opporsi alle forze napoleoniche con ogni tipo di mezzo, a non collaborare con l'invasore e a compiere atti terroristici. Solo pochi mesi dopo, il 17 luglio, l'Editto fu modificato, con lo scopo di reincanalare le forze popolari negli schemi tradizionali della guerra.\nLa Berlino degli anni tra il 1808 e il 1813 offre perci\u00f2 la teorizzazione e la legittimazione filosofica del partigiano, sebbene la figura del partigiano verr\u00e0 cancellata per quasi un secolo dallo Jus Publicum Europaeum. I tedeschi in particolare si ricorderanno della sua esistenza in maniera ufficiale solo alla fine del secondo conflitto mondiale, costituendo due corpi destinati al combattimento contro gli irregolari.\nNel frattempo il partigiano trova un suo spazio specifico in Russia e in Cina. In Russia, dopo la sua comparsa nella campagna napoleonica del 1812 e in Guerra e pace, Lenin ne far\u00e0 uno strumento del Partito. In Cina, Mao guider\u00e0 la lotta partigiana contro il Giappone e contro Chiang Kai-Shek, costruendo attorno ad esse il Partito Comunista, che poneva al centro la figura del partigiano. Lenin ne fece uno strumento del Partito (con una propensione verso l'esterno), Mao part\u00ec da esso per costruire il Partito (connotazione maggiormente tellurica).\nDurante la seconda guerra mondiale, parallelamente alla Resistenza italiana vi sono state analoghe forma di lotta nel mondo ed in Europa, come ad esempio l'Esercito popolare di liberazione della Jugoslavia, la Resistenza sovietica svoltasi al di l\u00e0 delle linee tedesche, la Resistenza tedesca (la Rosa Bianca e la gruppo attorno al sacerdote Heinrich Maier e la Rote Kapelle) e la Resistenza francese, detta Maquis.\nIn Italia, nel secondo dopoguerra, il termine \"partigiano\" fu genericamente utilizzato per definire tutti i combattenti della Resistenza, ma nel corso del conflitto venivano indicati con tale termine coloro che avevano scelto di darsi alla macchia unendosi a formazioni armate, mentre coloro che operavano clandestinamente nelle citt\u00e0 venivano chiamati \"patrioti\".\nLa figura nel diritto.\nIl regolamento dell'Aia del 1907.\nIl Regolamento sulla Guerra Terrestre dell'Aia del 13 ottobre 1907 concernente le leggi e gli usi di guerra del 1907 riconosceva lo status di combattente, nel corso della II Guerra Mondiale, secondo le seguenti condizioni (Art. 1 del Regolamento):\naffermando inoltre che (Art. 2 del Regolamento): \"La popolazione di un territorio non occupato che, all'avvicinarsi del nemico, prende spontaneamente le armi per combattere le truppe d'invasione senza aver avuto il tempo di organizzarsi in conformit\u00e0 dell'articolo 1, sar\u00e0 considerata come belligerante se essa porta le armi apertamente e se rispetta le leggi e gli usi della guerra.\"\nA causa di questi vincoli, della mancata adozione di una uniforme (\"segno distintivo fisso\" in questo caso, significa non facilmente rimovibile da parte del combattente) e delle tecniche di combattimento vicine alla guerriglia e comunque atipiche, vi sono stati forti dibattiti sulla definizione di partigiano, essendo questa figura in taluni casi sovrapponibile con quella del terrorista, anche se tipicamente l'ambito di azione di quest'ultimo ha per oggetto i civili e non le forze militari.\nLa terminologia giuridica italiana.\nIn Italia il termine e la qualifica di \"partigiano\", e prima ancora di \"patriota\", sono stati normati per qualificare i combattenti che presero parte alla Guerra di liberazione del 1943-1945, qui di seguito un sunto delle terminologie ufficiali delle qualifiche e dei requisiti per ottenerle:\nFilm.\nTra i film aventi come tema il partigiano, ricordiamo:"}
{"id": "152165", "revid": "14149", "url": "https://it.wikipedia.org/wiki?curid=152165", "title": "Football Club Sporting Benevento", "text": ""}
{"id": "152166", "revid": "767487", "url": "https://it.wikipedia.org/wiki?curid=152166", "title": "Egotismo", "text": "Legotismo, dall'inglese \"\u00e9gotism\" e anche dal francese \"\u00e9gotisme\" entrambi derivati dal latino \u0115go \u00abio\u00bb, indica un comportamento (da non confondere con l\"amor proprio\" e l\"egoismo\") che consiste nell'esagerata considerazione narcisistica di s\u00e9 stessi come persona dotata di alte qualit\u00e0.\nLa parola \u00e8 stata diffusa in Europa dallo scrittore francese Stendhal, che intitol\u00f2 uno dei suoi capolavori \"Souvenirs d'\u00e9gotisme\", scritto nel 1832 e pubblicato nel 1892."}
{"id": "152169", "revid": "12290", "url": "https://it.wikipedia.org/wiki?curid=152169", "title": "Jack Speed", "text": "Jack Speed \u00e8 un fumetto pubblicato su \"Il Giornalino\", scritto da Alessandro Russo e disegnato da Angela Allegretti.\nIl fumetto racconta la storia di un pilota mascherato (indossa una maschera di titanio) che si chiama \"Jack Speed\". Jack tenta di vincere il campionato di \"Formula supercar\" nonostante la concorrenza sleale della \"Diamond\", una scuderia che pur di vincere \u00e8 disposta a tutto, anche a sabotare le auto avversarie.\nAd aiutarlo la giornalista impicciona \"Wendy Freeway\" (che indaga sugli affari loschi della Diamond), il meccanico della Brago (la scuderia di Jack) \"Sam Cruiser\", l'ex ronin (cio\u00e8 un pilota senza scuderia).\nFinora sono usciti dieci episodi di otto pagine ciascuno."}
{"id": "152170", "revid": "217", "url": "https://it.wikipedia.org/wiki?curid=152170", "title": "Pikappa", "text": ""}
{"id": "152172", "revid": "1305887", "url": "https://it.wikipedia.org/wiki?curid=152172", "title": "Paperinik New Adventures", "text": ""}
