{"id": "204506", "revid": "599013", "url": "https://it.wikipedia.org/wiki?curid=204506", "title": "Soave (vino)", "text": "Il Soave \u00e8 un vino bianco DOC prodotto nella provincia di Verona.\nIl Soave rappresenta da solo con i suoi 500.000 ettolitri il 40% della produzione a DOC della provincia di Verona, dove sono concentrati il 14% delle DOC italiane ed il 60% delle DOC venete.\nI vini prodotti nella DOC Soave sono: Soave DOC, Soave Classico DOC, Soave Superiore DOCG, Recioto di Soave DOCG.\nCaratteristiche organolettiche.\nDal punto di vista organolettico ha un colore delicato, un naso nitido ed uno sviluppo gustativo rapido ed appagante che non induce ad assuefazione neppure dopo lunghi periodi di consumo.\nGarganega e Trebbiano di Soave, cos\u00ec come noi oggi li conosciamo, sono il frutto di una lunga interazione naturale tra vitigno ed ambiente a cui l'uomo ha dato in questi ultimi anni un particolare contributo.\nLa Garganega non possiede una aromaticit\u00e0 spiccata, ma un piccolo patrimonio di profumi di cui la mandorla e i fiori bianchi sono i pi\u00f9 nitidi; ha uno sviluppo biologico molto lungo, tanto da giungere a maturazione in ottobre; ha una buccia dura e particolarmente gialla (quasi rossa) quando \u00e8 matura. Non ha un'acidit\u00e0 preponderante ma piuttosto un interessante equilibrio di estratti e zuccheri.\nIl Trebbiano di Soave storicamente molto presente nei vigneti ha lasciato sempre pi\u00f9 posto all'esuberanza della Garganega. Solo in questi ultimi anni sta riproponendosi come ideale partner per tracciare nuovi profili enologici per il Soave del futuro combinando la sua sapidit\u00e0 e vivacit\u00e0 con la struttura e la densit\u00e0 tipiche della Garganega.\nStoria.\nDopo la caduta dell'Impero romano d'Occidente la conservazione della viticoltura fu garantita dall'opera meritoria dei monaci di San Colombano, che introdussero il nuovo tipo di vinificazione odierna in uso ai popoli celtici, che producevano vini leggeri e dissetanti e li conservavano in botti di legno. Avevano operato in tal senso fin dal VI secolo in tutta la Francia merovingia iniziando dall'abbazia matrice di Luxeuil, dall'epoca longobarda opereranno anche nel centro-nord Italia dal VII secolo, e soprattutto in epoca carolingia, facendo della potente Abbazia matrice di Bobbio (attivissimo centro di evangelizzazione e di rinascita agricola sotto la protezione del Papa), fondata in epoca dal santo abate irlandese Colombano nel 614, un centro monastico di primaria importanza europea per tutto il medioevo grazie al suo ricco e vasto feudo reale ed imperiale monastico.\nIl termine \u201cSoave\u201d sembra derivare dagli Svevi (Suaves), che calarono in Italia con il re longobardo Alboino, mentre il territorio era gi\u00e0, in epoca romana, un \"pagus\", ovvero un distretto campagnolo circoscritto e forse centuriato.\nMa \u00e8 possibile fare risalire la presenza della vite almeno a 40 milioni di anni fa. Le testimonianze fossili che si trovano nel museo di Bolca, in cima alla Valle dell'Alpone, indicano la famiglia delle Ampelidee come la generatrice delle viti selvatiche europee. In Era Terziaria la Valle dell'Alpone, odierno sito dei vigneti, era completamente ricoperta d'acqua tranne un atollo dall'afoso clima tropicale. Qui sarebbe nata la vite, anche se \u00e8 pi\u00f9 probabile che le variet\u00e0 fondamentali siano giunte dall'Oriente, come \u00e8 accaduto alla gran parte dei vigneti europei. Per gli studiosi pi\u00f9 affidabili, la nascita di ceppi storici come la Garganega \u00e8 da attribuire alla contaminazione tra le uve Retiche, originate dalle Ampelidee, e i vitigni giunti dal bacino del Mediterraneo.\nCassiodoro riassume ci\u00f2 che prima dell'anno Mille pensavano i pi\u00f9 importanti esperti di vino: nelle sue epistole si raccomanda di non far mancare mai alla mensa reale vini veronesi da uve bianche \"soavissimi e corposi\" capaci di esprimere \"chiara purit\u00e0\u2026 gioviale candidezza e soavit\u00e0 incredibile\".\nRisale al 1228 lo Statuto Ezzeliniano che raccoglie informazioni, elabora consuetudini e le trasforma in regole da osservare per giungere alla qualit\u00e0 finale.\nNel 1500 la zona diventa un interessante laboratorio produttivo. A Soave si parla di viticoltura \"a palo secco\" cos\u00ec da staccare le piante dagli alberi ai quali erano sovente ancora maritate, si afferma la pergola con una gestione pi\u00f9 intelligente, e si diffonde anche la coltura a viti basse.\nNel 1800 si fa serrato il confronto con i vini del Reno e con i Tokay ungheresi, e agli inizi dell'Ottocento nasce a Verona una \u201cfabbrica di vino\u201d. Cominciano a differenziarsi le produzioni di qualit\u00e0 e quelle pi\u00f9 quantitative, si parla del taglio fra il Trebbiano di Soave e la Garganega come migliore combinazione qualitativa, si cerca di capire quali vigneti siano i pi\u00f9 vocati.\nNel 1900 la concorrenza con i paesi d'oltremare comincia a farsi sentire. Tra i rimedi proposti c'\u00e8 la costituzione in Cantine Sociali, un invito a tutelare le idee, la storia e i luoghi, per rispondere in maniera unitaria al confronto internazionale. La nascita della Cantina Sociale di Soave, prima forma di cooperativa agricola della provincia di Verona, \u00e8 datata 9 giugno 1901.\nL'arrivo delle malattie pi\u00f9 importanti della vite stimola un ulteriore progetto unitario, quello di costituzione di un Consorzio per la ricostruzione dei vigneti, che sar\u00e0 poi il Consorzio Tutela Vino Soave e Recioto di Soave.\nDisciplinare di produzione.\nNel 1931 veniva proposto il primo decreto di delimitazione della zona e il Soave, primo fra i vini italiani, veniva riconosciuto come vino \u201ctipico e pregiato\u201d.\nIl primo disciplinare del Soave approvato nel 1968 (DPR 21/8/68 e DPR 22/10/68) ha riconosciuto la Denominazione di Origine Controllata fissando la Garganega tra il 70 ed il 90% ed il Trebbiano di Soave o nostrano tra il 10 ed il 30%.\nLe fortune commerciali del Soave ed una viticoltura pi\u00f9 specializzata emarginarono ancora di pi\u00f9 il Trebbiano di Soave che ha una maturazione anticipata rispetto alla Garganega a favore di altri Trebbiani, cos\u00ec nel 1976 (DPR 6/5/76) il disciplinare veniva aggiornato portando la Garganega fino al 100% con la possibilit\u00e0 di usare il Trebbiano Nostrano fino al 30% e quello toscano fino al 15% nell'ambito di questo 30%.\nCon gli anni '80 arrivarono in zona i primi Chardonnay e Pinot Bianco, vitigni interessanti sia per vinificazioni in purezza che in uvaggio con la tradizionale Garganega.\nIl disciplinare vedeva cos\u00ec un ulteriore aggiornamento nel 1992 (dpr 18/6/92) con l'introduzione nel 30% dei vitigni complementari anche di queste due variet\u00e0 accanto al trebbiano di Soave.\nNel 1998 arrivava la Docg per il Recioto di Soave (D.M. 7 maggio 1998), alla quale si affianca nel 2001 la Docg per il Soave Superiore (D.M. 29 ottobre 2001).\nNel 2002, con il D.M. 6/9/02 viene fissata la garganega per almeno il 70 % e per il rimanente da uve e vitigni Trebbiano di Soave (nostrano), Pinot Bianco e Chardonnay. In tale ambito del 30%, e fino ad un massimo del 5%, possono altres\u00ec concorrere le uve provenienti dai vitigni a bacca bianca, non aromatici, autorizzati e raccomandati per la provincia di Verona.\nLe zone di produzione del Soave.\nLa zona di produzione del Soave \u00e8 situata nella parte orientale dell'arco collinare della provincia di Verona (a nord dell'Autostrada Serenissima, tra il 18\u00ba e il 25\u00ba km tra Verona e Venezia).\nEssa comprende in tutto o in una parte i territori dei comuni di Soave, Monteforte d'Alpone, San Martino Buon Albergo, Lavagno, Mezzane di Sotto, Caldiero, Colognola ai Colli, Illasi, Cazzano di Tramigna, Ronc\u00e0, Montecchia di Crosara, San Giovanni Ilarione e San Bonifacio.\nCon il riconoscimento della DOCG al Recioto di Soave e successivamente con le nuove delimitazioni per il Soave superiore DOCG, l'area di produzione \u00e8 stata sostanzialmente divisa in tre sottozone quasi equivalenti per dimensione e per consistenza viticola.\nLa Zona pi\u00f9 antica, detta anche zona storica, delimitata per la prima volta nel 1931 e coincidente con il Soave Classico, si trova sui rilievi collinari dei comuni di Monteforte d'Alpone e Soave ed \u00e8 interessata da una superficie vitata di 1.700 ettari.\nLa seconda zona, praticamente tutta collinare, va da San Martino Buon Albergo a Ronc\u00e0 interessando i rilievi della Val di Mezzane, Val d'Illasi, Val Tramigna e Val d'Alpone e costituisce la sottozona Colli Scaligeri, che comprende 2.400 ettari.\nLa terza zona del Soave DOC \u00e8 situata nelle aree pi\u00f9 o meno pianeggianti delle vallate gi\u00e0 citate per una superficie di circa 2.400 ettari.\nL'orografia si presenta assai diversificata con zone pianeggianti (pianura di Soave e di Monteforte) ed altre collinari dalle altitudini e dai versanti molto variabili; altrettanto dicasi per l'origine e lo stato attuale dei suoli nei quali si riconoscono terreni calcarei, basaltici, detriti di falda e terreni depositati dalle alluvioni dei corsi d'acqua. L'origine del suolo \u00e8 prevalentemente vulcanica, e questo lo differenzia dalle altre aree storiche del Bardolino e della Valpolicella.\nIl clima \u00e8 mite e temperato con precipitazioni comprese tra i 700 e i 900\u00a0mm all'anno concentrate prevalentemente in primavera e in autunno.\nIl vigneto del Soave si sviluppa sulle seguenti zone:\nLa piramide della qualit\u00e0.\nTutta la denominazione \u00e8 organizzata in senso qualitativo, individuando vigneti diversi per specificit\u00e0 climatiche, orografiche e pedologiche delineando una piramide della qualit\u00e0 che d\u00e0 nuovi e concreti obiettivi produttivi ai viticoltori, valorizzando al massimo l'impegno in vigna e semplificando la comunicazione verso il consumatore.\nUna piramide qualitativa logica e naturale: al vertice della piramide il Soave Superiore Docg, sintesi di selezione e rigore, proiettato alla massima espressione qualitativa. Pi\u00f9 sotto il Soave di collina sia nella versione Classico, se ottenuto nella zona storica, che nella versione Colli Scaligeri. Alla base della piramide il Soave DOC, il vino ideale per il rapporto qualit\u00e0/prezzo.\nAbbinamenti gastronomici.\nIl Soave permette di valorizzare i profumi e i sapori dei prodotti del territorio. Da sempre, nelle terre del Soave, il primo piatto \u00e8 la minestra: o di verdure (\"minestrone\"), con l'aggiunta di fagioli, o il \"pamojo\" o la \"pan\u00e0\", che era pane bollito e condito con un filo d'olio di oliva, o il riso con le verdure e cio\u00e8 con le verze, con il cavolo cappuccio, con i piselli (\"risi e bisi\"), con il sedano rapa.\nLa pasta fatta in casa, tagliatelle (\"taiadele in brodo coi fegatini\") e lasagnette, era il piatto della domenica che si accompagnava alla gallina e al manzo lessato abbinato alle salse, quali la \"pear\u00e0\" fatta col pane raffermo e il formaggio, il \"cren\" (radice di rafano tritata). Il vino Soave si accompagna inoltre ai bigoli fatti al torchio con farina di grano tenero e conditi con le sarde sotto sale, piatto di rigore in Quaresima. In primavera \u00e8 usanza comune utilizzare gli asparagi selvatici (le \"sparasine\"), i germogli del luppolo (i \"bruscandoli\"), le ortiche e molte altre variet\u00e0 come ingredienti per arricchire zuppe, secondi piatti, uova. Il piatto della tradizione pasquale \u00e8 il capretto al forno, a fuoco lentissimo ed insaporito con il Soave Il Soave si accompagna con le lumache, chiamate localmente \"bogoni\", con le ostriche, sia crude che gratinate con latterini, e salmone.\nLa Strada del Vino Soave.\nPer la sua collocazione, per la grande valenza storico-monumentale, per le vicine vie di comunicazione che quasi la delimitano a sud, l'area del Soave si pone nell'ambito veronese come terzo polo di interesse dopo Verona ed il Lago di Garda.\nLa Strada del Vino Soave nasce con l'obiettivo di offrire un pacchetto completo di proposte e di servizi: chi ama la cultura e l'arte ad esempio pu\u00f2 contare non solo sull'indubbia bellezza paesaggistica della zona, il pi\u00f9 grande vigneto d'Europa per estensione con i suoi 6\u00a0000 e 600 ettari, ma anche chiese romaniche, ville, castelli e musei. Alla base di tutto, comunque, c'\u00e8 una nuova sensibilit\u00e0 da parte di tutti gli operatori coinvolti dalla Strada, sensibilit\u00e0 grazie alla quale anche l'area del Soave \u00e8 destinata ad entrare nel novero delle localit\u00e0 a turismo enologico.\nInoltre si trova collocata tra le due province di Verona e Vicenza, e grazie alle importanti vie di comunicazione (SS 11 \u2013 A4 \u2013 Ferrovia MI-VE) \u00e8 facilmente raggiungibile.\nIn questo contesto non \u00e8 stato difficile dare il via al Comitato promotore per la Strada del Vino Soave. Il percorso per l'istituzione della Strada del Vino Soave fonda le sue radici dal 1998, anno in cui si \u00e8 iniziato con la sensibilizzazione delle amministrazioni locali\u00a0\u2013 5 Comuni fortemente motivati: Soave, Monteforte d'Alpone, Montecchia di Crosara, Ronc\u00e0 e Colognola ai Colli, ed organizzando una serie di riunioni informative rivolte agli operatori potenzialmente interessati: aziende vitivinicole, ristoranti, enoteche, ospitalit\u00e0, oleifici e caseifici.\nIn 2 anni di lavoro effettivo il comitato di gestione, senza gli incentivi nazionali o regionali, ha riunito circa 50 imprese distribuite sul territorio ed interessate a tutta la filiera: produttori (vino, olio, formaggi), ristoratori, ospitalit\u00e0.\nUn percorso circolare ideale di circa 50 chilometri tra vigneti, pievi e castelli che tocca i tredici comuni interessati alla Denominazione e che abbraccia i cru pi\u00f9 qualificati per la produzione del Soave.\nIl Formaggio Monte Veronese, il Riso Vialone Nano, l'Olio e le Ciliegie delle colline Veronesi, il Radicchio Veronese, il Marrone di San Mauro, tutte queste produzioni IGP o DOP (riconosciute o in via di riconoscimento) sono altri importanti protagonisti di questo territorio valorizzati dalla Strada del Vino Soave."}
{"id": "204507", "revid": "4327", "url": "https://it.wikipedia.org/wiki?curid=204507", "title": "Solopaca Bianco", "text": ""}
{"id": "204508", "revid": "599013", "url": "https://it.wikipedia.org/wiki?curid=204508", "title": "Solopaca Falanghina", "text": "Il Solopaca Falanghina \u00e8 un vino DOC la cui produzione \u00e8 consentita nella provincia di Benevento.\nProduzione.\n\"Provincia, stagione, volume in ettolitri\""}
{"id": "204509", "revid": "4327", "url": "https://it.wikipedia.org/wiki?curid=204509", "title": "Solopaca Rosato", "text": ""}
{"id": "204510", "revid": "4327", "url": "https://it.wikipedia.org/wiki?curid=204510", "title": "Solopaca Rosso", "text": ""}
{"id": "204511", "revid": "4327", "url": "https://it.wikipedia.org/wiki?curid=204511", "title": "Solopaca Rosso Superiore", "text": ""}
{"id": "204513", "revid": "4327", "url": "https://it.wikipedia.org/wiki?curid=204513", "title": "Solopaca Spumante", "text": ""}
{"id": "204515", "revid": "486946", "url": "https://it.wikipedia.org/wiki?curid=204515", "title": "Sorni Bianco", "text": ""}
{"id": "204516", "revid": "486946", "url": "https://it.wikipedia.org/wiki?curid=204516", "title": "Sorni Rosso", "text": ""}
{"id": "204518", "revid": "486946", "url": "https://it.wikipedia.org/wiki?curid=204518", "title": "Sorni Rosso Scelto", "text": ""}
{"id": "204521", "revid": "4327", "url": "https://it.wikipedia.org/wiki?curid=204521", "title": "Squinzano Rosato", "text": ""}
{"id": "204524", "revid": "4327", "url": "https://it.wikipedia.org/wiki?curid=204524", "title": "Squinzano Rosso", "text": ""}
{"id": "204525", "revid": "4327", "url": "https://it.wikipedia.org/wiki?curid=204525", "title": "Squinzano Rosso Riserva", "text": ""}
{"id": "204526", "revid": "4327", "url": "https://it.wikipedia.org/wiki?curid=204526", "title": "Taburno Bianco", "text": ""}
{"id": "204527", "revid": "599013", "url": "https://it.wikipedia.org/wiki?curid=204527", "title": "Taburno Coda di Volpe", "text": "Il Taburno Coda di Volpe \u00e8 un vino DOC la cui produzione \u00e8 consentita nella provincia di Benevento.\nProduzione.\n\"Provincia, stagione, volume in ettolitri\""}
{"id": "204528", "revid": "599013", "url": "https://it.wikipedia.org/wiki?curid=204528", "title": "Taburno Falanghina", "text": "Il Taburno Falanghina \u00e8 un vino DOC la cui produzione \u00e8 consentita nella provincia di Benevento.\nProduzione.\n\"Provincia, stagione, volume in ettolitri\""}
{"id": "204529", "revid": "599013", "url": "https://it.wikipedia.org/wiki?curid=204529", "title": "Taburno Greco", "text": "Il Taburno Greco \u00e8 un vino DOC la cui produzione \u00e8 consentita nella provincia di Benevento.\nProduzione.\n\"Provincia, stagione, volume in ettolitri\""}
{"id": "204530", "revid": "4327", "url": "https://it.wikipedia.org/wiki?curid=204530", "title": "Taburno Novello", "text": ""}
{"id": "204531", "revid": "599013", "url": "https://it.wikipedia.org/wiki?curid=204531", "title": "Taburno Piedirosso", "text": "Il Taburno Piedirosso \u00e8 un vino DOC la cui produzione \u00e8 consentita nella provincia di Benevento.\nStoria.\nNon si esclude possa essere identificato con l'uva Colombina o con il Falerno Gaurano, lodato da Plinio il Vecchio. Rappresenta un antico vitigno coltivato nelle province di Napoli, Caserta e Salerno. Il suo nome deriva dal colore rosso, come quello del piede del piccione, che il tralcio assume poco prima del periodo della vendemmia.\nAbbinamenti consigliati.\nVino abbastanza versatile. Abbinabile con tutte le carni e, caso non frequente per un rosso, anche con il pesce.\nProduzione.\n\"Provincia, stagione, volume in ettolitri\""}
{"id": "204532", "revid": "4327", "url": "https://it.wikipedia.org/wiki?curid=204532", "title": "Taburno Rosso", "text": ""}
{"id": "204533", "revid": "4327", "url": "https://it.wikipedia.org/wiki?curid=204533", "title": "Taburno Spumante", "text": ""}
{"id": "204534", "revid": "599013", "url": "https://it.wikipedia.org/wiki?curid=204534", "title": "Tarquinia bianco amabile", "text": "Il Tarquinia bianco amabile \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "204535", "revid": "599013", "url": "https://it.wikipedia.org/wiki?curid=204535", "title": "Tarquinia bianco frizzante", "text": "Il Tarquinia bianco frizzante \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "204536", "revid": "599013", "url": "https://it.wikipedia.org/wiki?curid=204536", "title": "Tarquinia bianco secco", "text": "Il Tarquinia bianco secco \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "204537", "revid": "599013", "url": "https://it.wikipedia.org/wiki?curid=204537", "title": "Tarquinia rosato", "text": "Il Tarquinia rosato \u00e8 un vino DOC la cui produzione \u00e8 consentita nelle province di Roma e Viterbo.\nAbbinamenti consigliati.\nQuesto vino si accosta bene alle carni bianche, in particolare con la quaglia ove ne esalta la sua aromaticit\u00e0.\nProduzione.\n\"Provincia, stagione, volume in ettolitri\""}
{"id": "204538", "revid": "599013", "url": "https://it.wikipedia.org/wiki?curid=204538", "title": "Tarquinia rosso amabile", "text": "Il Tarquinia rosso amabile \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "204539", "revid": "599013", "url": "https://it.wikipedia.org/wiki?curid=204539", "title": "Tarquinia rosso novello", "text": "Il tarquinia rosso novello \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "204540", "revid": "599013", "url": "https://it.wikipedia.org/wiki?curid=204540", "title": "Tarquinia rosso secco", "text": "Il Tarquinia rosso secco \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "204541", "revid": "4327", "url": "https://it.wikipedia.org/wiki?curid=204541", "title": "Taurasi Riserva", "text": ""}
{"id": "204542", "revid": "310967", "url": "https://it.wikipedia.org/wiki?curid=204542", "title": "Terlano Chardonnay", "text": ""}
{"id": "204543", "revid": "310967", "url": "https://it.wikipedia.org/wiki?curid=204543", "title": "Terlano Chardonnay Classico", "text": ""}
{"id": "204544", "revid": "486946", "url": "https://it.wikipedia.org/wiki?curid=204544", "title": "Terlano Classico", "text": ""}
{"id": "204545", "revid": "310967", "url": "https://it.wikipedia.org/wiki?curid=204545", "title": "Terlano M\u00fcller-Thurgau", "text": ""}
{"id": "204546", "revid": "486946", "url": "https://it.wikipedia.org/wiki?curid=204546", "title": "Terlano Muller Thurgau Classico", "text": ""}
{"id": "204547", "revid": "310967", "url": "https://it.wikipedia.org/wiki?curid=204547", "title": "Terlano Pinot Bianco", "text": ""}
{"id": "204548", "revid": "486946", "url": "https://it.wikipedia.org/wiki?curid=204548", "title": "Terlano Pinot Bianco Classico", "text": ""}
{"id": "204549", "revid": "310967", "url": "https://it.wikipedia.org/wiki?curid=204549", "title": "Terlano Riesling", "text": ""}
{"id": "204550", "revid": "486946", "url": "https://it.wikipedia.org/wiki?curid=204550", "title": "Terlano Riesling Classico", "text": ""}
{"id": "204552", "revid": "310967", "url": "https://it.wikipedia.org/wiki?curid=204552", "title": "Terlano Riesling Italico", "text": ""}
{"id": "204553", "revid": "310967", "url": "https://it.wikipedia.org/wiki?curid=204553", "title": "Terlano Riesling Italico Classico", "text": ""}
{"id": "204554", "revid": "125466911", "url": "https://it.wikipedia.org/wiki?curid=204554", "title": "Pierre Beauchamp", "text": "Biografia.\nDiscendente di una famiglia di violinisti e maestri di danza del XVII secolo (figlio del danzatore e violinista Louis Beauchamp e nipote di Pierre I), ha avviato la tradizione francese della \"danza nobile\".\nAlla guida dell'Acad\u00e9mie de Danse dal 1680 al 1687, ha fissato il principio dell'\"en dehors\" e ha codificato le cinque posizioni dei piedi della danza accademica - peraltro gi\u00e0 menzionate dai maestri italiani del Rinascimento - eleggendole a norma per l'inizio e la fine di ogni passo (queste posizioni, cos\u00ec come il principio dell'\"en dehors\", sono tuttora in uso). Cre\u00f2 anche un sistema di notazione della danza, che fu dato alle stampe con il titolo \"Chor\u00e9graphie ou Art de d\u00e9crire la dance par caract\u00e8res, signes et figures d\u00e9monstratives\" (1700) ad opera del suo allievo Raoul-Auger Feuillet, che se ne attribu\u00ec il merito. \nIn realt\u00e0 Beauchamp non ha lasciato alcuna pubblicazione e c'\u00e8 qualche dubbio anche sulla data della sua nascita (per alcuni storici il 1631, per altri il 1636). Lo storico francese Paul Bourcier sostiene che sono per\u00f2 certe le seguenti informazioni:\nAllora Beauchamp dimostrerebbe una precocit\u00e0 poco verosimile e bisognerebbe spostare la data della sua nascita al 1626.\nIn ogni caso discendeva da una famiglia qualificata nelle discipline musicali e coreutiche: il nonno Pierre I era rinomato come danzatore e faceva parte della corporazione dei maestri di danza, il padre Louis era un bravo danzatore e faceva parte della \"bande de violon\" del re.\nBeauchamp, nominato maestro di danza del re, divenne ben presto \"compositore dei balletti di Sua Maest\u00e0\", titolo che giustifica il suo lavoro in tutti i \"ballets de cour\" a partire dal 1665 e in tutte le \"com\u00e9dies-ballets\" di Moli\u00e8re. Inoltre Giovan Battista Lulli (violinista, compositore e coreografo fiorentino, poi francesizzato in Jean-Baptiste Lully), gli chiese di lavorare con lui dopo la morte del commediografo e questa collaborazione durer\u00e0 fino al (1687), data della morte di Lulli e del ritiro di Beauchamp.\nInsieme a Lulli ha partecipato come coreografo e danzatore al \"Ballet Royal du jour et de la nuit\", un capolavoro del genere del \"ballet de cour\" andato in scena il 23 febbraio 1653 al Petit Bourbon. Questo balletto fu un vero e proprio esempio di kermesse di numeri di danza, cui prese parte Luigi XIV in persona interpretando il ruolo del \"Sole nascente\", cosa che gli valse l'appellativo di \"Re Sole\". Nominato sovrintendente dei balletti di corte, assieme al commediografo Moli\u00e8re, con \"Les Facheux\" (1661) inaugur\u00f2 la \"com\u00e9die-ballet\", un nuovo genere di teatro caratterizzato dall'unione di recitazione e danza, anche se ancora in forma frammentaria, perch\u00e9 i balletti fungevano da intermezzi tra un atto e l'altro. Beauchamp ne compose le danze e le musiche. La \"com\u00e9die-ballet\" ebbe una forma pi\u00f9 compiuta e organica nel rapporto tra parti recitate e parti danzate con \"Le Bourgeois gentilhomme\" (\"Il borghese gentiluomo\") (1670) degli stessi Moli\u00e8re e Beauchamp, cui si aggiunse Lulli per le musiche. La \"com\u00e9die-ballet\", avallata dal Re Sole, insieme alla \"trag\u00e9die-ballet\" e all\"'op\u00e9ra-ballet\", sostitu\u00ec presto il \"ballet de cour\".\nI principi che guidarono il suo operato come direttore dell'Acad\u00e9mie royale de danse erano gli stessi di tutti gli artisti ufficiali del tempo: imporre regole universalmente riconosciute. Il suo sistema tendeva alla bellezza delle forme, alla loro conformit\u00e0 a un canone fisso e di conseguenza alla loro rigidit\u00e0. Questo dar\u00e0 per risultato lo sviluppo del virtuosismo (l'esito normale del primato della forma \u00e8 il virtuosismo) e quindi del professionismo, tuttavia la bellezza formale, l'adesione alle regole, la virtuosit\u00e0 a lungo andare porteranno all'aridit\u00e0 (la ripetizione dell'identico uccide l'ispirazione). Beauchamp comunque lavorava sui passi (preesistenti) delle danze di corte e conferiva loro regole e bellezza formale. In altre parole spingeva al massimo dello sviluppo un movimento \"naturale\" rendendolo forzatamente \"artificiale\".\nBeauchamp ha anche creato le danze per le opere \"Pomone\" su musiche di Robert Cambert e su incarico di Pierre Perrin (direttori dell'Acad\u00e9mie de l'Op\u00e9ra - o Acad\u00e9mie Royale de Musique, istituita nel 1669 che per\u00f2 dur\u00f2 pochi anni) e \"Cadmus et Hermione\" di Lulli. Nel 1681 ha danzato una \"entr\u00e9e\" travestito da donna (\"en travesti\") con il Gran Delfino di Francia nella prima versione del balletto \"Le Triomphe de l'Amour\" di Lulli, rappresentata il 21 gennaio nel palazzo reale di Saint-Germain-en Laye.\nSu invito di Luigi XIV, Beauchamp ha inoltre ideato un sistema di notazione dei passi della danza, senza peraltro pubblicare nulla in proposito. Questo sistema \u00e8 stato invece reso noto dal suo allievo Raoul-Auger Feuillet nel trattato \"Chor\u00e9graphie, ou l'art de d\u00e9crire la danse par caract\u00e8res, figures et signes d\u00e9monstratifs\", pubblicato nel 1700. Feuillet aveva attribuito il merito dell\u2019ideazione a se stesso e non al maestro, perci\u00f2 Beauchamps si \u00e8 rivolto al Gran Consiglio del Re, che gli ha riconosciuto la paternit\u00e0 del metodo e che quindi gli studiosi hanno chiamato \u201csistema Beauchamps-Feuillet\u201d."}
{"id": "204555", "revid": "310967", "url": "https://it.wikipedia.org/wiki?curid=204555", "title": "Terlano Sauvignon", "text": ""}
{"id": "204556", "revid": "486946", "url": "https://it.wikipedia.org/wiki?curid=204556", "title": "Terlano Sauvignon Classico", "text": ""}
{"id": "204557", "revid": "486946", "url": "https://it.wikipedia.org/wiki?curid=204557", "title": "Terlano Spumante", "text": ""}
{"id": "204558", "revid": "310967", "url": "https://it.wikipedia.org/wiki?curid=204558", "title": "Terlano Sylvaner", "text": ""}
{"id": "204559", "revid": "58196", "url": "https://it.wikipedia.org/wiki?curid=204559", "title": "Sabellianismo", "text": ""}
{"id": "204560", "revid": "486946", "url": "https://it.wikipedia.org/wiki?curid=204560", "title": "Terlano Sylvaner Classico", "text": ""}
{"id": "204563", "revid": "4327", "url": "https://it.wikipedia.org/wiki?curid=204563", "title": "Teroldego Rotaliano Riserva", "text": ""}
{"id": "204564", "revid": "4327", "url": "https://it.wikipedia.org/wiki?curid=204564", "title": "Teroldego Rotaliano Rosato", "text": ""}
{"id": "204565", "revid": "4327", "url": "https://it.wikipedia.org/wiki?curid=204565", "title": "Teroldego Rotaliano Rosso", "text": ""}
{"id": "204566", "revid": "4327", "url": "https://it.wikipedia.org/wiki?curid=204566", "title": "Teroldego Rotaliano Superiore", "text": ""}
{"id": "204568", "revid": "647919", "url": "https://it.wikipedia.org/wiki?curid=204568", "title": "Terre di Franciacorta Bianco", "text": ""}
{"id": "204569", "revid": "647919", "url": "https://it.wikipedia.org/wiki?curid=204569", "title": "Terre di Franciacorta Bianco Vigna", "text": ""}
{"id": "204572", "revid": "196390", "url": "https://it.wikipedia.org/wiki?curid=204572", "title": "Terre di Franciacorta Rosso", "text": ""}
{"id": "204573", "revid": "647919", "url": "https://it.wikipedia.org/wiki?curid=204573", "title": "Terre di Franciacorta Rosso Vigna", "text": ""}
{"id": "204574", "revid": "4327", "url": "https://it.wikipedia.org/wiki?curid=204574", "title": "Torgiano Rosso Riserva", "text": ""}
{"id": "204577", "revid": "599013", "url": "https://it.wikipedia.org/wiki?curid=204577", "title": "Torgiano spumante", "text": "Il Torgiano spumante \u00e8 un vino DOC la cui produzione \u00e8 consentita nella provincia di Perugia.\nProduzione.\n\"Provincia, stagione, volume in ettolitri\""}
{"id": "204578", "revid": "599013", "url": "https://it.wikipedia.org/wiki?curid=204578", "title": "Trebbiano d'Abruzzo", "text": "Il Trebbiano d'Abruzzo \u00e8 un vino DOC la cui produzione \u00e8 consentita nelle province di Chieti, L'Aquila, Pescara e Teramo.\nAbbinamenti consigliati.\nPesce, maccheroni alla chitarra in bianco, pasta in bianco, risotti in bianco, tacchino e carni bianche in genere\nProduzione.\n\"Stagione, volume in ettolitri\""}
{"id": "204581", "revid": "599013", "url": "https://it.wikipedia.org/wiki?curid=204581", "title": "Trebbiano di Aprilia", "text": "Il Trebbiano di Aprilia \u00e8 un vino DOC la cui produzione \u00e8 consentita nelle province di Latina e Roma.\nProduzione.\n\"Provincia, stagione, volume in ettolitri\""}
{"id": "204584", "revid": "599013", "url": "https://it.wikipedia.org/wiki?curid=204584", "title": "Trebbiano di Romagna", "text": "Il Trebbiano di Romagna \u00e8 un vino DOC la cui produzione \u00e8 consentita nelle province di Forl\u00ec-Cesena, Ravenna, Rimini e in 10 comuni della Provincia di Bologna.\nStoria.\nIl Trebbiano fu trapiantato dai Romani in Emila Romagna, quando nel 191 affrontarono i Galli Boi che si erano insediati nel IX secolo a:c. per sottometterli nel corso delle campagne che unirono l\u2019impero dell\u2019Urbe. A conquista avvenuta, trapiantarono la barbatelle dei vitigni a loro cari, tra questi il Trebulanus\nProduzione.\n\"Provincia, stagione, volume in ettolitri\""}
{"id": "204585", "revid": "4327", "url": "https://it.wikipedia.org/wiki?curid=204585", "title": "Trebbiano di Romagna Frizzante", "text": ""}
{"id": "204586", "revid": "599013", "url": "https://it.wikipedia.org/wiki?curid=204586", "title": "Taurasi (vino)", "text": "Il Taurasi \u00e8 un vino a DOCG prodotto nella provincia di Avellino a cui nel 2011 \u00e8 stato cambiato il nome per cui dovr\u00e0 per il futuro essere commercializzato con l'etichetta Taurasi rosso rispettando il nuovo disciplinare.\nI dati qui riportati vengono conservati per fini storici.\nVinificazione.\nIl vino deve essere sottoposto ad un periodo di invecchiamento obbligatorio di almeno tre anni di cui almeno uno in botti di legno.\nIl periodo di invecchiamento decorre dal primo dicembre dell'annata di produzione delle uve.\nA scopo migliorativo \u00e8 consentita l'aggiunta di vino Taurasi pi\u00f9 giovane ad identico vino pi\u00f9 vecchio, o viceversa, nella misura massima del 15% nel rispetto delle disposizioni CEE in materia.\nIn tal caso in etichetta dovr\u00e0 figurare il millesimo (annata) del vino che concorre in misura preponderante.\nLa resa massima delle uve in vino non deve essere superiore al 70% al primo travaso e non dovr\u00e0 superare il sessantacinque per cento dopo il periodo di invecchiamento obbligatorio.\nStoria.\nL'Aglianico \u00e8 quasi sicuramente stato portato in Italia da coloni greci (VII-VI secolo a.C.). Il suo nome un tempo era \"hellenico\" potrebbe derivare da quello della \u201cpolis\u201d Elea (Eleanico) oppure potrebbe essere una traslitterazione nello spagnolo dell'aggettivo Elleanico o Ellenico (cio\u00e8 greco) divenuto Aglianico durante la dominazione aragonese (XV secolo) per cui la doppia \u201cl\u201d si \u00e8 trasformata in \u201cgl\u201d seguendo appunto la fonetica spagnola. Esiste un documento del 1167 da cui risulta che gli spagnoli chiamavano \u201cAglianica\u201d la vite coltivata a Taurasi.\nTaurasi invece deriva chiaramente da Taurasia, antica citt\u00e0 degli irpini distrutta dai romani nel 268 a.C. e che probabilmente corrisponde alla moderna Taurasi.\nNei primi anni dell'impero romano nella zona della distrutta Taurasia viene insediata una colonia militare assegnando parte del territorio ai veterani della battaglia di Filippi (42 a.C.) e, com'era uso degli antichi romani, vengono realizzate una serie di opere pubbliche che danno nuovo impulso all'agricoltura in generale ed alla viticoltura in particolare come testimoniano Tito Livio, Plinio il Vecchio, Strabone e Filippo Cluverio.\nNel secolo XIX si assiste ad un altro exploit dei vini irpini poich\u00e9 la zona resta per un certo periodo di tempo esente dalla fillossera che sta distruggendo i vigneti in europa. Si arriva a ribattezzare \u00abFerrovia del vino\u00bb quella che passa per Taurasi a causa della massiccia esportazione di vini verso l'Italia del nord e l'intera Europa. La produzione dell'epoca \u00e8 stimata ad oltre di litri.\nNel 1878 si ha un ulteriore impulso con l'apertura, grazie alla forte determinazione di Francesco De Sanctis, dell'Istituto Agrario di Avellino ad indirizzo Enologico che ha concorso a salvaguardare le potenzialit\u00e0 varietali dell'Aglianico, anche attraverso studi sperimentali sulle tecniche enologiche.\nNel 1898 lo Strafforello scrive: \u00abNelle buone annate il vino \u00e8 assai copioso e molto se ne esporta nelle province limitrofe, principalmente col nomi di vino \"Taurasio\" ed altri. Il migliore si raccoglie nei Comuni di Taurasi\u00bb.\nNel 1929 F. Madaluni segnala un'estensione dei vigneti pari a ha di cui in coltura specializzata.\nNel 1934, A.Iannaccone nei \"Vini dell'Avellinese\": \u00abappare evidente che l'industria vinicola rappresenta un'attivit\u00e0 agraria d'importanza grandissima da cui ripente la floridezza economica di numerosi paese della provincia\u00bb\nPer\u00f2 la fillossera arriva anche in questa zona al punto tale che nel 1970, il Catasto Viticolo registra solo ha di vigneti consociati e appena 4,8 ha di specializzati. Il segnale della ripresa, che prosegue anche ai giorni nostri (2013), \u00e8 dato dalla nascita di numerose cantine sociali per la produzione e l'imbottigliamento.\nI nuovi impianti, poi, sostituiscono il tradizionale allevamento ad \u201calberata taurasina\u201d (di scuola etrusca), con i pi\u00f9 razionali guyot e Cordone speronato abbassando la resa produttiva fino a 5,0 t/ha, ma esaltando la qualit\u00e0 dei vini prodotti.\nLa storia del vino \"Taurasi\" \u00e8 descritta nel capitolo \" vini e vigneti\" di Giovanni Borea-Volume VIII della Storia Illustrata di Avellino e dell'Irpinia-Sellino e Barra Editore 1996. Il volume pi\u00f9 completo sulla storia del Taurasi DOCG \u00e8 senz'altro \"Rosso dalla Terra\" di Nicola Di Iorio, Delta3 editore, Grottaminarda 2015.\nPrecedentemente all'attuale disciplinare questa DOCG era stata:\nEra previsto anche un Taurasi riserva.\nAbbinamenti consigliati.\nCarni rosse, arrosto di carni, brasati, pollame, selvaggina, formaggi a pasta dura e stagionati.\nZona di produzione.\nL'intero territorio amministrativo dei comuni di Taurasi, Bonito, Castelfranci, Castelvetere sul Calore, Fontanarosa, Lapio, Luogosano, Mirabella Eclano, Montefalcione, Montemarano, Montemiletto, Paternopoli, Pietradefusi, Sant'Angelo all'Esca, San Mango sul Calore, Torre Le Nocelle e Venticano della provincia di Avellino.\nInformazioni sulla zona geografica.\nLa zona di produzione della DOCG Taurasi, abbraccia una serie di rilievi collinari o pedemontani compresi tra i 400 ed i 700 metri slm che accompagnano il corso del Calore e fanno parte della dorsale appenninica.\nLo scheletro, sia siliceo che calcareo, \u00e8 scarsamente presente mentre abbonda l'argilla (fino al 50% della terra fine), qualche volta mista a limo e/o sabbia per cui sono presenti terreni pesanti (argillosi, argillo-limosi) e terreni leggeri (sabbio-argillosi)\nI terreni presentano altres\u00ec le seguenti caratteristiche:\nL'elevata presenza di argilla preserva i terreni dalla siccit\u00e0 estiva e quindi consente una pi\u00f9 regolare maturazione delle uve ed un normale livello di acidit\u00e0. La ricchezza in potassio e magnesio conferisce ai vini intensit\u00e0 di profumi, buona struttura ed equilibrio.\nIl clima \u00e8 di tipo continentale con forti escursioni termiche e bassa piovosit\u00e0.\nProduzione.\n\"Provincia, stagione, volume in ettolitri\""}
{"id": "204587", "revid": "310967", "url": "https://it.wikipedia.org/wiki?curid=204587", "title": "Terlano (vino)", "text": ""}
{"id": "204588", "revid": "4327", "url": "https://it.wikipedia.org/wiki?curid=204588", "title": "Trebbiano di Romagna Spumante", "text": ""}
{"id": "204589", "revid": "83531", "url": "https://it.wikipedia.org/wiki?curid=204589", "title": "Trentino bianco", "text": "Il Trentino bianco \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204590", "revid": "599013", "url": "https://it.wikipedia.org/wiki?curid=204590", "title": "Trentino bianco riserva", "text": "Il Trentino bianco riserva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204591", "revid": "599013", "url": "https://it.wikipedia.org/wiki?curid=204591", "title": "Trentino Cabernet", "text": "Il Trentino Cabernet \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204592", "revid": "4327", "url": "https://it.wikipedia.org/wiki?curid=204592", "title": "Trentino Cabernet Franc", "text": ""}
{"id": "204593", "revid": "4327", "url": "https://it.wikipedia.org/wiki?curid=204593", "title": "Trentino Cabernet Franc Riserva", "text": ""}
{"id": "204594", "revid": "4327", "url": "https://it.wikipedia.org/wiki?curid=204594", "title": "Trentino Cabernet Riserva", "text": ""}
{"id": "204595", "revid": "729019", "url": "https://it.wikipedia.org/wiki?curid=204595", "title": "Milan Nedi\u0107", "text": "Milan Nedi\u0107 collabor\u00f2 con i Nazisti ed evit\u00f2 a tutti i costi un colpo di stato nella Serbia occupata.\nBiografia.\nNedi\u0107 nacque a Grocka in Serbia. Era un ufficiale dell'esercito serbo durante la Prima guerra mondiale. Dopo la guerra, divenne Ministro dell'Esercito e della Flotta nel Regno di Jugoslavia. A causa dell'aperto sostegno che dava alla Germania di Hitler, venne licenziato il 6 novembre 1940 dal reggente Paolo. Il 28 aprile 1941, il governo jugoslavo lo dichiar\u00f2 responsabile della disfatta delle difese jugoslave in Macedonia durante l'invasione dell'Asse.\nIl comandante della Wehrmacht Heinrich Danckelmann decise di affidare a Nedi\u0107 l'amministrazione della Serbia occupata, e Nedi\u0107 divenne cos\u00ec primo ministro di un governo fantoccio. Il 1\u00ba settembre 1941, Nedi\u0107 fece un discorso a Radio Belgrado dove dichiar\u00f2 gli intenti della sua amministrazione, il \"Governo di salvezza nazionale\", per \"salvare il nucleo del popolo serbo\" accettando l'occupazione e lavorando con i tedeschi. Parl\u00f2 inoltre contro l'organizzazione della resistenza contro le forze occupanti. Insieme con Dimitrije Ljoti\u0107, Nedi\u0107 tent\u00f2 di pacificare la Serbia e di espellere le forze comuniste e cetniche, che non erano d'accordo a collaborare con i tedeschi.\nDurante la guerra, secondo gli studi degli statistici Ko\u010dovi\u0107 e \u017derjavi\u0107, circa 167.000 persone morirono in Serbia di cause relative alla guerra: 67.000 combattenti della resistenza, 70.000 persone nei campi di concentramento, e 69.000 collaboratori. Nedi\u0107 fu inflessibile nello sterminio degli Ebrei (20.000) e degli Zingari, e cos\u00ec nell'agosto 1942 la Serbia fu dichiarata \"Judenfrei\", cio\u00e8 \"libera dagli ebrei\", meritandosi la Croce di Ferro, onorificenza che veniva data direttamente da Adolf Hitler. Secondo Nikola \u017divkovi\u0107, durante l'amministrazione Nedi\u0107, 6,478 biblioteche, 1.670 scuole, 30 licei, 19 musei, 7 teatri, 52 chiese e monasteri ortodossi, 216 moschee, 63 sinagoghe e oltre 60 istituti d'istruzione mista vennero distrutti o saccheggiati. Il governo serbo sotto Nedi\u0107 accett\u00f2 anche molti rifugiati di discendenza serba dai territori controllati da regimi collaborazionisti (odierne Croazia e Bosnia e Ungheria).\nIl 4 ottobre 1944 il suo governo venne rovesciato dai partigiani titoisti e due giorni dopo Nedi\u0107 and\u00f2 in esilio a Kitzb\u00fchel, cittadina austriaca all'epoca soggetta al Terzo Reich, dove rimase fino all'aprile 1945, quando venne catturato dalle forze armate britanniche. Consegnato agli jugoslavi il 1\u00ba gennaio 1946, venne incarcerato a Belgrado in attesa di subire un processo per alto tradimento, collaborazionismo, crimini di guerra e contro l'umanit\u00e0; il 4 febbraio dello stesso anno tuttavia si suicid\u00f2 gettandosi dalla finestra della sua cella."}
{"id": "204596", "revid": "599013", "url": "https://it.wikipedia.org/wiki?curid=204596", "title": "Trentino Cabernet Sauvignon", "text": "Il Trentino Cabernet Sauvignon \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204597", "revid": "4327", "url": "https://it.wikipedia.org/wiki?curid=204597", "title": "Trentino Cabernet Sauvignon Riserva", "text": ""}
{"id": "204600", "revid": "599013", "url": "https://it.wikipedia.org/wiki?curid=204600", "title": "Trentino Chardonnay", "text": "Il Trentino Chardonnay \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204601", "revid": "599013", "url": "https://it.wikipedia.org/wiki?curid=204601", "title": "Trentino Chardonnay riserva", "text": "Il Trentino Chardonnay riserva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204602", "revid": "599013", "url": "https://it.wikipedia.org/wiki?curid=204602", "title": "Trentino Chardonnay vendemmia tardiva", "text": "Il Trentino Chardonnay vendemmia tardiva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204603", "revid": "599013", "url": "https://it.wikipedia.org/wiki?curid=204603", "title": "Trentino Kretzer", "text": "Il Trentino Kretzer o rosato \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204604", "revid": "599013", "url": "https://it.wikipedia.org/wiki?curid=204604", "title": "Trentino Lagrein", "text": "Il Trentino Lagrein \u00e8 un vino DOC la cui produzione \u00e8 consentita nella provincia di Trento.\nAbbinamenti consigliati.\nFiletto di cervo al timo con salsa ai frutti di bosco\nProduzione.\n\"Provincia, stagione, volume in ettolitri\""}
{"id": "204605", "revid": "4327", "url": "https://it.wikipedia.org/wiki?curid=204605", "title": "Trentino Lagrein Riserva", "text": ""}
{"id": "204606", "revid": "599013", "url": "https://it.wikipedia.org/wiki?curid=204606", "title": "Trentino Marzemino", "text": "Il Trentino Marzemino \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204607", "revid": "1784938", "url": "https://it.wikipedia.org/wiki?curid=204607", "title": "Thomas Gray", "text": "Biografia.\nThomas Gray nacque a Londra, e visse con la madre in ristrettezza dopo che questa lasci\u00f2 il violento marito. Studi\u00f2 all'Eton College, e divent\u00f2 studente prima a Peterhouse e successivamente al Pembroke College di Cambridge. Durante i suoi studi fece la conoscenza di Horace Walpole, che accompagn\u00f2 durante il suo viaggio formativo in Europa. Tale viaggio (\"Grand Tour\") era una consuetudine per i figli di famiglie benestanti per completare la loro educazione.\nGray pass\u00f2 la maggior parte della sua vita come studioso a Cambridge, appartato e considerato \"noioso\" dai colleghi a causa della sua introversione, e solo molto pi\u00f9 tardi, continu\u00f2 a viaggiare. Nonostante fosse uno dei poeti meno produttivi (tutte le sue opere pubblicate durante la sua vita non raggiungono nemmeno le 1000 righe), \u00e8 stato, assieme a William Collins, la figura predominante della met\u00e0 del XVIII secolo. Nel 1757, gli fu offerto il titolo di \"poeta laureato\" che per\u00f2 rifiut\u00f2. Nel 1768 egli succedette a Lawrence Brockett come Professore Regio di Storia a Cambridge, occupazione che non richiedeva una grande responsabilit\u00e0. Mor\u00ec a Cambridge a 54 anni nel 1771.\n\"Elegia scritta in un cimitero campestre\".\nIl componimento pi\u00f9 celebre di Gray, \"Elegia scritta in un cimitero campestre\" (\"Elegy Written in a Country Churchyard\") composta nel 1751 probabilmente nel cimitero di Stoke Poges, \u00e8 diventata un'importante parte del patrimonio letterario inglese. Ancor oggi \u00e8 una delle poesie pi\u00f9 citate della lingua inglese, ed \u00e8 scritta in quartine di decasillabi a rime alternate.\nSi dice che prima della battaglia sulla piana di Abraham, dove morir\u00e0, il generale inglese James Wolfe recit\u00f2 questa poesia ai suoi soldati, aggiungendo \"Signori, avrei preferito scrivere questa poesia che conquistare il Quebec domani\".\nGray \u00e8 riuscito a fondere forme tradizionali e dizione poetica con nuovi argomenti e modi d'espressione, diventando uno dei precursori del revival romantico.\nL'Elegia fu subito notata per la sua bellezza (sebbene Gray fosse stato criticato invece da Samuel Johnson) ed i poeti della \"scuola cimiteriale\" furono cos\u00ec chiamati per i loro componimenti, scritti sulla base della poesia di Gray in un genere iniziato da Edward Young con i suoi \"Pensieri notturni\". \nIn Italia molto note divennero la traduzione di Melchiorre Cesarotti (noto traduttore dei \"Canti di Ossian\") in endecasillabi sciolti (1772), quella di Giuseppe Torelli in quartine (1776) e quella ritmica (ma meno letterale) in rime alternate e quartine (la struttura dell'originale) del musicologo Taddeo Wiel (1906) contenente la celebre formulazione del verso \"Fair science frown'd not on his humble birth // And Melancholy marked him for her own\" tradotto come \"Sofia non ne sdegn\u00f2 l'umil natale / Melanconia lo volle a s\u00e9 devoto\", con cui Gray descrive s\u00e9 stesso e la figura dell'intellettuale romantico. Una delle pi\u00f9 recenti e fedeli alle parole del testo \u00e8 quella in quartine in versi liberi di D. Caminita (1976).\nL\"'Elegia\" \u00e8 pervasa di nostalgico e blando pessimismo \"empirico\" e contemplativo, a sfondo cristiano come rivelano i versi finali, con il tema classico della celebrazione dell'uguaglianza di fronte alla morte e quello delle virt\u00f9 eroiche nascoste negli umili e della critica ai potenti tipico dell'illuminismo e del preromanticismo (si ritrovano questi temi ad esempio nel satirico \"Dialogo sopra la nobilt\u00e0\" di Giuseppe Parini, scritto sei anni dopo l'opera di Gray). L'atmosfera del componimento \u00e8 serena, stoica e meditativa, ambientata all'ora del tramonto.\nIl verso dell'elegia \u00abPaths of glory lead not but the grave\u00bb (\"i sentieri di gloria non conducono che alla tomba\") viene richiamato dal celebre regista Stanley Kubrick nel titolo del suo film \"Paths of glory\" (\"Orizzonti di gloria\").\nAltre opere.\nThomas Gray scrisse anche poesie pi\u00f9 semplici come \"Ode on the Death of a Favourite Cat, Drowned in a Tub of Gold Fishes\" (Ode alla morte di un gatto tra i preferiti, affogato in una vaschetta per pesci rossi), dove presenta la morale che il gatto (morto nel tentativo di pescare dei pesci rossi dalla loro vaschetta) doveva imparare che \"non \u00e8 tutto oro quel che luccica\"."}
{"id": "204608", "revid": "4327", "url": "https://it.wikipedia.org/wiki?curid=204608", "title": "Trentino Marzemino Riserva", "text": ""}
{"id": "204609", "revid": "599013", "url": "https://it.wikipedia.org/wiki?curid=204609", "title": "Trentino Merlot", "text": "Il Trentino Merlot \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204610", "revid": "4327", "url": "https://it.wikipedia.org/wiki?curid=204610", "title": "Trentino Merlot Riserva", "text": ""}
{"id": "204611", "revid": "599013", "url": "https://it.wikipedia.org/wiki?curid=204611", "title": "Trentino Moscato Giallo", "text": "Il Trentino Moscato Giallo \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204612", "revid": "599013", "url": "https://it.wikipedia.org/wiki?curid=204612", "title": "Trentino Moscato Giallo liquoroso", "text": "Il Trentino Moscato Giallo liquoroso \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204614", "revid": "599013", "url": "https://it.wikipedia.org/wiki?curid=204614", "title": "Trentino Moscato Giallo vendemmia tardiva", "text": "Il Trentino Moscato Giallo vendemmia tardiva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204615", "revid": "709565", "url": "https://it.wikipedia.org/wiki?curid=204615", "title": "Trentino Moscato Rosa", "text": "Il Trentino Moscato Rosa \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204617", "revid": "599013", "url": "https://it.wikipedia.org/wiki?curid=204617", "title": "Trentino Moscato Rosa liquoroso", "text": "Il Trentino Moscato Rosa liquoroso \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204618", "revid": "599013", "url": "https://it.wikipedia.org/wiki?curid=204618", "title": "Trentino Moscato Rosa vendemmia tardiva", "text": "Il Trentino Moscato Rosa vendemmia tardiva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204619", "revid": "599013", "url": "https://it.wikipedia.org/wiki?curid=204619", "title": "Trentino Muller-Thurgau", "text": "Il Trentino Muller-Thurgau \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204621", "revid": "599013", "url": "https://it.wikipedia.org/wiki?curid=204621", "title": "Trentino Muller-Thurgau vendemmia tardiva", "text": "Il Trentino Muller-Thurgau vendemmia tardiva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204622", "revid": "599013", "url": "https://it.wikipedia.org/wiki?curid=204622", "title": "Trentino Nosiola", "text": "Il Trentino Nosiola \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204623", "revid": "599013", "url": "https://it.wikipedia.org/wiki?curid=204623", "title": "Trentino Nosiola vendemmia tardiva", "text": "Il Trentino Nosiola vendemmia tardiva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204624", "revid": "1632387", "url": "https://it.wikipedia.org/wiki?curid=204624", "title": "Villa Gregoriana", "text": "Villa Gregoriana - rinominata dal FAI dopo il restauro Parco Villa Gregoriana - \u00e8 un'area naturale di grande valore storico e paesaggistico che si trova a Tivoli, nella valle scoscesa tra la sponda destra dell'Aniene e l'antica acropoli romana. Il sito \u00e8 noto soprattutto per ospitare la \"Grande Cascata\", e si pu\u00f2 considerare un particolarissimo esempio di \"giardino romantico\", per la sua conformazione e per la corrispondenza con il gusto dell'estetica del sublime, tanto caro ai romantici.\nL'intero percorso all'interno dell'area \u00e8 stato recuperato dal Fondo Ambiente Italiano a partire dal 2002, ed \u00e8 stato riaperto al pubblico nel 2005.\nStoria.\nFin dall'et\u00e0 arcaica l'area si rivel\u00f2 strategicamente importante per le comunicazioni tra i popoli pastori della Valle dell'Aniene e la piana del Tevere: il percorso della transumanza, che scendeva dall'Abruzzo lungo i tratturi che nel III secolo a.C. sarebbero divenuti la \"Via Valeria\", procedeva lungo la riva destra dell'Aniene fino a Tivoli, dove passava sulla riva sinistra, da cui pi\u00f9 agevolmente si poteva proseguire verso la pianura.\nEra qui che, a monte della grande cascata e soggetto alla sorveglianza (e ai pedaggi) dell'acropoli tiburtina, era stato costruito il primo ponte, e la nascita dell'antica \"Tibur\" in questo luogo si deve proprio alla posizione strategica del sito, uno sperone roccioso naturalmente difeso sul quale sorsero l'acropoli e l'abitato antico.\nEd era cos\u00ec importante, questa posizione, che bench\u00e9 geologicamente e idrologicamente assai difficile, il territorio mostra segni di antropizzazione almeno dal II secolo a.C.: vi si conoscono infatti 12 manufatti idraulici, tra fossati, canali, chiuse e rami di acquedotto, senza contare i resti di ponti e mulini, destinati a derivare, governare e utilizzare la pressione variabile delle acque, gran parte dei quali ancora in uso o comunque accessibili.\nIn et\u00e0 repubblicana, lungo la valle furono costruite varie ville, tra cui in particolare quella detta di \"Manlio Vopisco\", celebrata da Publio Papinio Stazio nelle sue \"Silvae\", e poco dopo devastata dalla citata alluvione del 106.\nI lavori di Gregorio XVI.\nIl particolarissimo ambiente della Villa Gregoriana nacque dalla necessit\u00e0 di difendere la citt\u00e0 di Tivoli dalle piene rovinose dell'Aniene, e dal desiderio di un Papa camaldolese severamente conservatore ma assai colto, Gregorio XVI, di unire l'utile al dilettevole, senza badare a spese.\nGi\u00e0 per l'alimentazione delle fontane di Villa d'Este era stato scavato nella seconda met\u00e0 del XVI secolo un \"Canale Estense\", le cui acque di risulta venivano poi usate per irrigazione, nella valle dell'Aniene sottostante le mura cittadine (ancor oggi esiste un fosso che le canalizza, e vengono utilizzate negli orti circostanti). Quest'opera non era per\u00f2 destinata - n\u00e9 era sufficiente - a smaltire le acque di piena del fiume, in situazioni di emergenza.\nLa Villa Gregoriana - che prese appunto il nome dal Papa che aveva voluto e cofinanziato i lavori - nacque semplicemente come \"accessorio\" dell'opera primaria: la deviazione e la canalizzazione in due cunicoli artificiali delle acque dell'Aniene, che Gregorio XVI fece realizzare sotto il monte Catillo dopo l'alluvione del 1826, in modo da allontanare dall'abitato il corso del fiume e il punto di caduta delle acque dell'Aniene.\nA ci\u00f2 si aggiunse la costruzione del \"Ponte Gregoriano\", a cavallo dell'antico letto del fiume, che, in seguito alla deviazione del suo corso, rimase vivo soltanto come letto di deflusso delle acque in sovrappi\u00f9, che venivano peraltro utilizzate a scopo civili e industriali (lavatoi, irrigazione, stabilimenti industriali). La realizzazione dei lavori fu affidata al cardinale Rivarola, e nel 1835 avvenne la solenne inaugurazione.\nPer l'occasione, e in sintonia con il gusto dell'epoca, venne recuperato il \u00abcostruito\u00bb della villa di Manlio Vopisco, che non era pi\u00f9 stato abitato dall'inizio del II secolo. I ruderi degli edifici di et\u00e0 romana inselvatichiti nei secoli vennero accuratamente ripristinati per poi essere integrati nel giardino dove furono piantate nuove essenze e attrezzati percorsi, vialetti, scale, ambienti di servizio.\nLa centrale idroelettrica.\nNel 1886 venne realizzato il primo imbrigliamento dell'Aniene all'ingresso dei cunicoli della grande cascata in un bacino artificiale, allo scopo di produrre elettricit\u00e0 tramite una condotta forzata. Nel tempo, il potenziamento del bacino da una parte, e la diminuita portata dell'Aniene dall'altra, hanno molto ridotto il contributo dell'acqua alla fisionomia del sito.\nLa potenza del fiume di un tempo \u00e8 oggi riconoscibile solo dalle concrezioni calcaree che si incontrano nel percorso del parco, e dalle tracce di grotte e gallerie scavati dalle acque nella gola.\nDescrizione.\nLa valle dell'Inferno.\nL'altezza complessiva che il fiume supera in quella valle, oggi tramite due salti (originariamente erano 4), \u00e8 di circa 130 metri.\nFin dall'antichit\u00e0 il fiume, che attorno all'Acropoli formava un'ampia ansa per poi cadere dallo zoccolo calcareo verso la pianura, diede luogo periodicamente a disastrose inondazioni, che continuavano a scavarne il letto: Plinio il Giovane ne descrive una nel 105, che distrusse rovinosamente case, ville e monumenti, altre ne sono descritte dalle cronache locali nel 1688 e 1689, e infine nel 1826.\nL'acropoli.\nL'itinerario di visita percorre l'intera Valle dell'Inferno: si parte dal ponte Gregoriano, si discende lungo la valle, arrivando con una piccola deviazione alla terrazza di fianco alla grande cascata (ormai per\u00f2 raramente visibile nella sua antica portata, per via dei lavori di cui s'\u00e8 detto), e poi si continua a scendere nell'ombra della forra, incontrando lungo il sentiero la grotta di Nettuno e quella delle Sirene, e vari esempi di paesaggio carsico, su uno sfondo di fitta vegetazione. Arrivati in fondo si risale dal lato opposto del letto antico del fiume fino all'acropoli, sulla cui spianata sono collocati due templi databili attorno al I secolo a.C., uno rettangolare, detto della Sibilla ma in realt\u00e0 di incerta attribuzione, l'altro rotondo, detto di Vesta.\nQuesto insieme \u00e8 ricorrente nell'iconografia paesaggistica su Tivoli fin dal XVIII secolo, e fu una delle mete canoniche del Grand Tour romantico, come ancora mostrano le memorie di illustri visitatori affisse nell'antica locanda che sorgeva sull'acropoli (oggi un ristorante)."}
{"id": "204625", "revid": "599013", "url": "https://it.wikipedia.org/wiki?curid=204625", "title": "Trentino Pinot bianco", "text": "Il Trentino Pinot bianco \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204626", "revid": "83531", "url": "https://it.wikipedia.org/wiki?curid=204626", "title": "Trentino Pinot bianco riserva", "text": "Il Trentino Pinot bianco riserva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204627", "revid": "1982", "url": "https://it.wikipedia.org/wiki?curid=204627", "title": "Immagismo", "text": ""}
{"id": "204628", "revid": "599013", "url": "https://it.wikipedia.org/wiki?curid=204628", "title": "Trentino Pinot bianco vendemmia tardiva", "text": "Il Trentino Pinot bianco vendemmia tardiva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204629", "revid": "599013", "url": "https://it.wikipedia.org/wiki?curid=204629", "title": "Trentino Pinot grigio", "text": "Il Trentino Pinot grigio \u00e8 un vino DOC la cui produzione \u00e8 consentita nella provincia di Trento, ed in particolare \u00e8 presente principalmente nel comune di Rover\u00e9 della Luna e nel comune confinante di Mezzocorona.\nProduzione.\n\"Provincia, stagione, volume in ettolitri\""}
{"id": "204630", "revid": "83531", "url": "https://it.wikipedia.org/wiki?curid=204630", "title": "Trentino Pinot grigio vendemmia tardiva", "text": "Il Trentino Pinot grigio vendemmia tardiva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204632", "revid": "599013", "url": "https://it.wikipedia.org/wiki?curid=204632", "title": "Trentino Pinot nero", "text": "Il Trentino Pinot nero \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204634", "revid": "599013", "url": "https://it.wikipedia.org/wiki?curid=204634", "title": "Trentino Rebo", "text": "Il Trentino Rebo \u00e8 un vino DOC la cui produzione \u00e8 consentita nella provincia di Trento.\nAbbinamenti consigliati.\nSi pu\u00f2 abbinare a primi piatti saporiti ed a secondi piatti sia semplici che impegnativi ad una temperatura di circa 16\u00a0\u00b0C.\nProduzione.\n\"Provincia, stagione, volume in ettolitri\""}
{"id": "204635", "revid": "599013", "url": "https://it.wikipedia.org/wiki?curid=204635", "title": "Trentino Riesling", "text": "Il Trentino Riesling \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204636", "revid": "599013", "url": "https://it.wikipedia.org/wiki?curid=204636", "title": "Trentino Riesling Italico", "text": "Il Trentino Riesling Italico \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204637", "revid": "599013", "url": "https://it.wikipedia.org/wiki?curid=204637", "title": "Trentino Riesling Italico vendemmia tardiva", "text": "Il Trentino Riesling Italico vendemmia tardiva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204639", "revid": "599013", "url": "https://it.wikipedia.org/wiki?curid=204639", "title": "Trentino Riesling riserva", "text": "Il Trentino Riesling riserva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204640", "revid": "599013", "url": "https://it.wikipedia.org/wiki?curid=204640", "title": "Trentino Riesling vendemmia tardiva", "text": "Il Trentino Riesling vendemmia tardiva \u00e8 un vino DOC la cui produzione \u00e8 consentita nella provincia di Trento.\nCaratteristiche organolettiche.\nsi presentano sensazioni di mineralit\u00e0.\nha un accento fruttato di pesca e albicocca (come lo ricorda per via retronasale nell'esame olfattivo) e ricorda la croccantezza della polpa dell'uva.\nElegante con un buon tenore alcolico \nEquilibrato e con un lungo finale persistente\nProduzione.\n\"Provincia, stagione, volume in ettolitri\""}
{"id": "204642", "revid": "599013", "url": "https://it.wikipedia.org/wiki?curid=204642", "title": "Trentino rosso", "text": "Il Trentino rosso \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204643", "revid": "599013", "url": "https://it.wikipedia.org/wiki?curid=204643", "title": "Trentino Sauvignon", "text": "Il Trentino Sauvignon \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204644", "revid": "599013", "url": "https://it.wikipedia.org/wiki?curid=204644", "title": "Trentino Sauvignon riserva", "text": "Il Trentino Sauvignon riserva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204645", "revid": "599013", "url": "https://it.wikipedia.org/wiki?curid=204645", "title": "Trentino Sauvignon vendemmia tardiva", "text": "Il Trentino Sauvignon vendemmia tardiva \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204646", "revid": "599013", "url": "https://it.wikipedia.org/wiki?curid=204646", "title": "Trentino Sorni bianco", "text": "Il Trentino Sorni bianco \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204647", "revid": "599013", "url": "https://it.wikipedia.org/wiki?curid=204647", "title": "Trentino Sorni rosso", "text": "Il Trentino Sorni rosso \u00e8 un vino DOC la cui produzione \u00e8 consentita nella provincia di Trento.\nProduzione.\n\"Provincia, stagione, volume in ettolitri\""}
{"id": "204648", "revid": "765341", "url": "https://it.wikipedia.org/wiki?curid=204648", "title": "Stojan Proti\u0107", "text": "Divenne Primo ministro del Regno dei Serbi, dei Croati e degli Sloveni tra il 1918 e 1919, e di nuovo nel 1920."}
{"id": "204650", "revid": "4327", "url": "https://it.wikipedia.org/wiki?curid=204650", "title": "Trentino Traminer Aromatico", "text": ""}
{"id": "204651", "revid": "4327", "url": "https://it.wikipedia.org/wiki?curid=204651", "title": "Trentino Traminer Aromatico vendemmia tardiva", "text": ""}
{"id": "204652", "revid": "122842789", "url": "https://it.wikipedia.org/wiki?curid=204652", "title": "Vino Santo Trentino", "text": "Il Trentino Vino Santo \u00e8 un vino DOC la cui produzione \u00e8 consentita nella provincia di Trento. Zona di produzione \u00e8 la zona di Sarche e di Toblino nella Valle dei laghi.\nMetodo di produzione del Vino Santo.\nIl vino santo ha una particolare produzione. Dopo aver fatto una vendemmia tardiva dell'uva per il vino santo, cio\u00e8 il Nosiola, i grappoli si dispongono nei granai su dei graticoli chiamati \"ar\u00e9le\", dove i grappoli perdono acqua grazie al vento favorevole al nord. Dopo poco tempo che \"l'asciugamento\" sar\u00e0 iniziato l'uva verr\u00e0 attaccata dalla muffa nobile (dal marciume nobile, non da quello grigio), la botrytis cinerea, che favorir\u00e0 l'appassimento. Nella settimana santa (da qui il nome) si procede alla pigiatura, con il poco \"succo\" rimasto negli acini.\nAbbinamenti consigliati.\nIl Vino Santo viene abbinato di preferenza ai dolci. \nProduzione.\n\"Provincia, stagione, volume in ettolitri\""}
{"id": "204653", "revid": "697352", "url": "https://it.wikipedia.org/wiki?curid=204653", "title": "Giambattista Bodoni", "text": "Biografia.\nGiambattista Bodoni nacque nel 1740 a Saluzzo da padre stampatore, il quale gli insegn\u00f2 la professione fin dalla tenera et\u00e0.\nDurante la sua adolescenza si rec\u00f2 abitualmente a Roma per lavorare nella tipografia della Congregazione per la Propagazione della Fede (fondata nell'anno 1622 dal papa Gregorio XV per diffondere la dottrina della chiesa cattolica nel mondo), tipografia che abbandon\u00f2 quando il direttore della stessa, che fu inoltre suo maestro, si suicid\u00f2.\nA questo punto decise di dare una svolta nuova alla sua vita cercando fortuna in Inghilterra ma, nel far scalo a Saluzzo per portare gli ultimi saluti alla sua famiglia, una repentina indisposizione lo obblig\u00f2 a desistere dal viaggio. Una volta tornato in salute per\u00f2 Ferdinando, il duca di Parma, lo nomin\u00f2 direttore della Tipografia Reale di Parma.\nQui Bodoni far\u00e0 da supervisore per una moltitudine di eleganti edizioni di classici come una celebre edizione dell'Oratio Dominica pubblicata nel 1806 come memoria del viaggio realizzato da Papa Pio VII a Parigi per assistere all'incoronazione di Napoleone Bonaparte. Realizz\u00f2 inoltre un prologo in francese, italiano e latino scritto col proprio carattere Bodoni e una dedica al principe Eugenio di Beauharnais che finanzi\u00f2 la pubblicazione. L'opera contiene la traduzione in 155 lingue del Padre Nostro ed \u00e8 il pi\u00f9 vasto catalogo alfabetico e di caratteri tipografici mai pubblicato fino a quel momento. Bodoni stesso incise e prepar\u00f2 la matrice per realizzare l'opera. Ogni pagina \u00e8 un'opera maestra di eleganza e architettura tipografica e la magica successione dei pi\u00f9 strani caratteri delle lingue quasi sconosciute in Europa all'inizio del secolo XIX aumenta l'incanto di questo libro unico al mondo. La tipografia era situata all'interno del vecchio palazzo ducale della Pilotta dov'\u00e8 collocato attualmente il Museo Bodoniano. A Parma Bodoni ebbe inoltre l'incarico di formare degli allievi nell'arte tipografica, tra i quali si distinsero i Fratelli Amoretti di San Pancrazio Parmense, in particolare don Andrea Amoretti, con cui il maestro ebbe uno stretto rapporto d'amicizia e collaborazione, prima delle aspre divergenze e della separazione manifestatesi nel 1791, in occasione dell'apertura della sua tipografia privata e causate dalla disputa sulla paternit\u00e0 dei caratteri detti bodoniani.\nLe edizioni del Bodoni ebbero un enorme successo dovuto soprattutto alla qualit\u00e0 delle stesse, per le quali utilizzava ricche illustrazioni ed eleganti tipografie.\nMembri dell'aristocrazia europea, collezionisti, eruditi usufruivano dei suoi libri in quanto lui stesso mescolava gli inchiostri, usava carta della miglior qualit\u00e0, disegnava eleganti pagine e li stampava e rilegava premurosamente. Tra le edizioni pi\u00f9 conosciute risaltano \"Epithalamia exoticis linguis reddita\" del De Rossi (1775), \"I lavori di Orazio\" (1791) e \"Poliziano\" (1795), \"La Gerusalemme Liberata\" e l\"Oratio Dominica\" (1806) e la famosa \"Iliade\". Ricevette onori dal papa, da vari re europei e la citt\u00e0 di Parma cre\u00f2 una medaglia in suo onore. Un fatto curioso racconta addirittura di una sua corrispondenza con Benjamin Franklin su temi tipografici.\nIntorno al 1798 Bodoni disegn\u00f2 un carattere con un gran contrasto nelle sue linee e un'estremit\u00e0 definita che signific\u00f2 una rivoluzione per la comunit\u00e0 tipografica, che costitu\u00ec il punto di partenza dei caratteri \"moderni\". Fu la moglie Margherita che, rimasta vedova, pubblic\u00f2 alcuni anni dopo la morte di Bodoni (1813), la sua opera magna: \"Il Manuale Tipografico\" (1818).\nIl \"Manuale tipografico\".\n\"Il Manuale tipografico\" contiene pi\u00f9 di 600 incisioni, caratteri latini ed esotici, mille ornamenti e vignette disegnate dal gran tipografo. Ma il suo vero valore non risiede nel fatto di essere un libro meravigliosamente stampato e di grande rarit\u00e0 e nemmeno nell'essere il testamento del tipografo pi\u00f9 importante della sua epoca ma nell'avere al suo interno i primi caratteri moderni pi\u00f9 evoluti, raffinati e rigorosi come quelli creati da John Baskerville, per\u00f2 non tanto rigidi e formali come quelli disegnati dal grande rivale francese Firmin Didot.\nUn altro degli aspetti pi\u00f9 importanti di quest'opera monumentale \u00e8 la sua integrit\u00e0 di stile, che costituisce un modello di coerenza estetica vigente tutt'oggi nella nostra epoca.\nNella sua prefazione al manuale, Bodoni espone i quattro principi o qualit\u00e0 che costituiscono la bellezza di una famiglia di caratteri tipografici:\nBodoni fu un grande ammiratore di John Baskerville e studi\u00f2 con dettaglio i disegni di Pierre-Simon Fournier e Fran\u00e7ois Ambroise Didot e sebbene i suoi caratteri traessero ispirazione nel lavoro di questi disegnatori, soprattutto da Didot, non c'\u00e8 dubbio che Bodoni trov\u00f2 un suo stile proprio e singolare dovuto anche principalmente al modo di stampare. Attualmente si conservano ancora pi\u00f9 di 25.000 punzoni originali nella collezione del Museo Bodoniano di Parma.\nAlcuni dei disegni moderni dei caratteri Bodoni sono:\nAnche la fonderia tedesca Stempel produsse il Bodoni, basato sui disegni della fonderia svizzera Haas."}
{"id": "204654", "revid": "4327", "url": "https://it.wikipedia.org/wiki?curid=204654", "title": "Trento Spumante Bianco", "text": ""}
{"id": "204655", "revid": "4327", "url": "https://it.wikipedia.org/wiki?curid=204655", "title": "Trento Spumante Riserva", "text": ""}
{"id": "204656", "revid": "4327", "url": "https://it.wikipedia.org/wiki?curid=204656", "title": "Trento Spumante Rosato", "text": ""}
{"id": "204657", "revid": "599013", "url": "https://it.wikipedia.org/wiki?curid=204657", "title": "Val d'Arbia", "text": "Il Val d'Arbia \u00e8 un vino DOC la cui produzione \u00e8 consentita nella provincia di Siena.\nAbbinamenti consigliati.\nA questo vino possono essere abbinate insalate di mare o comunque primi piatti con salse leggere, e secondi di pesce, ad esempio le cieche alla pisana. Va servito a una temperatura di 8-10\u00a0\u00b0C, preferibilmente in calici svasati.\nProduzione.\n\"Provincia, stagione, volume in ettolitri\""}
{"id": "204658", "revid": "125696995", "url": "https://it.wikipedia.org/wiki?curid=204658", "title": "Emmanuel Mounier", "text": "Assieme a Jacques Maritain, rappresent\u00f2 uno dei massimi esponenti del cattolicesimo politicamente impegnato.\nBiografia.\nSi laurea in filosofia a Grenoble nel 1927, allievo di Jacques Chevalier. Cattolico, dopo alcuni studi su Charles P\u00e9guy, nel 1928 si trasferisce a Parigi. Influenzato da Nikolaj Berdjaev, Jacques Maritain e Charles Renouvier, nel 1932, assieme a Georges Izard, Andr\u00e9 D\u00e9l\u00e9age e Louis Emile Galey, fonda la rivista \"Esprit\", che diventer\u00e0 presto l'organo ufficiale di quelle istanze pi\u00f9 innovatrici del movimento cattolico francese il quale, sulla scia di quella \u00abcrisi di civilt\u00e0\u00bb conseguente alle tragedie e alle sventure che attraverseranno la prima met\u00e0 del Novecento, propugner\u00e0 sempre pi\u00f9, come \"terza forza\", un ritorno all'umanesimo cristiano in risposta sia alle tendenze individualistiche del liberalismo borghese che al totalitarismo comunista. Difatti, Mounier critica la borghesia e il suo sfrenato individualismo per essere alla base di fascismo e comunismo, punto di partenza, quindi, per entrambi e fonte di reciproca condanna. Per Mounier, dunque, la borghesia offre tanto al bolscevismo quanto al fascismo un comune polo negativo nonch\u00e9 una serie di tradizioni e sentimenti ben pi\u00f9 antichi su cui far leva. \nNel luglio del 1935 sposa Paulette Leclerq, bibliotecaria di Bruxelles, citt\u00e0 nella quale alloggiano fino al 1938, anno in cui traslocano a Parigi. Dopo l'invasione tedesca della Francia nel 1940, Mounier e la sua famiglia si trasferiscono a Lione, dove per qualche anno insegner\u00e0 materie religiose nelle scuole statali locali fino al 1942, quando verr\u00e0 arrestato nei pressi di Clermont-Ferrand per il suo sostegno alla resistenza francese e liberato l'anno seguente, riprendendo quindi a lavorare (a Parigi) e a dirigere la rivista \"Esprit\" che, in tutti questi anni, nonostante le numerose e pesanti traversie (fra cui la censura da parte del governo di Vichy), continuer\u00e0 nella pubblicazione. Nel 1938, nasce la loro prima figlia Fran\u00e7oise, che sfortunate circostanze porteranno al coma nel 1940, dal quale non uscir\u00e0 pi\u00f9 fino a spegnersi nel 1954. La tragedia familiare \u00e8 probabilmente all'origine del deperimento progressivo di Mounier, tanto fisico quanto psicologico, stato che favor\u00ec una serie di attacchi cardiaci, l'ultimo dei quali, occorso nella notte del 22 marzo del 1950, lo porta alla morte.\nNel 1935 pubblica \"Rivoluzione personalista e comunitaria\" e, nel 1936, \"Dalla propriet\u00e0 capitalista alla propriet\u00e0 umana\". Nel 1949 pubblica la sua opera fondamentale, \"Il personalismo\" (\"Le personnalisme\"), mentre la pubblicazione della sua rivista \"Esprit\" continua anche dopo la sua morte, avvenuta nel 1950.\nDa un punto di vista retrospettivo, poi, dall'analisi delle sue opere principali (soprattutto nelle attuali riedizioni), non pu\u00f2 non intravedersi una visione lungimirante e, in un certo senso, anche profetica di Mounier, nei confronti del mondo, della vita, del destino degli esseri umani.\nIl personalismo comunitario.\nIl personalismo, come dottrina filosofica, ha una lunga tradizione che risale alla fine del XVIII secolo, le cui origini hanno natura perlopi\u00f9 teologica ma che man mano assumer\u00e0, negli anni, una sua propria autonomia filosofica come corrente di pensiero che concepir\u00e0 la persona, in quanto dotata di autocoscienza e autodominio, come centro della realt\u00e0 che solo da essa e per essa prende senso. Predomina cos\u00ec la natura spirituale (\"esprit\") di ciascun individuo, come singolo esistente nella sua incomunicabile singolarit\u00e0 esistenziale, ma non inteso come soggetto solipsisticamente chiuso in s\u00e9 e pensante nell'accezione cartesiana del termine. Per Mounier, \u00abla persona \u00e8 originariamente movimento verso l'altro [\"autrui\"], \"essere-verso\"\u00bb (\"Il personalismo\", 1949).\nInvero, Mounier insiste senz'altro sulla preminenza della coscienza di ogni uomo, cio\u00e8 della sua vita interiore nonch\u00e9 del rapporto intimo e privilegiato con s\u00e9 stesso, ma non concepita in maniera manichea rispetto al mondo esterno delle cose e delle altre persone della comunit\u00e0 in cui vive. Egli, invero, ha una visione cristiana della persona come non chiusa in s\u00e9 stessa, quanto piuttosto posta in relazione esistenziale con le cose e le persone, in \"aperta e avventurosa comunicazione\" con esse, \"verso il mondo e nel mondo, prima di essere in s\u00e9\"; e proprio in questo senso, Mounier parla di un personalismo comunitario, da intendersi non come una teoria filosofica astrattamente intesa bens\u00ec pragmaticamente concepita come una prassi di vita da attuare e condividere per il bene comune. Le modalit\u00e0, poi, con cui ciascuna coscienza si pone in relazione con le coscienze delle altre persone, sono oggetto di ampio e profondo studio da parte di Mounier, fino a pervenire ad una nuova, multiprospettica concezione (anche\u00a0\u2013 ma non solo\u00a0\u2013 psicologica) dell'uomo esposta nel suo monumentale \"Trattato del carattere\" (1944-46), quindi sintetizzata nella sua opera pi\u00f9 importante, \"Il personalismo\" (1949).\nUna delle definizioni pi\u00f9 rigorose di persona offerta da Mounier si trova nel suo \"Manifesto al servizio del personalismo comunitario\", dove si legge \u00abUna persona \u00e8 un essere spirituale costituito come tale da un modo di sussistenza e di indipendenza del suo essere; essa mantiene questa sussistenza mediante la sua adesione a una gerarchia di valori liberamente eletti, assimilati e vissuti con un impegno responsabile e una costante conversione; la persona unifica cos\u00ec tutta la sua attivit\u00e0 nella libert\u00e0 e sviluppa nella crescita, attraverso atti creativi, la singolarit\u00e0 della sua vocazione\u00bb. Lo stesso Mounier era cauto sulla definizione di \"persona\" poich\u00e9 essa non costituisce un nucleo chiuso in s\u00e9, ma da un lato \u00e8 costitutivamente aperta verso Dio, dall'altro per mezzo della coscienza \u00e8 in relazione con un mondo fatto di altre persone libere e autonome. Il concetto di \"persona\" si estende, dunque, a tutti i suoi possibili aspetti relazionali, che organizzano il mondo e la vita in comune, incontrando cos\u00ec la dimensione della storia, della cultura, della societ\u00e0, della scienza, dell'economia e della politica. La coscienza \u00e8 appunto lo strumento della relazionalit\u00e0 tra le persone. Mounier inoltre propone un concetto di \"persona\" come possibilit\u00e0 d'intuizione del mondo, che spezza la dimensione di ci\u00f2 che \u00e8 ovvio ed evidente, anche perch\u00e9 il nucleo stesso della \"persona\", fondato sulla libert\u00e0, \u00e8 in s\u00e9 misterioso. Il cuore della \"persona\" perci\u00f2 non \u00e8 tanto ci\u00f2 che essa evoca e afferma, quanto ci\u00f2 che nega alla conoscenza. Persino da un punto di vista biologico, la \"persona\" non pu\u00f2 sentire l'emozione del corpo di un'altra, ma pu\u00f2 solo analizzarla dall'esterno, osservandone forma, umori, eredit\u00e0, malattie, quasi come un medico. Allo stesso modo, si possono conoscere dall'esterno i vari aspetti di una persona, ma mai la \"persona\" nella sua individualit\u00e0 ed interezza.\nOpere.\nDi seguito, le principali opere di Mounier, edite in prima edizione in lingua italiana ma che hanno poi avuto successive ristampe e nuove edizioni.\nIn italiano, \u00e8 stata infine tradotta una collezione epistolare dal titolo \"Lettere sul dolore. Uno sguardo al mistero della sofferenza\", edita da BUR nel 1995, curata di Davide Rondoni.\nPer le pubblicazioni complete di Mounier, nella loro esatta scansione temporale, si faccia riferimento all'edizione francese delle sue opere, ovvero \"\u0152uvres\", in 4 volumi, edita dalle \u00c9ditions du Seuil, Paris, 1947-1963."}
{"id": "204659", "revid": "599013", "url": "https://it.wikipedia.org/wiki?curid=204659", "title": "Val d'Arbia Vin Santo", "text": "Il Val d'Arbia Vin Santo \u00e8 un vino DOC la cui produzione \u00e8 consentita nella provincia di Siena.\nProduzione.\n\"Provincia, stagione, volume in ettolitri\""}
{"id": "204660", "revid": "4327", "url": "https://it.wikipedia.org/wiki?curid=204660", "title": "Val di Cornia Bianco", "text": ""}
{"id": "204661", "revid": "4327", "url": "https://it.wikipedia.org/wiki?curid=204661", "title": "Val di Cornia Campiglia Marittima Bianco", "text": ""}
{"id": "204662", "revid": "4327", "url": "https://it.wikipedia.org/wiki?curid=204662", "title": "Val di Cornia Campiglia Marittima Riserva", "text": ""}
{"id": "204663", "revid": "106908", "url": "https://it.wikipedia.org/wiki?curid=204663", "title": "Vernet", "text": ""}
{"id": "204664", "revid": "521028", "url": "https://it.wikipedia.org/wiki?curid=204664", "title": "Vrbas (fiume)", "text": "Il Vrbas (in cirillico \u0412\u0440\u0431\u0430\u0441) \u00e8 un fiume della Bosnia ed Erzegovina occidentale.\nGeografia.\nLa sua sorgente si trova sul lato meridionale del monte Vranica, a circa 1530 metri di quota e confluisce da destra nel fiume Sava a quota 90 metri circa.\nIl fiume forma un bacino di circa 6\u00a0386\u00a0m\u00b2, ricevendo le acque dai fiumi Pliva, Ugar, Crna Rijeka e Vrbanja, che si riversano lungo il medio percorso del fiume.\nBagna i comuni di Gornji Vakuf-Uskoplje, Bugojno, Donji Vakuf, Jajce e Banja Luka, snodandosi per 235 chilometri formando canyon che sono ideali per la pratica del rafting e del kayak.\nNei pressi di Jajce le acque del \"Pliva\" confluendo nel Vrbas danno origine a delle famose cascate.\nStoria.\nDiede in prestito il suo nome ad una delle \"banovine\" del Regno di Jugoslavia, la Vrbaska banovina (\"banovina del Vrbas\").\nSin dall'epoca dell'Impero austro-ungarico, dal 1894 il fiume viene sfruttato come fonte di energia idroelettrica grazie alle sue acque, velocissime a causa della forte pendenza.\nLe due centrali attualmente in funzione sono datate 1954 e 1957.\nIl fiume \u00e8 stato sede dei Campionati Europei di \"Whitewater Rafting\" 2005 e ha ospitato il 19-20 luglio 2014 gli Europei Junior di canoa (discesa fluviale)."}
{"id": "204665", "revid": "4327", "url": "https://it.wikipedia.org/wiki?curid=204665", "title": "Val di Cornia Campiglia Marittima Rosato", "text": ""}
{"id": "204666", "revid": "4327", "url": "https://it.wikipedia.org/wiki?curid=204666", "title": "Val di Cornia Campiglia Marittima Rosso", "text": ""}
{"id": "204667", "revid": "4327", "url": "https://it.wikipedia.org/wiki?curid=204667", "title": "Val di Cornia Piombino Bianco", "text": ""}
{"id": "204668", "revid": "4327", "url": "https://it.wikipedia.org/wiki?curid=204668", "title": "Val di Cornia Piombino Riserva", "text": ""}
{"id": "204669", "revid": "4327", "url": "https://it.wikipedia.org/wiki?curid=204669", "title": "Val di Cornia Piombino Rosato", "text": ""}
{"id": "204670", "revid": "6923", "url": "https://it.wikipedia.org/wiki?curid=204670", "title": "Hummer", "text": "Hummer (\"High Utility Maximum Mobility Easy Rider\") era un marchio di veicoli fuoristrada e SUV statunitensi, noti come \"H1\", \"H2\" e \"H3\". Il nome Hummer \u00e8 nato nel 1992, quando la AM General, costruttrice del veicolo per l'esercito americano High Mobility Multipurpose Wheeled Vehicle (HMMWV), meglio noto come Humvee, decise di produrne una versione civile, l'H1.\nStoria.\nCreato nel 1992 dalla AM General, dal 1999 il marchio Hummer era diventato di propriet\u00e0 della General Motors, sebbene la produzione rimanesse a cura della AM General. All'H1 sono stati affiancati il pi\u00f9 piccolo H2 nel 2003 e l'H3 nel 2005, ancora pi\u00f9 ridotto. La produzione degli H2 e H3 da alcuni anni era affidata anche a fabbriche in Sudafrica e Russia, mentre dalla fine del 2006 l'H1 non \u00e8 pi\u00f9 commercializzato in versione civile a causa delle dimensioni, dei consumi elevati e per l'abbattimento delle emissioni inquinanti.\nIl 2 giugno 2009 General Motors comunica l'avvio della trattativa di vendita della divisione Hummer alla cinese Sichuan. A febbraio 2010 la GM annuncia il fallimento delle trattative e la conseguente chiusura dell'azienda. \nNel 2019, la General Motors annuncia la creazione di un fuoristrada elettrico con marchio Hummer.\nModelli prodotti.\nH1.\nLa versione \"H1\" \u00e8 il modello pi\u00f9 rude e grande della gamma. In Italia era proposto con prezzo a partire da 189.780 euro fino al 2006, quando poi ha smesso di essere commercializzato. Il mezzo originale \u00e8 stato derivato da quello inizialmente usato dall'esercito statunitense come mezzo di trasporto del personale o di difesa missilistica antiaerea; la prima versione civile nasce sotto richiesta di una versione omologata, da parte del famoso attore e governatore della California, Arnold Schwarzenegger, seguita poi dalla produzione in serie dell'Hummer \"H1\" in versione civile e quindi omologabile.\nLa prima serie ha un motore V8 diesel con cilindrata 6,5 litri che sviluppa 185 CV a 3.800 giri/min con una coppia massima di 798 N\u00b7m a 1.800 giri/min. La sua velocit\u00e0 massima (autolimitata) \u00e8 di 145\u00a0km/h, mentre il peso del mezzo \u00e8 di circa 3.429\u00a0kg.\nLa seconda serie (prodotta dal 2002) monta un motore V8 Turbodiesel di 6,6 litri di cilindrata che eroga 295 CV e 612 Nm, capace di far registrare una velocit\u00e0 massima di oltre 140\u00a0km/h e un'accelerazione da 0 a 100\u00a0km/h in 13,5 secondi nonostante l'enorme mole. Il consumo \u00e8 elevatissimo, attorno ai 4\u00a0km con un litro nel misto, ma grazie all'enorme serbatoio da 195 litri l'autonomia \u00e8 di circa 750\u00a0km.\nH2.\nLe versioni \"H2\" (versione SUV classico) e \"H2 SUT\" (versione pick-up, SUT \u00e8 acronimo di \"Sport Utility Truck\") derivano dai pick-up Chevrolet. Entrambe le versioni sono mosse da un motore 6,0 V8 che eroga 320 CV e 48\u00a0kgm di coppia motrice a 4.000 giri/min, vengono prodotte fino al 2007. In questa data l'H2 ha subito un lieve aggiornamento ed \u00e8 stato dotato di un motore pi\u00f9 potente da 6,2 litri di cilindrata capace di sviluppare 390 CV. Questo accoppiamento \u00e8 necessario per spostare una massa che a vuoto \u00e8 di circa 3.000 kg: con queste caratteristiche i consumi non possono che essere elevati, in media sono necessari 19 litri per percorrere 100 chilometri. La velocit\u00e0 massima \u00e8 di 150\u00a0km/h autolimitata elettronicamente, e accelera da 0 a 100\u00a0km/h in 10,6 secondi.\nGli ingombri esterni sono notevoli, con lunghezze che partono da pi\u00f9 di 4,90 m fino a 5,18 m e una larghezza che supera i 2 m.\nH3.\nIl modello pi\u00f9 piccolo, l\"H3\", \u00e8 stato commercializzato prima negli Stati Uniti e poi in Europa. L'H3 \u00e8 concepito soprattutto per l\"off-road\", ove \u00e8 ai margini del \"no-limits\", e le strade in salita. Ci\u00f2 ovviamente comporta una minore predisposizione all'asfalto rispetto agli altri fuoristrada in commercio.\nL'Hummer H3, rispetto ai precedenti modelli, ha delle dimensioni e degli ingombri esterni pi\u00f9 contenuti che permettono di muoversi con maggiore praticit\u00e0 anche nelle strette vie delle citt\u00e0 e delle campagne europee: misura 4.742 mm in lunghezza per 1.896 in larghezza e 1.893 in altezza. Il cambio \u00e8 manuale a cinque marce (anche automatico con quattro marce, 4L60E, a richiesta) coadiuvato da una trazione integrale con riduttore (adatta al fuoristrada) a ripartizione 50-50 veloce e ridotta. Dal 2009 la versione Adventure \u00e8 equipaggiata con il bloccaggio dell'asse anteriore e posteriore (oltre a quello centrale) mentre in quelle precedenti al 2009 solamente con il bloccaggio posteriore. Il motore \u00e8 un 5 cilindri in linea a benzina di 3,7 litri di cilindrata che sviluppa una potenza di 245 CV che ha sostituito il precedente 3,5 litri. Data la sua mole di 2.194 kg, i consumi sono impegnativi, anche se minori rispetto alle due Hummer precedenti. La velocit\u00e0 massima \u00e8 di circa 180\u00a0km/h.\nCome le altre Hummer, si tratta di un'auto completamente personalizzabile: dalle luci di ingombro alle cromature, fino al telefonino cellulare e addirittura al \"grill\" marcato Hummer. Dal 2008 \u00e8 stato messo in commercio anche un modello \"sut\" denominato H3T nelle versioni 3.5L, 3.7L e 5.3L, quest'ultima denominazione motore viene chiamata Alpha.\nDell'H3 esiste anche un modello limitato griffato da Calvin Klein. L'Hummer H3 \u00e8 stata l'ultima auto prodotta dalla casa.\nHX.\nLa Hummer HX \u00e8 stata sviluppata nel 2008 come una concept car fuoristrada a due porte a cielo aperto, pi\u00f9 piccola di altri modelli Hummer."}
{"id": "204671", "revid": "4327", "url": "https://it.wikipedia.org/wiki?curid=204671", "title": "Val di Cornia Piombino Rosso", "text": ""}
{"id": "204673", "revid": "4327", "url": "https://it.wikipedia.org/wiki?curid=204673", "title": "Val di Cornia Rosato", "text": ""}
{"id": "204674", "revid": "4327", "url": "https://it.wikipedia.org/wiki?curid=204674", "title": "Val di Cornia Rosso", "text": ""}
{"id": "204675", "revid": "4327", "url": "https://it.wikipedia.org/wiki?curid=204675", "title": "Val di Cornia Rosso Riserva", "text": ""}
{"id": "204676", "revid": "4327", "url": "https://it.wikipedia.org/wiki?curid=204676", "title": "Val di Cornia San Vincenzo Bianco", "text": ""}
{"id": "204677", "revid": "4327", "url": "https://it.wikipedia.org/wiki?curid=204677", "title": "Val di Cornia San Vincenzo Riserva", "text": ""}
{"id": "204678", "revid": "4327", "url": "https://it.wikipedia.org/wiki?curid=204678", "title": "Val di Cornia San Vincenzo Rosato", "text": ""}
{"id": "204679", "revid": "2061842", "url": "https://it.wikipedia.org/wiki?curid=204679", "title": "Prodotto notevole", "text": "In matematica, un prodotto notevole \u00e8 un'identit\u00e0 che compare spesso nel calcolo letterale, in particolare per effettuare il prodotto di polinomi di forme particolari. I prodotti notevoli consentono di svolgere pi\u00f9 rapidamente i calcoli rispetto all'applicazione diretta delle regole del calcolo letterale (come la moltiplicazione di due polinomi). Inoltre, riconoscere un prodotto notevole \u00e8 utile per la scomposizione in fattori dei polinomi o di altre espressioni algebriche.\nQuadrato della somma algebrica di due termini e della somma algebrica di tre termini.\nIl quadrato di un binomio generico o pi\u00f9 generalmente dalla somma algebrica di due termini formula_1 pu\u00f2 essere espresso come:\nSe il binomio presenta una sottrazione allora il suo quadrato risulter\u00e0:\nLe due formule si possono unificare nel seguente modo:\nIn generale si pu\u00f2 dire quindi che:\n\"Lo sviluppo del quadrato della somma algebrica di due termini \u00e8 uguale alla somma tra il quadrato del primo termine, il doppio del prodotto tra i due termini ed il quadrato del secondo termine\".\nLa figura rappresenta un quadrato il cui lato \u00e8 la somma dei due valori formula_5 e formula_6. La sua area vale dunque formula_7. Ma questa si ottiene anche attraverso l'addizione dell'area del quadrato giallo (formula_8), delle aree dei due rettangoli azzurri (formula_9 per ciascuno) e dell'area del quadrato viola (formula_10).\nIl quadrato della somma algebrica di tre termini pu\u00f2 essere espresso come:\nLe formule di sopra si possono facilmente generalizzare al caso di polinomi composti da pi\u00f9 di due monomi.\nIn generale si pu\u00f2 dire che:\nCubo di un binomio.\nIl cubo di un binomio pu\u00f2 essere espresso come:\ne se il binomio presenta una sottrazione:\nLe due formule si possono unificare nel seguente modo:\nQuindi in generale si pu\u00f2 dire:\nLa scrittura di queste formule rispetto ai termini cubici in a e in b, \u00e8 nota come formula di Waring ed \u00e8 necessaria nella soluzione di sistemi simmetrici, nei quali tutti i termini in x e y sono sostituiti dalle variabili somma s e prodotto p.\nCubo di un trinomio.\nIl cubo di un trinomio pu\u00f2 essere calcolato come:\nIn generale si pu\u00f2 dire quindi che:\nRaccogliendo i termini al quadrato, la formula diventa:\nSi pu\u00f2 quindi affermare che:\nC'\u00e8 anche una forma meno nota per esprimere il cubo di un trinomio:\nPer verificarla basta sviluppare i prodotti tra parentesi.\nProdotto della somma di due termini per la loro differenza.\n\"Il prodotto della somma di due termini per la loro differenza \u00e8 uguale al quadrato del primo termine meno il quadrato del secondo.\"\nLeggendo l'uguaglianza da destra verso sinistra, si ottiene anche la regola di scomposizione in fattori di un polinomio pari alla differenza di due quadrati.\nLa prima formula letta al contrario, vista cio\u00e8 come scomposizione in fattori della differenza di due quadrati, si generalizza per formula_23 qualsiasi in:\nSe formula_23 \u00e8 dispari, vale anche:\nAltri casi.\n\u00c8 frequente anche trovare questo prodotto notevole con delle potenze, ma il procedimento di risoluzione si pu\u00f2 svolgere allo stesso modo:\nLa potenza rimane invariata e viene racchiusa tra parentesi nel prodotto notevole svolto. A questo punto si applica il cubo del binomio e si risolve l'espressione in questo modo:\nCasi meno evidenti.\nIl prodotto notevole pu\u00f2 essere applicato anche in casi meno evidenti, per esempio:\nOppure ancora:\nche nel caso formula_31, formula_32 e formula_33, diventa:\nSostituendo formula_6 nell'ultima identit\u00e0 con formula_36 si ottiene anche:\nche comunque non \u00e8 una fattorizzazione con polinomi a coefficienti interi.\nQuesti casi possono essere chiamati \"riconducibili ad una differenza tra quadrati\".\nSomma e differenza tra cubi.\nUn binomio formato dalla somma di due termini di terzo grado pu\u00f2 essere scritto come:\nUn binomio formato dalla differenza di due termini di terzo grado pu\u00f2 essere scritto come:\nLe due formule si possono unificare scrivendole come:\nIl trinomio di secondo grado viene talvolta detto \"falso quadrato\" perch\u00e9, rispetto al quadrato di un binomio, il secondo termine manca del coefficiente formula_41 e ha il segno opposto. Inoltre nell'insieme dei numeri reali tale trinomio non \u00e8 mai fattorizzabile nel prodotto di due binomi.\nSomma e differenza tra potenze dello stesso grado.\nLa precedente formula, che riguarda un binomio di terzo grado, pu\u00f2 essere generalizzata con le seguenti riduzioni nel campo dei numeri algebrici, dimostrabili passando attraverso le radici complesse coniugate di formula_42.\nUn binomio formato dalla somma di due potenze di egual grado pari pu\u00f2 essere scritto come:\nUn binomio formato dalla differenza di due potenze di egual grado pari pu\u00f2 essere scritto come:\nUn binomio formato dalla somma o dalla differenza di due potenze di egual grado dispari pu\u00f2 essere scritto come:\nPer esempio, nel caso del quinto grado, si ottiene:\nmentre nel caso della somma del quarto grado, si ottiene:\nPotenza \"n\"-esima di un binomio o della somma algebrica di due termini.\nUn binomio elevato alla formula_23-esima potenza pu\u00f2 essere scritto come:\ndove formula_50 \u00e8 il coefficiente binomiale.\nLa potenza formula_23-esima del binomio o della somma algebrica di due termini \u00e8 composta da formula_52 termini, due dei quali di potenza formula_23 e coefficiente unitario. Gli esponenti di formula_54 decrescono da formula_23 a formula_56, mentre quelli di formula_57 crescono da formula_56 a formula_23. I coefficienti binomiali si possono determinare, oltre che con i fattoriali, anche con il triangolo di Tartaglia."}
{"id": "204680", "revid": "4327", "url": "https://it.wikipedia.org/wiki?curid=204680", "title": "Val di Cornia San Vincenzo Rosso", "text": ""}
{"id": "204681", "revid": "4327", "url": "https://it.wikipedia.org/wiki?curid=204681", "title": "Val di Cornia Suvereto Bianco", "text": ""}
{"id": "204682", "revid": "4327", "url": "https://it.wikipedia.org/wiki?curid=204682", "title": "Val di Cornia Suvereto Riserva", "text": ""}
{"id": "204683", "revid": "4327", "url": "https://it.wikipedia.org/wiki?curid=204683", "title": "Val di Cornia Suvereto Rosato", "text": ""}
{"id": "204684", "revid": "4327", "url": "https://it.wikipedia.org/wiki?curid=204684", "title": "Val di Cornia Suvereto Rosso", "text": ""}
{"id": "204685", "revid": "4327", "url": "https://it.wikipedia.org/wiki?curid=204685", "title": "Valcalepio Bianco", "text": ""}
{"id": "204686", "revid": "4327", "url": "https://it.wikipedia.org/wiki?curid=204686", "title": "Valcalepio Moscato di Scanzo Passito", "text": ""}
{"id": "204687", "revid": "1893", "url": "https://it.wikipedia.org/wiki?curid=204687", "title": "Prodotti notevoli", "text": ""}
{"id": "204688", "revid": "4327", "url": "https://it.wikipedia.org/wiki?curid=204688", "title": "Valcalepio Moscato Passito", "text": ""}
{"id": "204690", "revid": "4327", "url": "https://it.wikipedia.org/wiki?curid=204690", "title": "Valcalepio Rosso", "text": ""}
{"id": "204691", "revid": "767487", "url": "https://it.wikipedia.org/wiki?curid=204691", "title": "Movimento Giustizia e Uguaglianza", "text": "Il Movimento Giustizia e Uguaglianza o MGU () o, all'inglese, \"Justice and Equality Movement\" (JEM), \u00e8 un movimento politico e militare creato da ribelli coinvolti nel conflitto del Darfur, in Sudan.\nInsieme ad altri gruppi di ribelli, come l'Esercito di Liberazione del Sudan, combatte contro la milizia dei Janjawid, sostenuta dal governo. il Movimento \u00e8 membro del Fronte Orientale, una coalizione di ribelli attivi nell'est del Sudan, lungo il confine con l'Eritrea, ed \u00e8 di ispirazione islamista.\nIl 20 gennaio 2006, i portavoce del Movimento hanno dichiarato che il gruppo \u00e8 confluito nel Movimento per la Liberazione del Sudan, formando l'Alleanza delle Forze Rivoluzionarie del Sudan Occidentale; tuttavia, nel maggio dello stesso anno l'MGU e l'SLM hanno partecipato separatamente ai colloqui di pace con il governo."}
{"id": "204692", "revid": "767487", "url": "https://it.wikipedia.org/wiki?curid=204692", "title": "Aesch (Lucerna)", "text": "Aesch (toponimo tedesco) \u00e8 un comune svizzero di 1\u00a0087 abitanti del Canton Lucerna, nel distretto di Hochdorf, sul lago di Hallwil."}
{"id": "204693", "revid": "4327", "url": "https://it.wikipedia.org/wiki?curid=204693", "title": "Valcalepio Rosso Riserva", "text": ""}
{"id": "204694", "revid": "4327", "url": "https://it.wikipedia.org/wiki?curid=204694", "title": "Valdadige Bianco", "text": ""}
{"id": "204695", "revid": "599013", "url": "https://it.wikipedia.org/wiki?curid=204695", "title": "Valdadige Chardonnay", "text": "Il Valdadige Chardonnay \u00e8 un vino DOC la cui produzione \u00e8 consentita nelle province di Bolzano, Trento e Verona.\nProduzione.\n\"Provincia, stagione, volume in ettolitri\""}
{"id": "204696", "revid": "83531", "url": "https://it.wikipedia.org/wiki?curid=204696", "title": "Valdadige Pinot bianco", "text": "Il Valdadige Pinot Bianco \u00e8 un vino a D.O.C. la cui produzione \u00e8 consentita nelle province di Bolzano, Trento e Verona.\nProduzione.\n\"Provincia, stagione, volume in ettolitri\""}
{"id": "204697", "revid": "599013", "url": "https://it.wikipedia.org/wiki?curid=204697", "title": "Valdadige Pinot grigio", "text": "Il Valdadige Pinot Grigio \u00e8 un vino DOC la cui produzione \u00e8 consentita nelle province di Bolzano, Trento e Verona.\nProduzione.\n\"Provincia, stagione, volume in ettolitri\""}
{"id": "204698", "revid": "21880", "url": "https://it.wikipedia.org/wiki?curid=204698", "title": "Orchide minore", "text": ""}
{"id": "204699", "revid": "1305772", "url": "https://it.wikipedia.org/wiki?curid=204699", "title": "Leimbach", "text": ""}
{"id": "204700", "revid": "4327", "url": "https://it.wikipedia.org/wiki?curid=204700", "title": "Valdadige Rosato", "text": ""}
{"id": "204701", "revid": "4327", "url": "https://it.wikipedia.org/wiki?curid=204701", "title": "Valdadige Rosso", "text": ""}
{"id": "204702", "revid": "599013", "url": "https://it.wikipedia.org/wiki?curid=204702", "title": "Valdadige Schiava", "text": "Il Valdadige Schiava \u00e8 un vino DOC la cui produzione \u00e8 consentita nelle province di Bolzano, Trento e Verona.\nProduzione.\n\"Provincia, stagione, volume in ettolitri\""}
{"id": "204703", "revid": "4327", "url": "https://it.wikipedia.org/wiki?curid=204703", "title": "Valdichiana Bianco Vergine", "text": ""}
{"id": "204704", "revid": "1904508", "url": "https://it.wikipedia.org/wiki?curid=204704", "title": "Aleksandar Kara\u0111or\u0111evi\u0107", "text": "Era un membro della famiglia reale dei Kara\u0111or\u0111evi\u0107.\nBiografia.\nInfanzia.\nNacque nel 1806 a Topola in Serbia. Suo padre era \u0110or\u0111e Petrovi\u0107, conosciuto come Kara\u0111or\u0111e, guida della prima insurrezione serba, sua madre Jelena Jovanovi\u0107.\nPrincipe di Serbia.\nNel 1839 Milo\u0161 Obrenovic, principe di Serbia, entr\u00f2 sempre pi\u00f9 in contrasto con il Savet (Consiglio di notabili) concesso insieme alla \"Costituzione turca\" nel 1838. Abdic\u00f2 quindi in favore del figlio Milan Obrenovic e, morto questi dopo pochi giorni, dell'altro figlio Mihailo Obrenovi\u0107. Una nuova sommossa nel 1842 port\u00f2 sul trono Aleksandar Kara\u0111or\u0111evi\u0107. \nDurante il suo regno venne introdotto il Codice Civile, e il ministro degli interni Ilija Gara\u0161anin (non esisteva un primo ministro) redasse il primo programma politico della Serbia, che prevedeva la liberazione dei serbi dagli ottomani e dall'Impero austriaco cos\u00ec come l'unificazione di tutti gli slavi meridionali (\"jugo\"/sud+\"slavia\"/terra degli slavi) in una sola nazione. Perci\u00f2 viene visto da molti come il fondatore dell'idea della Grande Serbia.\nFu membro della Massoneria.\nAbdicaziome e morte.\nQuando si arriv\u00f2 ad una crisi politica nel Principato di Serbia, Aleksandar venne ritenuto responsabile e dovette abdicare nel 1858. Al suo posto si insedi\u00f2 il vecchio Milo\u0161 Obrenovic come principe. Aleksandar dovette lasciare la Serbia. L'ex principe mor\u00ec nel 1885 in esilio a Temesv\u00e1r nell'Ungheria del tempo (odierna Romania).\nIl figlio di Aleksandar e temporaneamente erede al trono, il principe Pietro, torn\u00f2 al potere dopo un esilio decennale come Pietro I di Serbia: divent\u00f2 nel 1903 \"Re di Serbia\" e primo \"Re del Regno dei Serbi, dei Croati e degli Sloveni\"."}
{"id": "204705", "revid": "4327", "url": "https://it.wikipedia.org/wiki?curid=204705", "title": "Valdichiana Bianco Vergine Frizzante", "text": ""}
{"id": "204706", "revid": "1982", "url": "https://it.wikipedia.org/wiki?curid=204706", "title": "Vernet-Sainte-Marguerite", "text": ""}
{"id": "204707", "revid": "599013", "url": "https://it.wikipedia.org/wiki?curid=204707", "title": "Valdichiana Chardonnay", "text": "Il Valdichiana Chardonnay \u00e8 un vino DOC la cui produzione \u00e8 consentita nelle province di Arezzo e Siena.\nProduzione.\n\"Provincia, stagione, volume in ettolitri\""}
{"id": "204708", "revid": "599013", "url": "https://it.wikipedia.org/wiki?curid=204708", "title": "Valdichiana Grechetto", "text": "Il Valdichiana Grechetto \u00e8 un vino DOC la cui produzione \u00e8 consentita nelle province di Arezzo e Siena.\nProduzione.\n\"Provincia, stagione, volume in ettolitri\""}
{"id": "204709", "revid": "4327", "url": "https://it.wikipedia.org/wiki?curid=204709", "title": "Valdichiana Rosato", "text": ""}
{"id": "204710", "revid": "4327", "url": "https://it.wikipedia.org/wiki?curid=204710", "title": "Valdichiana Rosso", "text": ""}
{"id": "204711", "revid": "599013", "url": "https://it.wikipedia.org/wiki?curid=204711", "title": "Valdichiana Sangiovese", "text": "Il Valdichiana Sangiovese \u00e8 un vino DOC la cui produzione \u00e8 consentita nelle province di Arezzo e Siena.\nProduzione.\n\"Provincia, stagione, volume in ettolitri\""}
{"id": "204712", "revid": "1982", "url": "https://it.wikipedia.org/wiki?curid=204712", "title": "Vernet (Allier)", "text": ""}
{"id": "204713", "revid": "4327", "url": "https://it.wikipedia.org/wiki?curid=204713", "title": "Valdichiana Spumante", "text": ""}
{"id": "204714", "revid": "599013", "url": "https://it.wikipedia.org/wiki?curid=204714", "title": "Valdichiana Vin Santo", "text": "Il Valdichiana Vin Santo \u00e8 un vino DOC la cui produzione \u00e8 consentita nelle province di Arezzo e Siena.\nProduzione.\n\"Provincia, stagione, volume in ettolitri\""}
{"id": "204716", "revid": "4327", "url": "https://it.wikipedia.org/wiki?curid=204716", "title": "Valdichiana Vin Santo Riserva", "text": ""}
{"id": "204718", "revid": "310967", "url": "https://it.wikipedia.org/wiki?curid=204718", "title": "Valle d'Aosta Arnad-Montjovet", "text": ""}
{"id": "204720", "revid": "486946", "url": "https://it.wikipedia.org/wiki?curid=204720", "title": "Valle d'Aosta Arnad-Montjovet Superiore", "text": ""}
{"id": "204722", "revid": "486946", "url": "https://it.wikipedia.org/wiki?curid=204722", "title": "Valle d'Aosta Bianco", "text": ""}
{"id": "204723", "revid": "34971", "url": "https://it.wikipedia.org/wiki?curid=204723", "title": "Valle d'Aosta Blanc de Morgex et de La Salle", "text": ""}
{"id": "204724", "revid": "310967", "url": "https://it.wikipedia.org/wiki?curid=204724", "title": "Valle d'Aosta Chambave Moscato", "text": ""}
{"id": "204725", "revid": "310967", "url": "https://it.wikipedia.org/wiki?curid=204725", "title": "Valle d'Aosta Chambave Moscato Passito", "text": ""}
{"id": "204727", "revid": "486946", "url": "https://it.wikipedia.org/wiki?curid=204727", "title": "Valle d'Aosta Chambave Rosso", "text": ""}
{"id": "204729", "revid": "310967", "url": "https://it.wikipedia.org/wiki?curid=204729", "title": "Valle d'Aosta Chardonnay", "text": ""}
{"id": "204730", "revid": "310967", "url": "https://it.wikipedia.org/wiki?curid=204730", "title": "Valle d'Aosta Donnas", "text": ""}
{"id": "204731", "revid": "310967", "url": "https://it.wikipedia.org/wiki?curid=204731", "title": "Valle d'Aosta Enfer d'Arvier", "text": ""}
{"id": "204732", "revid": "310967", "url": "https://it.wikipedia.org/wiki?curid=204732", "title": "Valle d'Aosta Fumin", "text": ""}
{"id": "204733", "revid": "310967", "url": "https://it.wikipedia.org/wiki?curid=204733", "title": "Valle d'Aosta Gamay", "text": ""}
{"id": "204734", "revid": "310967", "url": "https://it.wikipedia.org/wiki?curid=204734", "title": "Valle d'Aosta Muller Thurgau", "text": ""}
{"id": "204735", "revid": "486946", "url": "https://it.wikipedia.org/wiki?curid=204735", "title": "Valle d'Aosta Novello", "text": ""}
{"id": "204736", "revid": "310967", "url": "https://it.wikipedia.org/wiki?curid=204736", "title": "Valle d'Aosta Nus Malvasia", "text": ""}
{"id": "204737", "revid": "486946", "url": "https://it.wikipedia.org/wiki?curid=204737", "title": "Valle d'Aosta Nus Malvasia Passito", "text": ""}
{"id": "204739", "revid": "486946", "url": "https://it.wikipedia.org/wiki?curid=204739", "title": "Valle d'Aosta Nus Pinot Grigio Passito", "text": ""}
{"id": "204740", "revid": "1982", "url": "https://it.wikipedia.org/wiki?curid=204740", "title": "Veurdre", "text": ""}
{"id": "204741", "revid": "486946", "url": "https://it.wikipedia.org/wiki?curid=204741", "title": "Valle d'Aosta Nus Rosso", "text": ""}
{"id": "204742", "revid": "310967", "url": "https://it.wikipedia.org/wiki?curid=204742", "title": "Valle d'Aosta Petit Rouge", "text": ""}
{"id": "204743", "revid": "310967", "url": "https://it.wikipedia.org/wiki?curid=204743", "title": "Valle d'Aosta Petite Arvine", "text": ""}
{"id": "204744", "revid": "112113212", "url": "https://it.wikipedia.org/wiki?curid=204744", "title": "Juan Carlos Onetti", "text": "Biografia.\nOnetti nacque a Montevideo il 1\u00ba luglio del 1909, figlio di Carlos Onetti, un funzionario doganale uruguaiano di remote origini irlandesi (l'originario cognome dei suoi avi paterni era O'Nety), e di Honoria Borges, proveniente da una ricca famiglia brasiliana originaria dello stato del Rio Grande do Sul. Si trasfer\u00ec a Buenos Aires, in Argentina, all'et\u00e0 di vent'anni, dove pubblic\u00f2 alcuni racconti ed inizi\u00f2 a lavorare come giornalista. Negli anni sessanta raggiunse una discreta notoriet\u00e0 anche all'estero e nel 1974 fu imprigionato dalla giunta militare.\nNel 1975 si trasfer\u00ec in Spagna, prendendo residenza a Madrid, citt\u00e0 dove rimase fino alla morte nel 1994, e dove fu sepolto nel Cementerio de la Almudena.\nGrazie alle sue rarefatte e nello stesso tempo drammatiche costruzioni letterarie contribu\u00ec alla nascita della moderna letteratura latinoamericana, diventandone uno fra i pi\u00f9 incisivi ed originali esponenti. \nL'esperienza della vita gretta e provinciale nel paese immaginario di Santa Mar\u00eda e un pessimismo che raggiunge, in alcuni romanzi, una angoscia profonda sono i caratteri principali del suo universo narrativo, che richiama William Faulkner e Joseph Conrad.\nNel 1980 a Onetti fu conferito il \"Premio Cervantes\".\nOpere.\nLe opere con il titolo in italiano sono quelle che risultano tradotte e pubblicate in Italia."}
{"id": "204745", "revid": "310967", "url": "https://it.wikipedia.org/wiki?curid=204745", "title": "Valle d'Aosta Pinot Grigio", "text": ""}
{"id": "204746", "revid": "439868", "url": "https://it.wikipedia.org/wiki?curid=204746", "title": "Sobek", "text": "Sobek (anche Sebek, Sochet, Sobk, Sobki, Sobku, Soknopais), in lingua greca Suchos (\u03a3\u03bf\u1fe6\u03c7\u03bf\u03c2) e in lingua latina Suchus \u00e8 un'antica divinit\u00e0 egizia dai contorni fluidi e variegati. Era associato al coccodrillo del Nilo e veniva raffigurato sia integralmente come un coccodrillo sia come una figura umana con testa di coccodrillo. Sobek era inoltre connesso al potere del faraone, alla fertilit\u00e0, alle acque e alla potenza militare; era anche invocato come divinit\u00e0 protettrice dalle valenze apotropaiche, specialmente contro i pericoli del Nilo.\nStoria.\nNell'Antico Regno.\nSobek godette di una venerazione continua e molto sentita lungo tutta la storia egizia, dall'Antico Regno (2686 a.C. - 2181 a.C.) fino alla dominazione romana dell'Egitto (30 a.C. - 350 d.C.). Compare per la prima volta in vari \"Testi delle piramidi\" della V e VI dinastia (come figlio di Neith), specialmente nella formula classificata PT317. La formula, che loda il faraone come immagine vivente del dio-coccodrillo, dice:\u00ab Unis \u00e8 Sobek, verde nel piumaggio, dal volto destato e sollevato in avanti, Egli Che spruzza, venuto dalla coscia e dalla coda della grande dea alla luce del sole... Unis \u00e8 apparso come Sobek, figlio di Neith. Unis manger\u00e0 con la Sua bocca, Unis uriner\u00e0 e Unis si accoppier\u00e0 tramite il Suo membro. Unis \u00e8 Signore dello sperma, Che prende le donne dai loro mariti. Anubi ama secondo il capriccio del Suo cuore. \u00bbL'origine del suo nome, \"Sb999i\" nella lingua egizia, \u00e8 dibattuta fra gli studiosi, ma alcuni ritengono provenga da un causativo del verbo \"ingravidare\".\nNel Medio Regno.\nBench\u00e9 il suo culto sia appunto nato nell'Antico Regno, il culto di Sobek raggiunse il suo apice durante il Medio Regno (2055 a.C. - 1650 a.C.), specialmente sotto il faraone Amenemhat III della XII dinastia. Amenemhat III dimostr\u00f2 una particolare attenzione per l'area del Fayyum, una regione in cui il culto per Sobek era assai sentito. Amenemhat III e gli altri sovrani della dinastia commissionarono varie opere architettoniche per esaltare Sobek - molte delle quali proprio nel Fayyum. In quel periodo, Sobek and\u00f2 a incontro a un importante mutamento d'ordine teologico: cominci\u00f2 a essere associato al dio della regalit\u00e0, Horus, venendo perci\u00f2 chiamato Sobek-Horus. Tale accostamento leg\u00f2 Sobek all'istituzione regale, assicurandogli un ruolo di notevole importanza nel pantheon egizio, inoltre diede contorni pi\u00f9 raffinati alla teologia di Sobek, che fu inserito nella triade pi\u00f9 importante della religione egizia, composta da Horus (ora Sobek-Horus) e dai suoi genitori Osiride e Iside. \nNelle epoche successive.\nIn aggiunta, con la sua connessione a Horus, Sobek assunse il ruolo di divinit\u00e0 solare. La figura di Sobek fu ulteriormente rafforzata in epoche successive dall'emergere di Sobek-Ra, fusione tra il dio-coccodrillo e Ra, la principale divinit\u00e0 solare della religione egizia. Sobek-Horus persistette nel Nuovo Regno (1550/1500 a.C. - 1069 a.C.), ma non raggiunse la sua prominenza che sotto le successive dinastie, nelle vesti di Sobek-Ra. Tale forma del dio persistette sino alla caduta dei Tolomei e dell'Egitto romano (332 a.C. - 390 d.C.)\nRuolo, caratteristiche e culto.\nSobek era percepito soprattutto come una divinit\u00e0 aggressiva e feroce, per via dell'animale che ne costituiva il simbolo, il pericoloso e violento coccodrillo del Nilo. Alcuni dei suoi comuni epiteti dipingono la sua natura: \"Colui Che ama la rapina, Colui Che mangia anche mentre si accoppia, Colui Che ha i denti aguzzi\". Eppure ha modo di dimostrare grande benevolenza in vari modi. Dopo il suo accostamento con Horus e l'assunzione nella triade di Horus, Osiride e Iside nel Medio Regno, Sobek venne ritenuto un aiutante di Iside nel prodigioso risanamento di Osiride, dopo che Seth l'ebbe ucciso e squartato (nel fondamentale Mito di Iside e Osiride). Difatti, anche se molti studiosi ritengono che il nome \"Sobek\", \"Sbk\", derivi dal verbo \"s-bAk\" che significa \"ingravidare\", altri sono dell'opinione che derivi da una forma participiale del verbo \"sbq\", grafia alternativa di \"sAq\", che significa \"unire\": se questa ricostruzione fosse corretta, il nome \"Sobek\" si potrebbe tradurre come \"Colui Che unisce [le membra divise di Osiride]\".\nIl suo contributo alla guarigione di Osiride fece s\u00ec che Sobek venisse considerato una divinit\u00e0 positiva e protettiva: la sua ferocia poteva rivolgersi contro il male nella difesa degli innocenti. Cos\u00ec, Sobek divenne oggetto di un'ampia piet\u00e0 popolare e destinatario di frequenti offerte votive, soprattutto nel periodo tardo dell'Egitto. Numerosi coccodrilli furono mummificati, specialmente nel periodo tolemaico e romano dell'Egitto, per essere recati in offerta ai centri del culto di Sobek. Talvolta gli venivano offerte anche uova mummificate di coccodrillo, per simboleggiare la sua natura ciclica nella forma di Sobek-Ra (con riferimento cio\u00e8 al corso quotidiano del sole). Allo stesso tempo, i coccodrilli del fiume crebbero nella considerazione degli egizi fino a essere considerati incarnazioni di Sobek; dopo la morte, ciascun esemplare veniva mummificato durante una grande manifestazione rituale in quanto immagine sacra, ancorch\u00e9 terrena, del suo dio protettore. Tale pratica aveva luogo soprattutto nel tempio principale di Crocodilopoli, odierna Fayyum, capitale del XXI distretto dell'Alto Egitto. I coccodrilli in questione sono stati rinvenuti con cuccioli nella bocca e sul dorso: fra i pochi non-mammiferi a prendersi diligentemente cura della prole, il coccodrillo trasporta i cuccioli proprio in questi modi. La pratica di preservare questo comportamento dell'animale immortalandolo nella mummia intendeva probabilmente evidenziare il fine protettivo della ferocia del dio Sobek.\nIl \"Libro del Fayyum\".\nNell'Egitto tolemaico e romano, una monografia d'ambito locale chiamata \"Libro del Fayyum\" s'incentr\u00f2 sulla figura Sobek; una considerevole porzione del testo era dedicata al viaggio compiuto quotidianamente da Sobek-Ra con il movimento del sole attraverso il cielo. Il testo si focalizza inoltre sul ruolo centrale del dio-coccodrillo nella creazione del mondo come manifestazione di Ra; afferma che Sobek sorse dalle acque del Lago Moeris, non diversamente dalla mitica Ogdoade nel tradizionale mito cosmogonico di Ermopoli. Sono state rinvenute numerose copie del \"Libro del Fayyum\", che forse fu prodotto in grande quantit\u00e0, esempio di un antico \"best seller\". La strettissima relazione fra Sobek e il Fayyum \u00e8 evidenziata da questo documento che esercit\u00f2 la sua influenza anche su localit\u00e0 al di fuori del Fayyum; una sua parte \u00e8 stata riprodotta nel santuario principale di Sobek a Kom Ombo (nella cui vicina necropoli sono state portate alla luce molte mummie di coccodrilli)."}
{"id": "204747", "revid": "310967", "url": "https://it.wikipedia.org/wiki?curid=204747", "title": "Valle d'Aosta Pinot Nero (vinificato bianco)", "text": ""}
{"id": "204748", "revid": "310967", "url": "https://it.wikipedia.org/wiki?curid=204748", "title": "Valle d'Aosta Pinot Nero (vinificato rosso)", "text": ""}
{"id": "204749", "revid": "310967", "url": "https://it.wikipedia.org/wiki?curid=204749", "title": "Valle d'Aosta Premetta", "text": ""}
{"id": "204750", "revid": "1982", "url": "https://it.wikipedia.org/wiki?curid=204750", "title": "Vilhain", "text": ""}
{"id": "204751", "revid": "486946", "url": "https://it.wikipedia.org/wiki?curid=204751", "title": "Valle d'Aosta Rosato", "text": ""}
{"id": "204754", "revid": "486946", "url": "https://it.wikipedia.org/wiki?curid=204754", "title": "Valle d'Aosta Rosso", "text": ""}
{"id": "204755", "revid": "310967", "url": "https://it.wikipedia.org/wiki?curid=204755", "title": "Valle d'Aosta Torrette", "text": ""}
{"id": "204756", "revid": "486946", "url": "https://it.wikipedia.org/wiki?curid=204756", "title": "Valle d'Aosta Torrette Superiore", "text": ""}
{"id": "204757", "revid": "310967", "url": "https://it.wikipedia.org/wiki?curid=204757", "title": "Valle Isarco M\u00fcller-Thurgau", "text": ""}
{"id": "204759", "revid": "310967", "url": "https://it.wikipedia.org/wiki?curid=204759", "title": "Valle Isarco M\u00fcller-Thurgau Bressanone", "text": ""}
{"id": "204761", "revid": "310967", "url": "https://it.wikipedia.org/wiki?curid=204761", "title": "Valle Isarco Pinot Grigio", "text": ""}
{"id": "204762", "revid": "310967", "url": "https://it.wikipedia.org/wiki?curid=204762", "title": "Valle Isarco Pinot Grigio Bressanone", "text": ""}
{"id": "204763", "revid": "310967", "url": "https://it.wikipedia.org/wiki?curid=204763", "title": "Valle Isarco Sylvaner", "text": ""}
{"id": "204765", "revid": "310967", "url": "https://it.wikipedia.org/wiki?curid=204765", "title": "Valle Isarco Sylvaner Bressanone", "text": ""}
{"id": "204766", "revid": "486946", "url": "https://it.wikipedia.org/wiki?curid=204766", "title": "Valle Isarco Traminer Aromatico", "text": ""}
{"id": "204768", "revid": "310967", "url": "https://it.wikipedia.org/wiki?curid=204768", "title": "Valle Isarco Veltliner", "text": ""}
{"id": "204769", "revid": "310967", "url": "https://it.wikipedia.org/wiki?curid=204769", "title": "Valle Isarco Veltliner Bressanone", "text": ""}
{"id": "204772", "revid": "4327", "url": "https://it.wikipedia.org/wiki?curid=204772", "title": "Valpolicella Superiore", "text": ""}
{"id": "204773", "revid": "599013", "url": "https://it.wikipedia.org/wiki?curid=204773", "title": "Valpolicella Valpantena", "text": "Il Valpolicella Valpantena \u00e8 un vino rosso DOC del Veneto prodotto esclusivamente nella valle Valpantena in provincia di Verona da vitigni autoctoni quali Corvina, Corvinone (nella misura massima del 50% in sostituzione della Corvina), Rondinella ma anche, in percentuali minori, con Forselina, Negrara e Oseleta. La Molinara uscita recentemente dal disciplinare come obbligatoria \u00e8 comunque permessa.\nLe Denominazioni.\nIl Valpolicella Valpantena riceve la denominazione Valpantena perch\u00e9 prodotto nella valle Valpantena e pu\u00f2 ricevere le denominazioni:\nQuindi possiamo avere:\nAbbinamenti consigliati.\nIl Valpolicella Valpantena \u00e8 un vino ricco e adatto per carni rosse e formaggi. Eccellente per usare nei Risotti al Vino in sostituzione del Amarone\nProduzione.\n\"Provincia, stagione, volume in ettolitri\""}
{"id": "204775", "revid": "339392", "url": "https://it.wikipedia.org/wiki?curid=204775", "title": "Valsusa Rosso", "text": ""}
{"id": "204776", "revid": "4327", "url": "https://it.wikipedia.org/wiki?curid=204776", "title": "Valtellina Riserva", "text": ""}
{"id": "204777", "revid": "16441", "url": "https://it.wikipedia.org/wiki?curid=204777", "title": "Valtellina Sforzato o Sfursat", "text": ""}
{"id": "204778", "revid": "119369", "url": "https://it.wikipedia.org/wiki?curid=204778", "title": "Valtellina Superiore", "text": ""}
{"id": "204782", "revid": "599013", "url": "https://it.wikipedia.org/wiki?curid=204782", "title": "Valtellina (vino)", "text": "Il Valtellina era un vino a DOC prodotto in provincia di Sondrio; nel 2011 \u00e8 stato sostituito dal Valtellina superiore a DOCG.\nI dati qui riportati vengono conservati ai fini storici."}
{"id": "204786", "revid": "713714", "url": "https://it.wikipedia.org/wiki?curid=204786", "title": "Gian Gabriello Maccafani", "text": "Biografia.\nFu battezzato nella chiesa di San Giorgio martire di Pereto il giorno 8 maggio 1762 con il nome di Giovanni, Gabriele, Antonio, Maria, Gregorio, Stanislao.\nEra figlio di Giovanni Battista, dottore fisico, e Anna Felice Tucci di Paliano, paese in provincia di Frosinone. Gian Battista e Anna Felice generarono diversi figli: Lorenza, Gian Gabriele, Francesco Antonio, Maria Francesca, Gian Maria, Maria Giulia, Marianna, Maria Caterina, e Gian Gabriello.\nNella casa in cui viveva a Pereto, Gian Gabriello si trovava circondato dalla storia: il palazzo della famiglia, con la sua architettura, le sue stanze, le suppellettili e le carte lasciate dagli antenati. Con lui viveva il padre, la madre, il fratello Gian Maria, dedito pure lui a scrivere componimenti e lo zio Gian Dionisio, prevosto della cattedrale di san Leucio ad Atessa, provincia di Chieti, tra il 1750 ed il 1782.\nStudi\u00f2 presso il Collegio Romano ed ebbe diversi maestri importanti per quell'epoca. Successivamente studi\u00f2 presso l'Universit\u00e0 La Sapienza di Roma conseguendo la laurea. Frequent\u00f2 il Foro Romano.\nFu nominato Dottore e Vicario lateranense di tutte le chiese di San Giovanni edificate nel suolo lateranense a quel Capitolo appartenenti ed esistenti nella Diocesi dei Marsi ed in quella di Sora.\nViste le sue doti fu ascritto nell'Accademia dei Forti, degl'Aborigeni e degl'Armonici. In particolare fu ascritto in Arcadia con il nome di \"Libillo Peretense\".\nUna delle aspirazioni di Gian Gabriello, probabilmente, era quella di diventare abate di santa Maria dei Bisognosi, dopo che i Maccafani l'avrebbero riavuta dai Colonna. Nel 1533 i Colonna avevano estromesso i Maccafani dalla gestione della chiesa di santa Maria dei Bisognosi, impossessandosene dopo la morte del vescovo dei Marsi, Giovanni Dionisio Maccafani.\nFu fatto il 22 gennaio 1540 un processo da parte dei Maccafani, ma persero il possesso della chiesa, di san Silvestro di Pereto e di altri possedimenti minori. Persero quindi il diritto di nominare gli abati nella gestione della chiesa, ma non persero la speranza di riavere questa chiesa. Speranza che continu\u00f2 per tutto il Seicento e Settecento fino ad arrivare a Gian Gabriello che con i suoi scritti cerca sempre di dimostrare che l'abbazia di santa Maria dei Bisognosi era una \u201cpropriet\u00e0\u201d dei Maccafani e che i Colonna vi si erano introdotti in modo ingiusto.\nAmico di diverse autorit\u00e0 religiose del suo tempo: con alcuni collabor\u00f2 per la pubblicazione di alcune opere. Intrattenne corrispondenze epistolari tra storici e letterati dell'epoca, in particolare con Pietro Metastasio. Fu cultore della storia dei popoli Marsi ed Equi.\nAlla fine di giugno del 1785 si ammal\u00f2 a Roma, ed il suo male fu diagnosticato come \u201cfebbre putrida maligna\u201d. Torn\u00f2 a Pereto sperando che l'aria salubre gli fosse di aiuto nella sua malattia, ma il 30 agosto, all'et\u00e0 di 23 ann\u00ec, mor\u00ec.\nIl suo corpo fu tumulato nella chiesa di San Giorgio martire in Pereto nella sepoltura destinata ai sacerdoti. Fu sepolto senza alcuna iscrizione.\nOpere e cronologia.\nGian Gabriello cerc\u00f2 di mettere insieme pi\u00f9 notizie possibili per poter dare alla luce una storia della chiesa di Santa Maria dei Bisognosi di cui sognava di divenir abate. L'opera che stava preparando non fu mai pubblicata. Morto Gian Gabriello, queste carte rimasero fonte di lettura di alcuni successivi storici.\nScrisse diversi manoscritti con tema il santuario della Madonna dei Bisognosi (Pereto-Rocca di Botte), prepar\u00f2 un elenco di abati di questa chiesa con le loro relative nomine ed inoltre collezion\u00f2 molte carte originali in una raccolta.\nScrisse pure una storia su San Silvestro di Pereto, altra chiesa famosa, e anche di questa raccolse una serie di notizie sugli abati e ricerc\u00f2 molte carte originali, alcune delle quali riferite alla chiesa di San Giovanni Battista.\nA lui sono attribuibili un manoscritto sulla chiesa di San Pietro di Pereto, uno su Santa Maria in Cellis di Carsoli, un Commentarius pr\u00e6vius che riporta il testo della Vita antica o apografa o Atti di san Pietro eremita, santo nato nel vicino paese di Rocca di Botte e morto a Trevi, nel Lazio.\nI suoi manoscritti sono riconoscibili dal formato di carta che \u00e8 sempre lo stesso. La maggior parte delle carte che ha lasciato sono firmate.\nFonti.\nDai frammenti, una cronaca: Gian Gabriello Maccafani - pubblicazione di Massimo Basilici"}
{"id": "204787", "revid": "1498232", "url": "https://it.wikipedia.org/wiki?curid=204787", "title": "Comuni del Belgio", "text": "I comuni sono il terzo livello di suddivisione territoriale del Belgio; essi ammontano a 581 (2019).\nL'ente.\nIl territorio belga \u00e8 diviso in 581 comuni (in olandese \"gemeenten\", in francese \"communes\", in tedesco \"Gemeinde\") raggruppati in 3 regioni e 10 province, eccettuati i 19 comuni della Regione di Bruxelles-Capitale, che non afferiscono ad alcuna provincia. Tali comuni sono la pi\u00f9 piccola suddivisione amministrativa del Belgio. 133 di questi comuni hanno ufficialmente lo \"status\" di citt\u00e0.\nI comuni si occupano di tutte le materie di interesse urbano. I loro organi sono: il consiglio comunale, il borgomastro ed il collegio dei borgomastri.\nLista dei comuni.\nDi seguito la lista delle municipalit\u00e0 belghe per ognuna delle tre regioni principali: \nStoria.\nAl tempo della dichiarazione d'indipendenza del 1830, il Belgio era diviso in comuni. Tale numero venne fortemente ridotto con una grande riforma nel 1977. Altre riorganizzazioni di minore entit\u00e0 erano comunque gi\u00e0 state fatte nel 1928 e subito dopo la seconda guerra mondiale. Un'ulteriore riduzione del numero si ebbe nel 1983 con l'accorpamento delle diverse municipalit\u00e0 della citt\u00e0 di Anversa.\nElenchi comuni.\nComuni confinanti con due stati.\n3 comuni del Belgio confinano con due stati:"}
{"id": "204788", "revid": "77358", "url": "https://it.wikipedia.org/wiki?curid=204788", "title": "Valtellina Superiore Riserva", "text": ""}
{"id": "204790", "revid": "110157", "url": "https://it.wikipedia.org/wiki?curid=204790", "title": "Kemi", "text": "Kemi (\"Giepma\" in lingua sami settentrionale) \u00e8 una citt\u00e0 finlandese di 22.386 abitanti (dato 2012), situata nella regione della Lapponia. La parola \"kemi\" anticamente significava un campo battuto, dove \u00e8 possibile accamparsi.\nEssendo situata in prossimit\u00e0 del circolo polare artico (tra i 92 e i 93 chilometri latitudinalmente a sud del circolo) durante il solstizio d'inverno il giorno dura 3 ore 1 minuto e 50 secondi sul livello del mare, il Sole sorge alle 10:48 e tramonta alle 13:50 mentre l'elevazione massima sull'orizzonte del centro del disco solare \u00e8 di soli 8,3 decimi di grado.\nStoria.\nLa citt\u00e0 di Kemi \u00e8 stata fondata con un decreto dello Zar il 5 marzo 1869.\nEconomia.\nLe pi\u00f9 grandi aziende in termini di posti di lavoro sono la Stora Enso, fabbrica della carta di Veitsiluoto, e le industrie del legno di Karihaara Mets\u00e4-Botnia e Finnforest. Un'importante azienda industriale \u00e8 anche la Outokumpu, proprietaria della cava di cromo di Keminmaa. Ad Ajos si trovano un importante porto commerciale e un parco eolico.\nKemi ha incrementato nei primi cinque anni del 2000 il suo profilo nel campo del turismo. I simboli pi\u00f9 conosciuti della citt\u00e0 sono tra gli altri il palazzo di ghiaccio e il rompighiaccio per passeggeri Sampo.\nMusica.\nI componenti del gruppo musicale Sonata Arctica (Tony Kakko, Elias Viljanen, Tommy Portimo, Pasi Kauppinen), ad esclusione del tastierista \"Henkka\" sono nativi di Kemi."}
{"id": "204791", "revid": "2121138", "url": "https://it.wikipedia.org/wiki?curid=204791", "title": "Valtellina superiore Sassella", "text": "Il Valtellina superiore Sassella \u00e8 un vino DOCG la cui produzione \u00e8 consentita in provincia di Sondrio \nZona di produzione.\nOccupa una superficie a vigneti di 130\u00a0ha in un'area estesa in parte dei comuni di Castione Andevenno, di Sondrio, e in provincia. \nIl nome deriva dalla localit\u00e0 della Sassella (da sasso, rupe).\nInformazioni sulla zona geografica.\nVedi: Valtellina superiore DOCG\nStoria.\nVedi: Valtellina superiore DOCG\nPrecedentemente l'attuale disciplinare DOCG era stato:\nIl disciplinare del 1998 prevedeva:\nAbbinamenti consigliati.\nCarni rosse, selvaggina, salumi saporiti e formaggi stagionati, tra cui i prodotti tipici della Valtellina (dalla Bresaola al Casera, dal Bitto ai Pizzoccheri).\nProduzione.\n\"Provincia, stagione, volume in ettolitri\""}
{"id": "204792", "revid": "125669400", "url": "https://it.wikipedia.org/wiki?curid=204792", "title": "Marco Pannella", "text": "Membro della \"Giovent\u00f9 liberale\" e poi leader dell'Unione goliardica italiana negli anni dell'universit\u00e0, Marco Pannella \u00e8 stato tra i fondatori nel 1955 del \"Partito Radicale dei Democratici e dei Liberali\", la formazione politica promossa dalla sinistra liberale fuoriuscita dal Partito Liberale Italiano e raccolta intorno al settimanale \"Il Mondo\", diretto da Mario Pannunzio.\nIl nuovo Partito Radicale riprese il nome della storica formazione erede dell'estrema sinistra storica nel Parlamento post-unitario, ma in pi\u00f9 occasioni, nel corso della propria lunga carriera politica, il carismatico leader di gran parte del radicalismo italiano lascer\u00e0 intendere pubblicamente di guardare anche ai valori della Destra storica del paese. Tra i suoi riferimenti ideologici vanno inoltre annoverati il socialismo liberale, l'ambientalismo ed il cattolicesimo liberale di Romolo Murri.\nL'ampiezza dello spettro politico ed ideologico al quale negli anni il politico italiano ha fatto riferimento (ha avuto anche la tessera del Partito Socialista Italiano per alcuni anni) ha portato i suoi estimatori a vedere in lui un uomo che cerca di porsi di l\u00e0 dalle ideologie, mentre i suoi oppositori leggono nel suo operato una certa dose di ambiguit\u00e0, accusandolo spesso d'incoerenza ed inaffidabilit\u00e0. Ben noto anche per essere alquanto prolisso, \u00e8 spesso stato travisato anche in quanto difficilmente sintetizzabile in schemi comunicativi giornalistici contemporanei, esprimeva preferibilmente i suoi pensieri nelle lunghe conversazioni settimanali in onda sulle frequenze di Radio Radicale, generalmente condotte in studio dall'ex direttore Massimo Bordin e occasionalmente da Valter Vecellio.\nTra i pi\u00f9 longevi personaggi della scena politica (\u00e8 stato deputato dal 1976 al 1992), Marco Pannella \u00e8 stato uno dei protagonisti delle battaglie civili italiane tra la fine degli anni sessanta e gli anni ottanta, oltrech\u00e9 di quella fase delicata che segn\u00f2 la transizione tra la Prima e la Seconda Repubblica. La sua azione politica lo ha portato a essere noto, come leader politico italiano, per aver fatto costantemente ricorso ai metodi della lotta politica nonviolenta (come scioperi della fame, disobbedienze civili, sit-in, ecc.) resi popolari dal Mahatma Gandhi (con la denominazione Satyagraha) e dal reverendo Martin Luther King. In quest'ottica, ha praticato decine di scioperi della sete e della fame, con l'intenzione di affermare la legalit\u00e0 o, secondo le sue parole, il \"diritto alla vita e la vita del diritto\".\nOltre alle cariche di deputato ed europarlamentare \u00e8 stato presidente della XIII circoscrizione del comune di Roma (Ostia), consigliere comunale a Trieste, Catania, Napoli, Teramo, Roma e L'Aquila, consigliere provinciale di Teramo, consigliere regionale del Lazio e dell'Abruzzo e segretario del Partito Radicale; \u00e8 stato Presidente del Senato del Partito Radicale Transnazionale e della Lista Marco Pannella, lista elettorale legata ai Radicali Italiani, ed editore dell'organo d'informazione della Lista, Radio Radicale, fondata nel 1976 dallo stesso Pannella e da altri e che svolge anche un servizio pubblico. Pannella ha anche fondato alcune storiche testate giornalistiche che non hanno mancato occasione di esprimersi in modo contrario al suo operato e direttore responsabile (pur non appartenendo al movimento) del quotidiano Lotta Continua per un breve periodo.\nPannella ha altres\u00ec operato attivamente nella vita politica italiana attraverso l'intensa applicazione dello strumento referendario, promuovendo, nel corso di ben tre decenni, la raccolta di quasi cinquanta milioni di firme necessarie alla promozione delle varie campagne referendarie.\nBiografia.\nFormazione personale e inizio della carriera politica.\nNasce a Teramo il 2 maggio del 1930 da padre italiano, Leonardo Pannella (1898-1986), un ingegnere appartenente ad una famiglia dell'agiata borghesia agraria abruzzese, e da madre svizzero-francese, Andr\u00e9e Estachon (1900-1983). I genitori gli assegnano il nome Giacinto Marco Pannella; il primo nome gli viene dato in onore del prozio Giacinto Pannella, sacerdote e letterato del cattolicesimo liberale, mentre il secondo nome, con il quale \u00e8 diventato conosciuto tanto nella sfera pubblica quanto in quella privata, non viene registrato all'anagrafe per un errore burocratico. La casa natale si trova nella via oggi intitolata proprio allo zio Giacinto.\nPannella \u00e8 il primogenito, dopo di lui nascer\u00e0 la sorella Liliana (1932-2015); cresce in un ambiente familiare bilingue italiano-francese, frequentato tanto da fascisti quanto da antifascisti, sia ebrei sia stranieri, maturando gi\u00e0 in giovane et\u00e0 idee liberali e antirazziste, grazie anche alla lettura dei testi di Benedetto Croce e della cultura neoidealistica dell'epoca. Studia alle elementari col metodo Montessori. Ancora giovanissimo, studia violino col professor Righetti, antifascista, che con lui inizia a parlare di politica. Nel 1938 viene a sapere delle Leggi razziali fasciste dal suo professore, che gli spiega le ragioni per le quali una sua compagna ebrea era stata costretta a fuggire dalla scuola. Per i bombardamenti a Roma, poi, \u00e8 con la famiglia tra gli sfollati a Teramo, dove apprende tramite la radio della caduta del fascismo e assiste alla ritirata dell'esercito tedesco. Torna quindi a Roma nel 1944.\nComincia precocemente con la politica, iscrivendosi nel 1945 al PLI; intanto compie gli studi classici al Liceo classico statale Giulio Cesare di Roma. Negli anni universitari promuove una manifestazione per \"Trieste italiana e liberale\", e in quell'occasione chiede un incontro a Benedetto Croce a Napoli, col quale dialoga alcune ore.\nNel 1950 diviene incaricato nazionale universitario del Partito liberale; due anni dopo \u00e8 Presidente dell'UGI (Unione Goliardica Italiana, associazione goliardica delle forze laiche studentesche), divenendo poi anche presidente dell'Unione nazionale degli studenti universitari (Unuri). Durante il periodo di militanza nel Partito Liberale sostiene la causa dell'italianit\u00e0 di Trieste. Nel 1953 fonda la Giovane Sinistra Liberale, organizzazione politica aperta a ideologie differenti, a cui si iscrissero socialisti, socialdemocratici, repubblicani, liberali e che fu la base da cui nacque il successivo Partito Radicale.\nFondazione del Partito Radicale.\nNel 1953 si laurea in giurisprudenza all'Universit\u00e0 di Urbino, dopo una discussione della tesi durata pi\u00f9 di due ore (voto 66/110) con relatore Marino Bon Valsassina; indi fonda, dopo aver esercitato la professione di avvocato per un anno, il Partito Radicale assieme a Ernesto Rossi, Leo Valiani, Mario Pannunzio ed Eugenio Scalfari. In vista delle elezioni politiche del 1958 si decide di organizzare liste unite con i repubblicani: la coppia PR-PRI ottiene l'1,37% dei voti (e 6 seggi) alla Camera.\nNel 1959, su \"Paese Sera\", propone l'alleanza di tutte le sinistre e l'ipotesi di un governo che comprenda anche il PCI. Nell'articolo egli scrisse che per combattere il \"regime democristiano\" socialisti, radicali e repubblicani dovevano creare uno schieramento unitario, coinvolgere i comunisti e tracciare un programma di governo alternativo a quello scudocrociato. Inoltre rivolse anche una critica ai comunisti (\"Cessate di proporre mirabolanti politiche che nemmeno da soli potreste attuare (...). Rivolgetevi come interlocutori ai laburisti inglesi e alla socialdemocrazia tedesca, e non agli sparuti gruppi comunisti belgi, olandesi, scandinavi, inglesi, che non rappresentano nessuna reale posizione democratica e popolare nei loro Paesi\") a cui rispose Togliatti in persona.\nSuccessivamente, i due leader politici ebbero un cordiale scambio di battute. Sempre nel 1959 rimuover\u00e0 Craxi dalla guida degli Universitari Italiani. Il seguente \u00e8 un anno di difficolt\u00e0 economiche: viene dal Belgio, dove ha lavorato in una fabbrica di scarpe ma non ha il permesso per rimanere. Si presenta quindi alla redazione de \"Il Giorno\" a Parigi, divenendone corrispondente. Quando il Partito Radicale entra in crisi e rischia lo scioglimento, torna a raccoglierne, assieme a pochi amici e aderenti alla corrente di \"sinistra radicale\", la difficile eredit\u00e0 e nel 1963 ne assume la segreteria.\nNel 1964 d\u00e0 vita a un'alleanza tra PR e PSIUP, che durer\u00e0 fino al 1966, quando Pannella si candider\u00e0 senza successo come consigliere comunale di Roma. Sempre nel 1966 fonda la LID (Lega Italiana Divorzio) che contribuir\u00e0 in maniera determinante, nel 1970, a far approvare la legge \"Fortuna-Baslini\". Intanto sviluppa un intenso dialogo con Aldo Capitini sul significato e le forme della nonviolenza, per il rinnovamento della politica, non solo in Italia. Nel 1968 \u00e8 imprigionato a Sofia per aver protestato contro l'invasione sovietica della Cecoslovacchia. Nel 1972 contribuisce a ottenere, con uno sciopero della fame di 38 giorni, la legalizzazione dell'obiezione di coscienza.\nLa battaglia per la legge sul divorzio.\nIl 1\u00ba ottobre 1965, il deputato socialista Loris Fortuna present\u00f2 una proposta di legge volta ad introdurre, in casi limitati, lo scioglimento del matrimonio. I radicali si resero conto che era possibile trasformare quello che per lunghi anni era stato un fatto privato in un problema di carattere sociale. Infatti, sommando i seicentomila separati legali con il milione e mezzo circa di separati di fatto, e con le altre migliaia di persone coinvolte nelle separazioni, complessivamente si arrivava ad almeno un dieci/dodici per cento della popolazione italiana in un modo o nell'altro direttamente interessata. Sicch\u00e9 tutte queste persone avrebbero potuto rappresentare un vasto potenziale di mobilitazione politica.\nUna tale situazione si presentava perci\u00f2 come il terreno ideale per la sperimentazione della concezione che i radicali, guidati da Marco Pannella, avevano della politica e del partito: fare appello ai diretti interessati alle singole battaglie, individualmente, assicurando loro attraverso movimenti organizzati, o anche attraverso un vero e proprio partito, un modo per esprimersi politicamente. I radicali pensavano infatti che, nella societ\u00e0 italiana, i costumi erano ormai, a met\u00e0 degli anni sessanta, molto variati rispetto al diritto vigente.\nDopo la presentazione del progetto di legge Fortuna, i radicali suggerirono dunque di organizzare un sostegno da parte dell'opinione pubblica, unico modo per evitare l'insabbiamento della questione. A questo punto furono decisamente aiutati dal fatto che il settimanale popolare \"ABC\" appoggi\u00f2 subito l'iniziativa, assicurando cos\u00ec una vasta eco tra il pubblico, proprio lo scopo che i radicali si proponevano. Nel gennaio del 1966 Marco Pannella e l'avvocato Mauro Mellini annunciarono la costituzione della Lega Italiana Divorzio o, pi\u00f9 semplicemente, LID (Lega italiana per l'introduzione del divorzio). La struttura della Lega era disegnata come centro di coordinamento delle attivit\u00e0 svolte in tutto il Paese, un organismo assai aperto e informale, la cui novit\u00e0 principale stava nel fatto che i componenti della direzione nazionale, pur provenienti da partiti diversi, ne facevano parte a titolo personale e non come delegati della forza politica di appartenenza.\nLa Lega, per riuscire nei suoi intenti, da una parte us\u00f2 strumenti volti ad assicurare l'informazione sulle proprie attivit\u00e0 e ad ampliare le adesioni, dall'altra si valse di pressioni dirette sui singoli parlamentari affinch\u00e9 si prodigassero per accelerare l'iter parlamentare della legge sul divorzio. Allo scopo furono pubblicati alcuni fogli, senza periodicit\u00e0 fissa, fino a una tiratura di centocinquantamila copie: \"Battaglia divorzista\", organo ufficiale della Lega, \"Il divorzio\" e \"Notizie LID\". La LID nazionale organizz\u00f2 poi alcune manifestazioni di massa con i rappresentanti dei partiti laici, riuscendo a raccogliere varie migliaia di partecipanti. Nel 1970, una maggioranza parlamentare che comprendeva il PCI, il PSI e il PLI, approv\u00f2 la legge sul divorzio, ricordata anche con il nome di \"legge Fortuna-Baslini\".\nSempre in cerca di nuove eterogenee alleanze, nel 1972 Pannella intervenne addirittura a un congresso della Federazione Anarchica Italiana. Pannella aveva gi\u00e0 avuto contatti col mondo anarchico, partecipando a una marcia antimilitarista a Milano nel 1967, nella quale era presente anche Giuseppe Pinelli. Anche Jean-Paul Sartre si dir\u00e0 \"affascinato\" dal personaggio politico di Pannella, cos\u00ec come accadr\u00e0 a Eug\u00e8ne Ionesco.\nParlamentare.\nNel 1973 Pannella fonda e dirige il quotidiano Liberazione, che uscir\u00e0 dall'8 settembre 1973 al 28 marzo 1974. Nel 1974 contribuisce al mantenimento del divorzio, con la vittoria dei NO nel referendum, tenutosi nel maggio di quell'anno (promosso da movimenti d'ispirazione cattolica). Nel 1978 viene sconfitto in quello contro il finanziamento pubblico dei partiti ma il PR, unico partito a sostenerlo con una forza elettorale del 2%, riesce a ottenere il 40% di SI, contro tutti gli altri partiti coalizzati per il NO all'abolizione del finanziamento pubblico.\nA partire da questo periodo Pannella sviluppa la riflessione sulla depenalizzazione dell'uso delle droghe. Nel 1975 si fa arrestare per aver fumato uno spinello come uno dei primi atti di disobbedienza civile antiproibizionista e, da allora, chiede la legalizzazione delle droghe, sostenendo il paragone tra il proibizionismo sull'alcool degli anni venti negli Stati Uniti, alimento economico della criminalit\u00e0 mafiosa (erano i tempi di Al Capone), e il proibizionismo sulle droghe, fiorente business per tutte le mafie mondiali.\nNel 1976 \u00e8 entrato in Parlamento. In questi anni sostiene una linea di forte opposizione all'amplissima maggioranza parlamentare incentrata sull'accordo tra DC e PCI, che definisce polemicamente \"ammucchiata\", o \"monopartitismo imperfetto\". A questo periodo risale anche la nascita, e la successiva diffusione sull'intero territorio nazionale, di Radio Radicale, organo ufficiale di informazione del partito. \nContro la legislazione d'emergenza.\nIl 12 maggio 1977 viene uccisa a Roma Giorgiana Masi, studentessa che partecipava a un sit in indetto dal Partito Radicale e dalla sinistra extraparlamentare per la raccolta di firme su alcuni referendum. La manifestazione costituiva anche una reazione alla decisione del Ministro dell'Interno Francesco Cossiga di vietare nel Lazio, quale misura preventiva contro il terrorismo, tutte le manifestazioni politiche, eccettuate quelle indette dai partiti dell'arco costituzionale; forte era inoltre la presa di posizione di Pannella contro la legislazione emergenziale. Nonostante Cossiga gli avesse chiesto di non effettuare il sit in, motivando la sua richiesta con l'alto rischio di scontri con la polizia, Pannella rimase fermo nella sua decisione; nella manifestazione, molti attivisti del partito furono effettivamente coinvolti negli scontri a fuoco tra poliziotti e militanti della sinistra extraparlamentare, nel corso dei quali una pallottola colp\u00ec a morte la Masi. Nonostante l'autore dell'omicidio sia rimasto ignoto, Pannella e i radicali sostennero a pi\u00f9 riprese la tesi di una responsabilit\u00e0 morale di Cossiga, chiedendo anche l'istituzione di una commissione parlamentare d'inchiesta sull'accaduto. Dal canto suo, Cossiga ha sempre respinto la tesi di una sua responsabilit\u00e0 morale, attribuendola invece allo stesso Pannella, avendo questi deciso di effettuare il sit-in pur avvertito dell'altissima probabilit\u00e0 di scontri armati e del conseguente rischio per i militanti radicali. Nonostante il pesante scontro politico, Pannella ha sempre avuto un rapporto personale abbastanza cordiale con Cossiga stesso.\nNei giorni del sequestro di Aldo Moro da parte delle Brigate Rosse (16 marzo - 9 maggio 1978) si oppone alla linea della fermezza, sostenendo la strada della trattativa e si dichiara convinto dell'autenticit\u00e0 - come poi risulter\u00e0 - delle lettere di Moro dalla prigionia. Il 1978 \u00e8 caratterizzato anche dall'approvazione della legge sull'interruzione volontaria della gravidanza (legge n. 194 del 22 maggio 1978), che abolisce il reato di aborto (limitandolo alle violazioni della nuova legge) e prevede la possibilit\u00e0 per le gestanti di effettuare l'aborto nelle strutture ospedaliere pubbliche.\nLe critiche all'attentato di via Rasella.\nNel 1979, quando l'Italia era ancora sconvolta dal caso Moro, Pannella sollev\u00f2 un'aspra polemica allorch\u00e9, durante un congresso radicale, invit\u00f2 a una riflessione sull'influenza di alcune azioni partigiane, in particolare l'attentato di via Rasella del 23 marzo 1944 ad opera dei GAP del PCI, sulle Brigate Rosse e gli altri gruppi terroristici di sinistra attivi in quegli anni. Inoltre, espresse piet\u00e0 per i militari altoatesini del Polizeiregiment \"Bozen\" uccisi nell'attentato. La rivista \"L'Espresso\" defin\u00ec quello di Pannella \u00abil pi\u00f9 clamoroso atto di rottura con la tradizione che il leader di un partito di matrice antifascista abbia mai compiuto\u00bb.\nLa polemica che ne deriv\u00f2 con il PCI, con cui esistevano anche altri motivi di contrasto, vide il ricorso ad azioni penali da entrambe le parti: Antonello Trombadori e Giorgio Amendola denunciarono per vilipendio delle forze armate Pannella, il quale querel\u00f2 i due dirigenti comunisti per calunnia. Dalla polemica scatur\u00ec anche un dibattito sulla rivista \"Quaderni Radicali\", a cui partecip\u00f2 tra gli altri il filosofo Norberto Bobbio, il quale espresse tesi in sintonia con quelle del leader radicale.\nSecondo una dichiarazione di Pannella del 1997, il procedimento penale per vilipendio si concluse con l'archiviazione.\nTeleroma 56.\nImportante \u00e8 stato il contributo dato da Marco Pannella e dal Partito Radicale alla crescita e al consolidamento di Teleroma 56 (fine anni settanta inizio anni'80), una delle prime televisioni private italiane pensata e ideata dal Prof. Bruno Zevi e dal Prof. Guglielmo Arcieri. Punto di forza era l'informazione, le inchieste e la politica che era l'ossatura portante dei palinsesti della televisione. Negli anni d'oro delle storiche battaglie del Partito Radicale, sono indimenticabili le lunghe dirette di Marco Pannella, che si imbavagliava, urlava, incitava, discuteva con i telespettatori al telefono, oppure si mostrava emaciato e stremato anche durante i frequenti scioperi della fame o della sete; al suo fianco c'erano Giovanni Negri e un giovane Francesco Rutelli. Nel 1980, per segnalare i provvedimenti di censura che proibivano persino il possesso di un poster del film, Teleroma 56 mand\u00f2 in onda una copia arrivata dalla Francia del film \"Ultimo tango a Parigi\" di Bernardo Bertolucci. L'emittente si impegn\u00f2 anche a fianco di Enzo Tortora nella sua tragica vicenda giudiziaria. Direttore del telegiornale fu per molti anni Carlo Romeo e fin dagli esordi, la regia di tutta la programmazione dell'emittente, fu curata da Luigi Del Mastro.\nLa legge sull'aborto e la campagna contro la fame nel mondo.\nMarco Pannella e il gruppo parlamentare radicale alla Camera si erano impegnati - senza peraltro riuscirvi - per ottenere una totale liberalizzazione dell'aborto, attraverso la presentazione di molti emendamenti in tal senso, dato che la legge limitava l'aborto, almeno in teoria, a quando vi siano pericoli per la salute psicofisica della madre. La proposta di legge nella sua veste finale vede il gruppo radicale su una posizione di rigetto, anche se tale battaglia verr\u00e0 considerata comunque un successo del movimento.. Sempre nel 1978, al culmine di una violenta campagna scandalistica che durava da alcuni anni, il Presidente della Repubblica in carica Giovanni Leone fu costretto alle dimissioni. Pannella fu uno tra i principali artefici di questa campagna, rivelatasi poi gravemente diffamatoria. In occasione del novantesimo compleanno di Leone, festeggiato al Senato nel 1998, Marco Pannella volle incontrarlo personalmente per consegnargli una lettera di scuse per le diffamazioni di quegli anni.\nDal 1979 \u00e8 europarlamentare. La prima met\u00e0 degli anni ottanta lo vede impegnato sul fronte della lotta alla fame nel mondo e in particolare nell'Africa, battaglia nella quale trova come alleato il segretario (poi presidente) della DC Flaminio Piccoli: la campagna porter\u00e0 all'approvazione della cosiddetta \"legge Piccoli\" del 1985 che prevede lo stanziamento di circa due miliardi per la fame.\nPer gestire tale somma Pannella offre la sua disponibilit\u00e0 a fare da Sottosegretario agli Esteri dell'allora Ministro Giulio Andreotti, ma alla fine gli verr\u00e0 preferito il socialista Francesco Forte. Nel maggio del 1981 si svolgono i referendum abrogativi della legge n. 194 del 1978 sull'aborto. Il Movimento per la Vita promuove due referendum abrogativi della legge, definiti l'uno massimale (tendente ad abrogare l'intera legge, non ammesso dalla Corte Costituzionale) e l'altro minimale (tendente a consentire l'aborto solo in caso di pericolo di vita per la gestante). Marco Pannella e i radicali, che rifiutano la formulazione della legge, presentano all'opposto un quesito referendario volto a eliminare ogni restrizione all'accesso all'interruzione della gravidanza per portare a un regime di integrale liberalizzazione, in particolare consentendo di praticare aborti al di fuori delle strutture sanitarie pubbliche o convenzionate con il Servizio Sanitario Nazionale. Entrambi i quesiti vengono respinti a larga maggioranza e la legge viene pertanto confermata nella sua struttura originaria.\nIl 9 settembre 1981 per protestare contro la supposta violazione del diritto di informazione, si introduce nello studio RAI dove era in corso il Tg2 (mentre i suoi compagni Roberto Cicciomessere e Marcello Crivellini cercavano di interropere il Tg1), imbavagliato e con indosso un cartello-sandwich che espone i motivi della protesta. Poi, tolto il bavaglio, comincia a ripetere le frasi \"ladri di notizie\" e \"furto di informazione\" mentre l'impassibile conduttrice Piera Rolandi continua per alcuni secondi a leggere le notizie del telegiornale finch\u00e9 questo viene interrotto.\nLa campagna per la giustizia e il Partito Radicale Transnazionale.\nHa organizzato, con altre forze politiche, i referendum anti-caccia e anti-nucleari. Nel 1985 ha contribuito alla nascita delle Liste Verdi, anche mettendo gratuitamente a disposizione del movimento ambientalista il simbolo elettorale del Sole che ride. Verso la fine degli anni ottanta \u00e8 stato il promotore della trasformazione del Partito Radicale in partito \"transnazionale\" e \"transpartito\", partito che da allora in poi concentrer\u00e0 la sua azione politica verso gli obiettivi dell'abolizione - cominciando dalla moratoria - della pena di morte in tutto il mondo (obiettivo poi passato a Nessuno tocchi Caino), dell'affermazione universale di alcuni diritti umani e della democrazia, dell'istituzione di un tribunale internazionale, in ambito ONU, in grado di sanzionare i crimini di guerra e i crimini contro l'umanit\u00e0.\nDal 1986 chiede leggi elettorali maggioritarie e uninominali. Ha sostenuto l'elezione, effettivamente conseguita, dei deputati Leonardo Sciascia, Toni Negri (campagna per la giustizia sul cosiddetto \"processo \"7 aprile\"\"), Enzo Tortora (campagna per la \"giustizia giusta\"), Ilona Staller, pornostar iscritta al PR (candidata in ossequio allo statuto del partito, che prevede una scelta di candidati non imposta dalla segreteria ma votata dagli iscritti), e il cantautore Domenico Modugno. Nell'elezione successiva la Staller fond\u00f2, con altre pornostar tra cui Moana Pozzi e sotto l'iniziale supervisione del regista Riccardo Schicchi, il Partito dell'Amore, che non ottenne deputati.\nL'auto-finanziamento del PR.\nPannella accetta poi l'iscrizione al Partito Radicale degli ergastolani Vincenzo Andraous e Giuseppe Piromalli, gi\u00e0 condannati per fatti di camorra. Il gesto accompagna la campagna di protesta contro l'applicazione del regime di carcere duro ai detenuti ritenuti pericolosi, come i mafiosi o i terroristi (articolo 41-bis dell'ordinamento penitenziario). Successivamente, anche il blocco dirigente dell'organizzazione terroristica di sinistra Prima Linea si iscrive dal carcere abbracciando la nonviolenza del partito, tra di essi Sergio D'Elia; i radicali accoglieranno anche, come dipendenti, in un programma di recupero dei detenuti, anche gli ex terroristi neri Giuseppe Valerio Fioravanti e Francesca Mambro, ritenuti da essi (e da molti altri) innocenti della strage di Bologna a loro addebitata. Queste iscrizioni fecero parte anche della campagna di autofinanziamento radicale. Sempre nel 1987, in vista di una convergenza delle sinistre, Pannella si iscrisse, mantenendo la doppia tessera, al Partito Socialista Italiano.\nPresidente della Circoscrizione di Roma-Ostia e il referendum Segni.\nNel 1992 Pannella viene eletto, dall'Assemblea di Circoscrizione di \"Roma XIII\" - e lo rimarr\u00e0 per circa cento giorni, fino alle dimissioni volontarie nel 1993 -, Presidente della Circoscrizione di Ostia, quartiere romano di 250.000 abitanti, incarico in cui si distingue per la lotta alla corruzione e all'abusivismo edilizio.\nSempre nel periodo 1992-1993 ha promosso e vinto, insieme con il parlamentare democristiano Mario Segni e con altri rappresentanti politici, il referendum sulla Legge elettorale. Tale successo politico ha determinato il passaggio dal sistema elettorale proporzionale puro a un sistema elettorale ibrido, per tre quarti maggioritario uninominale, per la parte restante ancora proporzionale. In quegli stessi anni, ulteriore significativa vittoria \u00e8 stata ottenuta da Pannella con l'amplissima prevalenza dei s\u00ec nel referendum, sempre promosso dal movimento Radicale, per l'abolizione del finanziamento pubblico dei partiti (lo stesso quesito referendario era stato sottoposto come gi\u00e0 detto al voto degli elettori nel 1978), ma tale finanziamento \u00e8 stato sostanzialmente reintrodotto pochi anni dopo dalla grande maggioranza delle forze politiche. \nLo stesso anno riesce a ottenere, sempre per via referendaria, la completa depenalizzazione dell'uso personale delle droghe leggere, che rester\u00e0 tale fino all'introduzione delle sanzioni amministrative e penali della legge Fini-Giovanardi (2005), contestatissima dai radicali, ma che sar\u00e0 nuovamente abolita, per vizio di forma nell'iter parlamentare della conversione del decreto-legge, dalla Corte costituzionale nel 2014.\nGli anni della seconda repubblica.\nAlle elezioni politiche del 1994 Pannella e i radicali, dopo aver tentato inutilmente di prolungare l'esistenza del governo Ciampi e l'XI legislatura, prospettano un'alleanza politica con Silvio Berlusconi nei collegi del Centro-Nord. La lista Pannella, tuttavia, non riesce a superare il 4% e Marco Pannella non viene rieletto in Parlamento. Dopo la vittoria di Berlusconi, Pannella chiede di diventare ministro degli esteri del nuovo governo, non ottiene la carica ma riesce a far nominare Emma Bonino commissario europeo. Alle elezioni regionali del 1995 Pannella \u00e8 candidato presidente della Lombardia e della Puglia ottenendo rispettivamente il 2,85% e l'1,3%. Nel 1996 Pannella si ripresenta alle elezioni politiche anticipate con la lista Sgarbi-Pannella, nuovamente alleato del polo della libert\u00e0, anche se rompe subito con Berlusconi e, anche questa volta, la sua lista non riesce a superare il 4%.\nDa allora il movimento radicale ha rotto ogni alleanza con il centro-destra a livello nazionale. Nel gennaio del 2007, riguardo a questa esperienza, Marco Pannella ha avuto uno scontro con Vittorio Sgarbi, durante una puntata della trasmissione Buona Domenica. Nel corso della lite, i due si sono reciprocamente accusati di aver preso soldi da Berlusconi, in riferimento alla loro vecchia comune alleanza col \"Cavaliere\", nel 1996.\nCon Emma Bonino, e principalmente attraverso l'associazione Non c'\u00e8 pace senza giustizia, ha promosso fortemente l'istituzione del Tribunale penale internazionale per l'ex-Jugoslavia e l'arresto del criminale di guerra serbo Slobodan Milo\u0161evi\u0107, nonch\u00e9 l'istituzione della Corte penale internazionale. Il 25 ottobre 1997 Pannella, al termine di un comizio a Roma, distribuisce a scopo dimostrativo alcune bustine di hashish ai partecipanti per promuovere la campagna per la liberalizzazione delle cosiddette \"droghe leggere\". Pannella viene arrestato e condotto agli arresti domiciliari per breve tempo.\nStorica la sua amicizia con il Dalai Lama e importante anche la lotta per il rispetto dei diritti umani fondamentali di popoli e gruppi oppressi, come per esempio i Montagnard, il Governo tibetano in esilio, gli aderenti alla Falun Dafa. Il pi\u00f9 grande successo politico alle soglie del millennio \u00e8 legato, correlativamente alla campagna per l'elezione a presidente della Repubblica di Emma Bonino, \"Emma for president\", alle Elezioni europee del 1999, dove i radicali, sostenuti da un forte battage pubblicitario sulle reti generaliste (ci\u00f2 era permesso in quanto la cosiddetta \"legge sulla par-condicio\" risale al 2000, governo D'Alema II), raggiunsero quasi il 9%, massimo storico per il movimento, solitamente rimasto sempre intorno all'1%, che fu per breve tempo la quarta forza politica italiana (dopo Forza Italia, Democratici di Sinistra e Alleanza Nazionale, quest'ultima in lista unica con il Patto Segni).\nIl nuovo millennio.\nDissidi con il movimento pacifista.\nLe posizioni interventiste assunte in numerose occasioni, soprattutto in riferimento alla guerra del Kosovo (1999) e a quella in Afghanistan (2001), hanno fortemente incrinato il rapporto con il mondo nonviolento e pacifista, che ne ha spesso criticato la presunta deriva militarista. Il gruppo \"amici di Aldo Capitini\" gli chiese pubblicamente nel 2004 di non appropriarsi pi\u00f9 dell'immagine del Mahatma Gandhi e di quella di Capitini. Marco Pannella risponde che lui non si definisce \"pacifista a oltranza\", ma nonviolento, in quanto utilizza questi metodi per portare avanti le sue battaglie politiche (Pannella ha sempre criticato il pacifismo ideologico \"tout court\", ritenendolo pericoloso). Marco Pannella ha sempre rivendicato che il padre della nonviolenza, il Mahatma Gandhi, sosteneva che il nonviolento si batte a oltranza per evitare la guerra, ma nel momento in cui la guerra scoppia, \"ha il dovere di schierarsi\" per difendere la parte offesa, in quel caso i kosovari massacrati dalle milizie di Slobodan Milo\u0161evi\u0107, l'unico intervento militare caldeggiato da Pannella (in realt\u00e0 approvato solo dopo che era gi\u00e0 stato deciso), mentre negli altri casi si limit\u00f2 a manifestare la contrariet\u00e0 al ritiro delle truppe, ormai gi\u00e0 inviate da tempo (per il rischio di fomentare ulteriore caos). Nonostante il dissenso sul Kosovo, Pannella al momento della scomparsa verr\u00e0 ricordato e commemorato anche dal Movimento Nonviolento e definito \"un maestro\".\nI \"Radicali Italiani\", il referendum sulla procreazione assistita e l'Associazione Coscioni.\nNel 2001 viene fondato il movimento politico Radicali Italiani, sezione italiana del Partito Radicale Transnazionale, mentre nel 2002 Pannella promuove, con altri esponenti del partito, tra cui l'ex docente universitario Luca Coscioni, colpito da sclerosi laterale amiotrofica, l'Associazione Luca Coscioni per la libert\u00e0 di ricerca scientifica, che si batter\u00e0 per la libert\u00e0 di cura e i diritti dei malati e, con Piergiorgio Welby, per il diritto al rifiuto dell'accanimento terapeutico e all'eutanasia nel 2006.\nProposta contro la guerra in Iraq.\nNel 2003, per evitare la guerra d'Iraq, propose che l'Italia si facesse portavoce con gli Stati Uniti di un piano che prevedesse un'offerta d'esilio e salvacondotto per Saddam Hussein, in alternativa a ci\u00f2 che si verific\u00f2 puntualmente: l'invasione dell'Iraq, la condanna a morte di Saddam e la guerra civile interna.\nImpegno in Europa e moratoria contro la pena di morte.\nDiviene deputato al Parlamento europeo, per la \"Lista Bonino\" dei Radicali italiani, subentrato nel 2004 in seguito alla rinuncia di Emma Bonino che ha accettato l'incarico in un'altra circoscrizione. Pannella ha ricevuto, in tutta Italia, circa 66.000 preferenze. Si iscrive al gruppo parlamentare dell'ALDE. Nel parlamento europeo diviene membro della Commissione per gli Affari esteri; della Commissione per il controllo dei bilanci; della Commissione per l'ambiente, la sanit\u00e0 pubblica e la sicurezza alimentare; della Commissione per le libert\u00e0 civili, la giustizia e gli affari interni; della Delegazione per le relazioni con Israele; della Delegazione per le relazioni con i paesi del Sud-Est asiatico e l'Associazione delle nazioni del Sud-Est asiatico (ASEAN).\nSempre negli ultimi anni sostiene la campagna contro la pena di morte, insieme con l'associazione Nessuno tocchi Caino, culminata nell'ottenimento, da parte dell'Assemblea generale delle Nazioni Unite, della risoluzione di moratoria universale della pena di morte, uno storico obiettivo dei radicali. L'iniziativa per la moratoria, da lui pi\u00f9 volte contrapposta all'abolizionismo immediato della pena di morte a suo parere revocabile dagli stati non democratici e comunque secondo lui non realisticamente conseguibile a breve termine ha portato alla richiesta di moratoria, presentata dal governo italiano all'ONU, tramite la rappresentanza all'ONU e le decisioni del Ministro degli Esteri Massimo D'Alema, ratificata dall'Assemblea Generale il 18 dicembre 2007.\nLa Rosa nel Pugno.\nDopo le alleanze elettorali con il centrodestra nel 1994 e nel 1996, e dopo aver collocato il movimento radicale fuori dai poli nel 2001, alle elezioni politiche del 2006 passa al centrosinistra. \u00c8 coautore della convergenza politica ed elettorale dei Radicali Italiani con i Socialisti Democratici Italiani di Enrico Boselli che, insieme, danno vita alla Rosa nel Pugno e a una piattaforma politica che viene sintetizzata dallo slogan, proposto da Pannella, \"Blair, Fortuna, Zapatero\". La lista, nonostante i migliori auspici, raggiunge il 2,6%, un risultato inferiore ai precedenti risultati elettorali dei due partiti.\nAlle elezioni 2006 \u00e8 candidato in tale lista al Senato ma, poich\u00e9 la Legge elettorale prevede lo sbarramento regionale al 3%, la Rosa nel Pugno non riesce a eleggere nemmeno un senatore e lo stesso Pannella non entra in Parlamento.\nFa ricorso al Senato per l'attribuzione di otto seggi: quattro di essi, secondo i ricorrenti, sarebbero spettati alla Rosa nel Pugno; tra di essi, uno avrebbe dovuto essere assegnato a Pannella. Il ricorso non viene accolto.\nLe nuove campagne.\nHa poi lanciato, nel solco delle sue precedenti iniziative internazionali come quella per la fame nel mondo, una iniziativa per un Grande Satyagraha per la Pace, una proposta di accoglimento di Israele nell'Unione europea, campagne ormai abituali come il sostegno al Tibet (ha spesso incontrato il Dalai Lama Tenzin Gyatso). Il 21 luglio 2007 ha annunciato di essere disposto a candidarsi alla segreteria del Partito Democratico. La sua candidatura \u00e8 stata tuttavia respinta in quanto il partito radicale e/o la Rosa nel Pugno non risultano essere confluiti all'interno del nascente Partito, ma si pongono piuttosto come alternativa a esso. Come nel caso analogo che ha coinvolto Antonio Di Pietro, il comitato elettorale del costituendo Partito Democratico pose come presupposto per l'accettazione della candidatura l'entrata del partito di appartenenza nel PD.\nSuccessivamente il PD si \u00e8 detto contrario anche a candidarlo nelle proprie liste alle elezioni politiche del 2008, dopo che Pannella si era detto disponibile a un'alleanza del gruppo dei Radicali con i democratici, visto il regolamento interno che vieterebbe di superare un certo numero di legislature; Pannella invece sostiene che su di lui ci sia un \"veto politico\". Ci\u00f2 nonostante, nove candidati radicali sono stati comunque eletti nelle liste democratiche.\nAlla fine di marzo del 2007 la Kaos Edizioni ha pubblicato \"A sinistra del PCI\", volume che raccoglie gli interventi parlamentari pi\u00f9 importanti del leader radicale tra il 1976 e il 1979. Nel novembre dello stesso anno \u00e8 seguita la pubblicazione di \"Contro i crimini di regime\", volume sempre edito dalla Kaos, che raccoglie gli interventi pronunciati fra il 1980 e il 1986. Entrambi i volumi sono a cura di Lanfranco Palazzolo, giornalista di Radio Radicale.\nNel novembre 2010 ha ricoperto il ruolo di insegnante nel corso di storia politica \"L'Italia secondo Marco\", svoltosi alla Domus Talenti di Roma. Il corso aveva una durata di due mesi.\nAmnistia, Giustizia e Libert\u00e0.\nPannella viene candidato come capolista alle Elezioni politiche italiane del 2013, ma non viene eletto al Parlamento.\nLa lista ripropone, gi\u00e0 nel simbolo, la storica battaglia per il miglioramento delle condizioni - giudicate \"illegali\" e \"criminali\" dalla Corte Europea dei Diritti dell'Uomo - delle carceri italiane..\nScioperi della fame.\nTra i moltissimi scioperi della fame e della sete tenuti in segno di protesta, il pi\u00f9 lungo \u00e8 quello che va dal 20 aprile al 19 luglio 2011 condotto da Pannella al fine di proporre un'amnistia contro le condizioni dei detenuti nelle carceri italiane. Pannella, allora ottantunenne, digiun\u00f2 quasi completamente, ingerendo solo liquidi, per circa tre mesi.\nDenunce di polizia e procedimenti giudiziari.\nPer disobbedienza civile.\nPannella, a causa delle sue ripetute proteste civili e delle provocazioni (in gran parte dimostrazioni antiproibizioniste), che egli, in accordo con lo spirito del Partito Radicale, considerava azioni non violente di disobbedienza civile, incorse in diversi processi penali dagli esiti che qui si elencano indicando l'anno relativo agli atti oggetti di contestazione:\nAltri procedimenti.\nIl 29 dicembre 2012 la sezione lavoro e previdenza della Corte di appello di Roma condanna Marco Pannella, nelle sue vesti di presidente del partito, a pagare 71\u00a0000 euro a titolo di mancati pagamenti (rivalutati a 256.420,82 euro in seguito agli interessi) in favore di una signora di 81 anni, Giuseppina Torelli, che dal 1982 al 1994 ha lavorato prima nel Partito Radicale e poi nel Gruppo Federalista Europeo, venendo retribuita come lavoratrice autonoma e, secondo le sue testimonianze, spesso in nero. La condanna \u00e8 stata annullata in Cassazione.\nVitalizi e trattamenti pensionistici da deputato.\nDa una ricerca compiuta nel 2013 dal settimanale l'Espresso su una lista fornita da Camera e Senato, Pannella risult\u00f2 avere un periodo contributivo pari a 37 anni e ricevere un assegno pensionistico pari a 5.691 euro.\nSecondo per\u00f2 quanto l'interessato ha dichiarato estesamente alla radio, da lavoratore comincia a versare i suoi contributi previdenziali nel 1958 con l'ottenimento dei primi contratti di lavoro (principalmente come giornalista del quotidiano, allora fresco di fondazione, Il Giorno) e quasi due decenni prima della sua entrata alla Camera; 51 anni dopo, nel 2009 all'et\u00e0 di 78 anni, comincia a percepire la pensione con una remunerazione di 2.600 euro mensili (la cui cifra \u00e8 integrata da un'assicurazione privata a cui ha versato per circa tre anni, quale contribuzione volontaria, l'equivalente di mille euro mensili). L'ammontare di tale somma \u00e8 dovuto al fatto che, nonostante la sua attivit\u00e0 quale parlamentare ricopra cinque legislature, Marco Pannella non gode di nessun tipo di vitalizio e del trattamento pensionistico specifico per chi \u00e8 stato deputato della Repubblica Italiana (questo non contempla la sua attivit\u00e0 svolta quale membro del Parlamento europeo). Egli infatti per ragioni politiche si \u00e8 sempre volontariamente dimesso prima che ciascun suo mandato raggiungesse la met\u00e0 della legislatura in corso, cedendo ogni volta il proprio seggio a un compagno di partito, rimanendo cos\u00ec fedele alla sua concezione di rotazione con il \"deputato supplente\".\nQuesto atto di rinuncia gli faceva coscientemente perdere anche ogni diritto di versare il conguaglio economico sotto forma di contributo figurativo per ottenere tale tipo trattamento pensionistico, diritto che invece veniva ereditato dal compagno subentrante al suo posto.\nNel 1988, a seguito di una clamorosa sconfitta della Nazionale Italiana contro lo Zambia nel torneo di calcio olimpico, Pannella devolve il proprio stipendio di parlamentare ai calciatori africani come protesta contro gli eccessivi compensi nel calcio professionistico italiano.\nProblemi di salute e morte.\nPannella \u00e8 stato pi\u00f9 volte ricoverato in ospedale, spesso a seguito di conseguenze dei lunghi scioperi della fame e/o della sete. Nel 1998 sub\u00ec un'operazione al cuore per l'impianto di quattro bypass.\nNella notte tra il 21 e il 22 aprile 2014 viene ricoverato al policlinico Gemelli di Roma per un malore, dovuto a un aneurisma dell'aorta addominale, con rottura della branca iliaca sinistra; viene successivamente operato per una ri-protesizzazione aortica dell'arteria, gi\u00e0 operata in precedenza, e per l'impianto di un bypass femoro-femorale (non quindi al cuore come voleva la notizia diffusa inizialmente dalle agenzie di stampa) e posto in terapia intensiva. Pochi giorni dopo, ha dichiarato di voler ricominciare lo sciopero della sete per le carceri, che poi ha temporaneamente interrotto dopo una telefonata con papa Francesco. Pannella ha affermato di essere divenuto amico del pontefice argentino, e di ammirarlo per aver inserito il reato di tortura nell'ordinamento vaticano, per il tentativo di arginare la pedofilia ecclesiastica e altro.\nNell'estate seguente continua la sua protesta, nonostante un tumore ai polmoni e uno al fegato (pi\u00f9 precisamente un tumore polmonare con metastasi epatica) per cui ha dovuto subire operazioni e radioterapia.\nPannella \u00e8 morto alle ore 14 del 19 maggio 2016, all'et\u00e0 di 86 anni, presso la clinica Nostra Signora della Mercede a Roma, dove era ricoverato dal giorno prima per il peggiorare delle condizioni di salute. Radio Radicale ha annunciato la sua morte con il Requiem di Mozart.\nLa camera ardente di Pannella \u00e8 stata allestita nella sala Aldo Moro della Camera dei deputati il 20 maggio. Hanno fatto visita al feretro tutte le pi\u00f9 alte cariche dello Stato. Il giorno successivo si sono tenute le esequie civili in piazza Navona. Il Dalai Lama ha inviato un messaggio di cordoglio e sulla bara \u00e8 stata posta la bandiera del Tibet. Conclusa la cerimonia della commemorazione laica in Roma il feretro \u00e8 stato condotto a Teramo, sua citt\u00e0 natale, dove \u00e8 giunto all'una di notte. Ad attenderlo vi erano i suoi concittadini e le autorit\u00e0 locali che l'hanno accompagnato nella Sala consiliare del Palazzo municipale dove era stata allestita la camera ardente per il leader radicale. Nel pomeriggio ha raggiunto il cimitero urbano di Cartecchio, dove \u00e8 avvenuta la tumulazione delle spoglie mortali di Pannella in un loculo accanto ai suoi familiari. Sulla bara sono stati posti un khata tibetano (sciarpa cerimoniale del buddhismo tibetano), la bandiera del Tibet e un pacchetto di toscanelli. Sulla stampa nazionale e internazionale Pannella \u00e8 stato ricordato principalmente come un \u00aberoe dei diritti civili e delle libert\u00e0\u00bb.\nVita privata.\nMarco Pannella ha vissuto per molti anni a Roma, in via della Panetteria; la sua compagna e convivente \u00e8 stata, dal 1974, la ginecologa Mirella Parachini, oggi dirigente dell'Associazione Luca Coscioni. Nel maggio del 2010, l'anziano politico fece \"coming out\", dichiarando pubblicamente la propria bisessualit\u00e0, avendo amato \u00abtre o quattro uomini\u00bb, dato che lui e la sua compagna erano poliamorosi. \u00c8 stato un accanito fumatore.\nNel febbraio del 2015, alla tv locale Teleponte, afferm\u00f2 di avere avuto in passato un figlio da una relazione con una donna sposata, del quale per\u00f2 non ebbe successivamente pi\u00f9 notizie. In passato aveva gi\u00e0 detto che riteneva probabile avere avuto un figlio a circa trent'anni."}
{"id": "204793", "revid": "77358", "url": "https://it.wikipedia.org/wiki?curid=204793", "title": "Valtellina Superiore Valgella", "text": ""}
{"id": "204795", "revid": "4327", "url": "https://it.wikipedia.org/wiki?curid=204795", "title": "Velletri Bianco", "text": ""}
{"id": "204796", "revid": "4327", "url": "https://it.wikipedia.org/wiki?curid=204796", "title": "Velletri Bianco Superiore", "text": ""}
{"id": "204797", "revid": "4327", "url": "https://it.wikipedia.org/wiki?curid=204797", "title": "Velletri Rosso", "text": ""}
{"id": "204798", "revid": "4327", "url": "https://it.wikipedia.org/wiki?curid=204798", "title": "Velletri Rosso Riserva", "text": ""}
{"id": "204799", "revid": "4327", "url": "https://it.wikipedia.org/wiki?curid=204799", "title": "Verbicaro Bianco", "text": ""}
{"id": "204801", "revid": "4327", "url": "https://it.wikipedia.org/wiki?curid=204801", "title": "Verbicaro Rosato", "text": ""}
{"id": "204802", "revid": "4327", "url": "https://it.wikipedia.org/wiki?curid=204802", "title": "Verbicaro Rosso", "text": ""}
{"id": "204803", "revid": "4327", "url": "https://it.wikipedia.org/wiki?curid=204803", "title": "Verbicaro Rosso Riserva", "text": ""}
{"id": "204804", "revid": "16441", "url": "https://it.wikipedia.org/wiki?curid=204804", "title": "Castelli di Jesi Verdicchio riserva", "text": ""}
{"id": "204805", "revid": "110157", "url": "https://it.wikipedia.org/wiki?curid=204805", "title": "Altwis", "text": "Altwis (toponimo tedesco) \u00e8 un comune svizzero di 416 abitanti del Canton Lucerna, nel distretto di Hochdorf."}
{"id": "204807", "revid": "339392", "url": "https://it.wikipedia.org/wiki?curid=204807", "title": "Verdicchio dei Castelli di Jesi Classico Riserva", "text": ""}
{"id": "204812", "revid": "647919", "url": "https://it.wikipedia.org/wiki?curid=204812", "title": "Verdicchio dei Castelli di Jesi Riserva", "text": ""}
{"id": "204819", "revid": "599013", "url": "https://it.wikipedia.org/wiki?curid=204819", "title": "Verduno Pelaverga", "text": "Il Verduno Pelaverga \u00e8 un vino DOC a bacca nera, dal vitigno Pelaverga \"Piccolo\", la cui produzione \u00e8 consentita nei comuni di Verduno, La Morra e Roddi d'Alba, in provincia di Cuneo, Piemonte.\nAbbinamenti consigliati.\nSi sposa molto bene con i primi piatti conditi con sughi di carne, con le braciole di vitello alla griglia o con gli sformati di verdura accompagnati dalla classica fonduta di formaggio, con piatti di selvaggina, in particolar modo al brasato, alla carne della lepre, ai piatti a base di tartufo.\nProduzione.\n\"Provincia, stagione, volume in ettolitri\""}
{"id": "204820", "revid": "599013", "url": "https://it.wikipedia.org/wiki?curid=204820", "title": "Vermentino di Gallura", "text": "Il Vermentino di Gallura \u00e8 un vino DOCG la cui produzione \u00e8 consentita nella provincia di Sassari.\nInformazioni sulla zona geografica.\nVedi: Vermentino di Gallura DOCG\nStoria.\nVedi: Vermentino di Gallura DOCG\nPrecedentemente l'attuale disciplinare DOCG era stato:\nIl precedente disciplinare approvato con decreto dell'11/09/1996, pubblicato sulla gazzetta ufficiale n. 221 del 20/09/1996, prevedeva:\nAbbinamenti consigliati.\n\u00c8 apprezzabile come aperitivo se servito fresco.\nBen si accompagna con i primi saporiti della cucina sarda avendo un buon corpo e un'ottima struttura. Viene servito anche con il pesce arrosto, con i molluschi e con i crostacei. Di sicuro interesse \u00e8 l'abbinamento con il pecorino dolce (preferibilmente sardo)."}
{"id": "204821", "revid": "599013", "url": "https://it.wikipedia.org/wiki?curid=204821", "title": "Vermentino di Gallura superiore", "text": "Il Vermentino di Gallura superiore \u00e8 un vino DOCG la cui produzione \u00e8 consentita nella provincia di Sassari.\nInformazioni sulla zona geografica.\nVedi: Vermentino di Gallura DOCG\nStoria.\nVedi: Vermentino di Gallura DOCG\nPrecedentemente l'attuale disciplinare DOCG era stato:\nIl precedente disciplinare approvato con decreto dell'11/09/1996, pubblicato sulla gazzetta ufficiale n. 221 del 20/09/1996, prevedeva:"}
{"id": "204824", "revid": "599013", "url": "https://it.wikipedia.org/wiki?curid=204824", "title": "Vermentino di Sardegna", "text": "Il Vermentino di Sardegna \u00e8 un vino DOC la cui produzione \u00e8 consentita nelle province di Cagliari, Nuoro, Oristano e Sassari.\nAbbinamenti consigliati.\nIl Vermentino di Sardegna Doc va degustato con antipasti di pesce non salsati, ostriche e conchigliacei, pesce alla griglia, primi piatti regionali. Va servito in calici di media capacit\u00e0 a tulipano svasato a una temperatura di 8-10\u00a0\u00b0C. La versione Spumante va servita con crostate di frutta in calici flute a una temperatura di 6-8\u00a0\u00b0C.\nCome si riconosce\nL'etichettatura del Vermentino di Sardegna Doc\nOgni etichetta deve riportare la menzione della Denominazione di Origine Controllata accanto a tutte le altre indicazioni previste per legge, quali: Regione determinata da cui proviene il prodotto; Denominazione del prodotto costituita dall'abbinamento della variet\u00e0 di vite da cui proviene il vino e dalla zona geografica in cui tale variet\u00e0 \u00e8 coltivata; Volume nominale del vino; Nome o ragione sociale e sede dell'imbottigliatore; Numero e codice imbottigliatore, che pu\u00f2 apparire anche sul sistema di chiusura (tappo o capsula) Nome dello Stato; Indicazione del lotto; Indicazioni ecologiche.\nProduzione.\n\"Provincia, stagione, volume in ettolitri\""}
{"id": "204827", "revid": "4327", "url": "https://it.wikipedia.org/wiki?curid=204827", "title": "Vermentino di Sardegna Spumante", "text": ""}
{"id": "204829", "revid": "599013", "url": "https://it.wikipedia.org/wiki?curid=204829", "title": "Vernaccia di Oristano", "text": "La Vernaccia di Oristano (sardo: Crannatza de Aristanis) \u00e8 un vino DOC la cui produzione \u00e8 consentita nella provincia di Oristano.\nStoria.\nLa Vernaccia di Oristano ha origini molto antiche tanto da ipotizzare la spontaneit\u00e0 della Vitis Vinifera.\nIl suo nome deriva dal latino \"Vernacula\", vino del luogo e il primo cenno storico scritto risale al 1327, nel \u201cBreve di Villa di Chiesa\u201d libro di leggi conservato ad Iglesias.\nNel periodo Giudicale, grazie al volere di Eleonora d'Arborea si imposero con la \"Carta de Logu\" l'impianti di vitigni nei terreni incolti e severe leggi per la loro salvaguardia.\nAlla fine del XIX secolo tutte le viti Europee, e quindi anche la Vernaccia di Oristano, vennero distrutte da un insetto parassita, la fillossera, che venne debellata con l'innesto su barbatelle di vite americana.\nNel dopoguerra ci fu una forte ripresa della produzione, e molti produttori si riunirono in cooperativa e ottennero il disciplinare di produzione della Vernaccia di Oristano DOC.\nMa negli anni 90 ci fu un grosso calo di produzione e una perdita di interesse sia dei produttori che dei consumatori, questo per gli incentivi europei per l'estirpazione delle vigne, per i costi elevati di produzione dovuta alla giacenza triennale del prodotto e per la crescente quantit\u00e0 di prodotti presenti nel mercato che portano a una pi\u00f9 vasta scelta per i consumatori.\nAceto.\nLa Vernaccia di Oristano \u00e8 utilizzata per produrre l'omonimo aceto.\nAbbinamenti gastronomici.\nCome aperitivo va degustato a 8-10\u00a0\u00b0C; in tavola a 12\u00a0\u00b0C.&lt;br&gt;\nAbbinamento a preparazioni di pesce dai toni gusto-olfattivi particolarmente accentuati, come bottarga (uova di muggine o di tonno), formaggi piccanti o affumicati.\nEccellente come vino da dessert, in particolare con i dolci di mandorla tipici della Sardegna.\nAntipasti:\nPrimi piatti di pasta, zuppe di pesce:\nSecondi piatti di carne, pesce:\nContorni:\nDolci:\nfast food:\nProduzione.\n\"Provincia, stagione, volume in ettolitri\""}
{"id": "204830", "revid": "4327", "url": "https://it.wikipedia.org/wiki?curid=204830", "title": "Vernaccia di Oristano Liquoroso", "text": ""}
{"id": "204831", "revid": "4327", "url": "https://it.wikipedia.org/wiki?curid=204831", "title": "Vernaccia di Oristano Liquoroso Secco", "text": ""}
{"id": "204835", "revid": "4327", "url": "https://it.wikipedia.org/wiki?curid=204835", "title": "Vernaccia di Oristano Superiore", "text": ""}
{"id": "204836", "revid": "92920", "url": "https://it.wikipedia.org/wiki?curid=204836", "title": "Eurolega", "text": "Eurolega o Euroleague pu\u00f2 riferirsi alle seguenti competizione sportive di club europee:"}
{"id": "204838", "revid": "4327", "url": "https://it.wikipedia.org/wiki?curid=204838", "title": "Vernaccia di San Gimignano Riserva", "text": ""}
{"id": "204839", "revid": "4327", "url": "https://it.wikipedia.org/wiki?curid=204839", "title": "Vernaccia di Serrapetrona Spumante", "text": ""}
{"id": "204840", "revid": "339392", "url": "https://it.wikipedia.org/wiki?curid=204840", "title": "Vernaccia di Serrapetrona Spumante dolce", "text": ""}
{"id": "204841", "revid": "339392", "url": "https://it.wikipedia.org/wiki?curid=204841", "title": "Vernaccia di Serrapetrona Spumante secco", "text": ""}
{"id": "204842", "revid": "4327", "url": "https://it.wikipedia.org/wiki?curid=204842", "title": "Vesuvio Bianco", "text": ""}
{"id": "204843", "revid": "4327", "url": "https://it.wikipedia.org/wiki?curid=204843", "title": "Vesuvio Lacryma Christi Bianco", "text": ""}
{"id": "204844", "revid": "4327", "url": "https://it.wikipedia.org/wiki?curid=204844", "title": "Vesuvio Lacryma Christi Liquoroso", "text": ""}
{"id": "204845", "revid": "4327", "url": "https://it.wikipedia.org/wiki?curid=204845", "title": "Vesuvio Lacryma Christi Rosso o Rosato", "text": ""}
{"id": "204846", "revid": "4327", "url": "https://it.wikipedia.org/wiki?curid=204846", "title": "Vesuvio Rosso o Rosato", "text": ""}
{"id": "204847", "revid": "4327", "url": "https://it.wikipedia.org/wiki?curid=204847", "title": "Vignanello Bianco", "text": ""}
{"id": "204848", "revid": "4327", "url": "https://it.wikipedia.org/wiki?curid=204848", "title": "Vignanello Bianco Superiore", "text": ""}
{"id": "204849", "revid": "599013", "url": "https://it.wikipedia.org/wiki?curid=204849", "title": "Vignanello Greco", "text": "Il Vignanello Greco \u00e8 un vino DOC la cui produzione \u00e8 consentita nella provincia di Viterbo.\nProduzione.\n\"Provincia, stagione, volume in ettolitri\""}
{"id": "204850", "revid": "4327", "url": "https://it.wikipedia.org/wiki?curid=204850", "title": "Vignanello Greco Spumante", "text": ""}
{"id": "204851", "revid": "4327", "url": "https://it.wikipedia.org/wiki?curid=204851", "title": "Vignanello Rosato", "text": ""}
{"id": "204853", "revid": "4327", "url": "https://it.wikipedia.org/wiki?curid=204853", "title": "Vignanello Rosso", "text": ""}
{"id": "204854", "revid": "4327", "url": "https://it.wikipedia.org/wiki?curid=204854", "title": "Vignanello Rosso Novello", "text": ""}
{"id": "204855", "revid": "4327", "url": "https://it.wikipedia.org/wiki?curid=204855", "title": "Vignanello Rosso Riserva", "text": ""}
{"id": "204856", "revid": "599013", "url": "https://it.wikipedia.org/wiki?curid=204856", "title": "Vin Santo del Chianti", "text": "Il Vin Santo del Chianti (o Vinsanto del Chianti) \u00e8 un vino passito DOC la cui produzione \u00e8 consentita nelle province di Arezzo, Firenze, Pisa, Pistoia, Prato e Siena.\nStoria.\nLa DOC Vin Santo del Chianti \u00e8 stata istituita nel 1997 come riconoscimento per un vino \"da sempre\" prodotto nelle aree del Chianti.\nDato il forte appassimento delle uve (e quindi la maggior concentrazione zuccherina delle stesse) i vinsanti tradizionali raggiungevano gradazioni spesso superiori a quelle consentite per legge per il vino costringendo in teoria i produttori a richiedere autorizzazioni per la produzione ed il commercio di vini liquorosi. Essendo in Toscana il vinsanto una produzione marginale per la maggior parte delle aziende, dette autorizzazioni venivano di rado richieste con conseguente situazione di illegalit\u00e0 diffusa. Con il riconoscimento della DOC il legislatore ha voluto derogare alla norma generale sul titolo alcolometrico massimo dei vini, tanto che a seconda della tipologia e della sottozona il titolo minimo varia tra 15,5% e 17,0%, dando quindi la possibilit\u00e0 ai produttori di rientrare nella legalit\u00e0 senza snaturare un prodotto tipico.\nProduzione tradizionale.\nTradizionalmente il Vinsanto veniva prodotto raccogliendo i migliori grappoli (vendemmia \"per scelti\") e quindi appassendoli in modo deciso coricandoli su stuoie o appendendoli a ganci (tradizionalmente le uve venivano stuoiate o appese in periodi di luna calante, o \"dura\", con la convinzione di evitare cos\u00ec che marcissero). Ad appassimento avvenuto le uve venivano pigiate ed il mosto (con o senza vinacce dipendendo dalla tradizione seguita) veniva trasferito in caratelli di legni vari e di dimensione variabile (in genere tra 15 e 50 litri) da cui era stato appena tolto il vinsanto della produzione precedente. Durante questa operazione si prendeva cura che la feccia della passata produzione non uscisse dal caratello in quanto la si credeva responsabile della buona riuscita del vinsanto stesso, tanto da chiamarla \"madre del vinsanto\". I caratelli erano sigillati ed in genere dislocati nella soffitta delle villa padronale o comunque in un sottotetto in quanto si riteneva che le forti escursioni termiche estate-inverno giovassero alla fermentazione e/o ai sentori del vino. Generalmente si riteneva che tre anni di fermentazione/invecchiamento fossero sufficienti per la produzione di un buon vinsanto.\nDifficolt\u00e0 fermentative.\nIl mosto del Vin Santo a causa del forte appassimento delle uve ha una concentrazione zuccherina molto alta che poi si rispecchia in un tenore alcolico altrettanto alto, fino a oltre il 19% nei vini secchi. Tradizionalmente in Toscana (e in moltissime altre regioni vinicole) non si usava il lievito per produrre il vino. In realt\u00e0 si utilizzavano inconsapevolmente quei lieviti cosiddetti \"selvaggi\" che si trovano sulla pruina e generalmente sugli attrezzi di cantina, nell'aria ecc. Questi lieviti appartenenti a varie famiglie e provenienti dai pi\u00f9 diversi mondi (dipendendo dalla zona: panificazione, industria della birra, altri viticoltori, presenza naturale etc.) difficilmente riescono a sopravvivere in ambiente con un titolo alcolometrico maggiore del 13%. La fermentazione completa o quasi completa del mosto del Vin Santo risultava quindi cosa non automatica. Per ovviare a questo nei tempi passati si poneva a fermentare il mosto in diversi recipienti piccoli (i caratelli) nella speranza che almeno uno venisse attaccato da un lievito capace di tollerare le alte concentrazioni alcoliche. Quando questo succedeva, si conservava gelosamente la feccia di quel caratello, che veniva divisa negli altri caratelli per stimolare la fermentazione dei nuovi mosti e poi pi\u00f9 volte riusata nel corso degli anni, chiamandola appunto \"madre\". In effetti la feccia contiene anche lieviti, cos\u00ec come rimangono lieviti nel legno del caratello, che infatti non veniva mai lavato e veniva riusato innumerevoli volte\nProduzione moderna.\nIl sistema di produzione tradizionale era dovuto a fattori tecnici: le difficolt\u00e0 fermentative di un mosto con alta concentrazione zuccherina. La soluzione per questa difficolt\u00e0, la mancanza di igiene del recipiente e l'uso della feccia della produzione precedente andata a buon fine, pur essendo efficace trasmette al vino alcuni sentori tipici talvolta apprezzati dai consumatori e talvolta no. Nella cosiddetta \"madre\" inoltre si concentrano anche molte sostanze che dovrebbero essere estranee al vino.\nNella produzione moderna, quindi, si tende ad usare esclusivamente contenitori in legno nuovo o relativamente nuovo e ad innescare la fermentazione con l'inoculo di lieviti selezionati adatti alle alte concentrazioni zuccherine. Si tende, inoltre, ad avere per il Vin Santo le stesse regole igienico/sanitarie che si hanno per tutti gli altri vini e alimenti. Moltissimi produttori, comunque, aggiungono una minima quantit\u00e0 di \"madre\" per ricreare lo spettro dei sentori tradizionali.\nDisciplinare.\nIl Vin Santo del Chianti DOC \u00e8 un vino prodotto in tutta l'area di produzione del Chianti. Come il Chianti, anche il Vin Santo del Chianti pu\u00f2 indicare in etichetta la \"sottozona\" di provenienza, cio\u00e8:\nI disciplinari delle sottozone sono identici fra loro fatta esclusione per quello del Vin Santo Del Chianti Classico che presenta alcune leggerissime differenze (vedi la relativa voce). Quindi le differenze tra le sottozone sono esclusivamente espressione del \"terroir\" di produzione. Esistono anche due specificazioni aggiuntive: \"Occhio di Pernice\" e \"riserva\". La prima implica l'uso di uve a bacca rossa e la seconda implica un maggiore invecchiamento.\nAppassimento.\nL'uva dopo aver subito un'accurata cernita, deve essere sottoposta ad appassimento\nnaturale, e pu\u00f2 essere ammostata non prima del 1\u00ba dicembre dell'anno di raccolta e non oltre\nil 31 marzo dell'anno successivo. L'appassimento delle uve deve avvenire in locali idonei per raggiungere un contenuto\nzuccherino non inferiore al 26% per il \u00abVin Santo del Chianti\u00bb e per la tipologia \u00abOcchio\ndi pernice\u00bb e al 27% per le relative sottozone; \u00e8 ammessa una parziale disidratazione delle\nuve con aria ventilata.\nVinificazione e invecchiamento.\nLa vinificazione e l'invecchiamento devono avvenire in\nrecipienti di legno (caratelli) di capacit\u00e0 non superiore ai 5 ettolitri. Dopo il periodo di\ninvecchiamento obbligatorio, pu\u00f2 essere contenuto in altri recipienti.\nL'immissione al consumo non pu\u00f2 avvenire prima del 1\u00ba novembre del terzo anno successivo a\nquello di produzione delle uve; per la specificazione aggiuntiva \"riserva\" l'immissione al consumo non pu\u00f2 avvenire prima del 1\u00ba novembre del quarto anno successivo a quello di\nproduzione delle uve.\nImbottigliamento.\nI vini a denominazione di origine controllata \"Vin Santo del Chianti\" anche\ncon il riferimento alle sottozone devono essere immessi al consumo esclusivamente in\nbottiglie di capacit\u00e0 non superiore a 0,750 litri confezionate e sigillate con tappo di\nsughero raso bocca.\n\u00c8' consentito riportare in etichetta le qualificazioni secco, abboccato, amabile, dolce,\nnel rispetto della normativa comunitaria.\nSulle confezioni di questi vini deve risultare obbligatoriamente\nl'indicazione dell'annata di produzione delle uve.\nAbbinamenti consigliati.\n\u00c8 consigliato un abbinamento con dei Biscotti secchi."}
{"id": "204859", "revid": "4327", "url": "https://it.wikipedia.org/wiki?curid=204859", "title": "Vin Santo Del Chianti Classico Occhio di Pernice", "text": ""}
{"id": "204861", "revid": "70893", "url": "https://it.wikipedia.org/wiki?curid=204861", "title": "Vin Santo del Chianti Colli Aretini", "text": ""}
{"id": "204862", "revid": "70893", "url": "https://it.wikipedia.org/wiki?curid=204862", "title": "Vin Santo del Chianti Colli Fiorentini", "text": ""}
{"id": "204863", "revid": "70893", "url": "https://it.wikipedia.org/wiki?curid=204863", "title": "Vin Santo del Chianti Colli Senesi", "text": ""}
{"id": "204864", "revid": "70893", "url": "https://it.wikipedia.org/wiki?curid=204864", "title": "Vin Santo del Chianti Colline Pisane", "text": ""}
{"id": "204865", "revid": "70893", "url": "https://it.wikipedia.org/wiki?curid=204865", "title": "Vin Santo del Chianti Montalbano", "text": ""}
{"id": "204866", "revid": "70893", "url": "https://it.wikipedia.org/wiki?curid=204866", "title": "Vin Santo del Chianti Montespertoli", "text": ""}
{"id": "204867", "revid": "287204", "url": "https://it.wikipedia.org/wiki?curid=204867", "title": "Vin Santo del Chianti Occhio di Pernice", "text": ""}
{"id": "204869", "revid": "70893", "url": "https://it.wikipedia.org/wiki?curid=204869", "title": "Vin Santo del Chianti Occhio di Pernice Colli Aretini", "text": ""}
{"id": "204871", "revid": "70893", "url": "https://it.wikipedia.org/wiki?curid=204871", "title": "Vin Santo del Chianti Occhio di Pernice Colli Fiorentini", "text": ""}
{"id": "204872", "revid": "70893", "url": "https://it.wikipedia.org/wiki?curid=204872", "title": "Vin Santo del Chianti Occhio di Pernice Colli Senesi", "text": ""}
{"id": "204873", "revid": "70893", "url": "https://it.wikipedia.org/wiki?curid=204873", "title": "Vin Santo del Chianti Occhio di Pernice Colline Pisane", "text": ""}
{"id": "204874", "revid": "70893", "url": "https://it.wikipedia.org/wiki?curid=204874", "title": "Vin Santo del Chianti Occhio di Pernice Montalbano", "text": ""}
{"id": "204875", "revid": "70893", "url": "https://it.wikipedia.org/wiki?curid=204875", "title": "Vin Santo del Chianti Occhio di Pernice Montespertoli", "text": ""}
{"id": "204876", "revid": "4327", "url": "https://it.wikipedia.org/wiki?curid=204876", "title": "Vin Santo del Chianti Occhio di Pernice Riserva", "text": ""}
{"id": "204877", "revid": "4327", "url": "https://it.wikipedia.org/wiki?curid=204877", "title": "Vin Santo del Chianti Occhio di Pernice Riserva Colli Aretini", "text": ""}
{"id": "204878", "revid": "70893", "url": "https://it.wikipedia.org/wiki?curid=204878", "title": "Vin Santo del Chianti Occhio di Pernice Riserva Colli Fiorentini", "text": ""}
{"id": "204879", "revid": "4327", "url": "https://it.wikipedia.org/wiki?curid=204879", "title": "Vin Santo del Chianti Occhio di Pernice Riserva Colli Senesi", "text": ""}
{"id": "204883", "revid": "4327", "url": "https://it.wikipedia.org/wiki?curid=204883", "title": "Vin Santo del Chianti Occhio di Pernice Riserva Colline Pisane", "text": ""}
{"id": "204884", "revid": "4327", "url": "https://it.wikipedia.org/wiki?curid=204884", "title": "Vin Santo del Chianti Occhio di Pernice Riserva Montalbano", "text": ""}
{"id": "204885", "revid": "4327", "url": "https://it.wikipedia.org/wiki?curid=204885", "title": "Vin Santo del Chianti Occhio di Pernice Riserva Montespertoli", "text": ""}
{"id": "204886", "revid": "4327", "url": "https://it.wikipedia.org/wiki?curid=204886", "title": "Vin Santo del Chianti Occhio di Pernice Riserva Rufina", "text": ""}
{"id": "204887", "revid": "110157", "url": "https://it.wikipedia.org/wiki?curid=204887", "title": "Beinwil am See", "text": "Beinwil am See (toponimo tedesco; fino al 1950 Beinwil) \u00e8 un comune svizzero di 3\u00a0148 abitanti del Canton Argovia, nel distretto di Kulm.\nGeografia fisica.\nBeinwil am See si affaccia sul Lago di Hallwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBeinwil am See \u00e8 servito dall'omonima stazione sulla ferrovia Seetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "204889", "revid": "70893", "url": "https://it.wikipedia.org/wiki?curid=204889", "title": "Vin Santo del Chianti Occhio di Pernice Rufina", "text": ""}
{"id": "204891", "revid": "4327", "url": "https://it.wikipedia.org/wiki?curid=204891", "title": "Vin Santo del Chianti Riserva", "text": ""}
{"id": "204893", "revid": "4327", "url": "https://it.wikipedia.org/wiki?curid=204893", "title": "Vin Santo del Chianti Riserva Colli Aretini", "text": ""}
{"id": "204894", "revid": "4327", "url": "https://it.wikipedia.org/wiki?curid=204894", "title": "Vin Santo del Chianti Riserva Colli Fiorentini", "text": ""}
{"id": "204895", "revid": "4327", "url": "https://it.wikipedia.org/wiki?curid=204895", "title": "Vin Santo del Chianti Riserva Colli Senesi", "text": ""}
{"id": "204896", "revid": "4327", "url": "https://it.wikipedia.org/wiki?curid=204896", "title": "Vin Santo del Chianti Riserva Colline Pisane", "text": ""}
{"id": "204897", "revid": "4327", "url": "https://it.wikipedia.org/wiki?curid=204897", "title": "Vin Santo del Chianti Riserva Montalbano", "text": ""}
{"id": "204898", "revid": "4327", "url": "https://it.wikipedia.org/wiki?curid=204898", "title": "Vin Santo del Chianti Riserva Montespertoli", "text": ""}
{"id": "204899", "revid": "4327", "url": "https://it.wikipedia.org/wiki?curid=204899", "title": "Vin Santo del Chianti Riserva Rufina", "text": ""}
{"id": "204900", "revid": "70893", "url": "https://it.wikipedia.org/wiki?curid=204900", "title": "Vin Santo del Chianti Rufina", "text": ""}
{"id": "204901", "revid": "599013", "url": "https://it.wikipedia.org/wiki?curid=204901", "title": "Vin Santo di Carmignano", "text": "Il Vin Santo di Carmignano \u00e8 un vino DOC la cui produzione \u00e8 consentita nelle province di Firenze e Prato.\nProduzione.\n\"Provincia, stagione, volume in ettolitri\""}
{"id": "204902", "revid": "599013", "url": "https://it.wikipedia.org/wiki?curid=204902", "title": "Vin Santo di Carmignano Occhio di Pernice", "text": "Il Vin Santo di Carmignano Occhio di Pernice \u00e8 un vino DOC la cui produzione \u00e8 consentita nelle province di Firenze e Prato.\nProduzione.\n\"Provincia, stagione, volume in ettolitri\"\nVendita online su: Vinsanto Occhio di Pernice"}
{"id": "204903", "revid": "4327", "url": "https://it.wikipedia.org/wiki?curid=204903", "title": "Vin Santo di Carmignano Occhio di Pernice Riserva", "text": ""}
{"id": "204904", "revid": "4327", "url": "https://it.wikipedia.org/wiki?curid=204904", "title": "Vin Santo di Carmignano Riserva", "text": ""}
{"id": "204905", "revid": "123770226", "url": "https://it.wikipedia.org/wiki?curid=204905", "title": "Vin Santo Montepulciano", "text": "Il Vin Santo Montepulciano \u00e8 un vino DOC la cui produzione \u00e8 consentita nella provincia di Siena.\n\u00c8 un vino dolce da dessert, per la produzione del quale vengono utilizzati vitigni Malvasia bianca, Trebbiano e Grechetto bianco, in diverse proporzioni a seconda del prodotto finale. \u00c8 consentito l'utilizzo, in una concorrenza massima di 1/3, di altre uve complementari.\nSi tratta di un vino dal colore giallo ambrato particolarmente intenso, dotato di un penetrante odore tradizionale, che al palato si presenta morbido e ben bilanciato. La gradazione alcolica pu\u00f2 oscillare, secondo la variet\u00e0 del prodotto, tra 15\u00b0 e 17,5\u00b0.\nL'invecchiamento, la cui durata \u00e8 soggetta a variazioni legate alla determinata qualit\u00e0 del prodotto che si intende ottenere, avviene in locali spacificatamente destinati, nei quali il vino deve riposare obbligatoriamente in botti di legno.\nProduzione.\n\"Provincia, stagione, volume in ettolitri\""}
{"id": "204906", "revid": "599013", "url": "https://it.wikipedia.org/wiki?curid=204906", "title": "Vin Santo Montepulciano Occhio di Pernice", "text": "Il Vin Santo Montepulciano Occhio di Pernice \u00e8 un vino DOC la cui produzione \u00e8 consentita nella provincia di Siena.\nAbbinamenti consigliati.\nTipici dolci toscani secchi o dolci altamente zuccherini\nProduzione.\n\"Provincia, stagione, volume in ettolitri\""}
{"id": "204907", "revid": "4327", "url": "https://it.wikipedia.org/wiki?curid=204907", "title": "Vin Santo Montepulciano Riserva", "text": ""}
{"id": "204908", "revid": "4327", "url": "https://it.wikipedia.org/wiki?curid=204908", "title": "Vino Nobile di Montepulciano Riserva", "text": ""}
{"id": "204909", "revid": "287204", "url": "https://it.wikipedia.org/wiki?curid=204909", "title": "Schlierbach", "text": ""}
{"id": "204910", "revid": "4327", "url": "https://it.wikipedia.org/wiki?curid=204910", "title": "Zagarolo Superiore", "text": ""}
{"id": "204911", "revid": "123285763", "url": "https://it.wikipedia.org/wiki?curid=204911", "title": "Ultraleggero", "text": "Un ultraleggero (spesso anche definito come ULM, ultra leggero a motore - o motorizzato - o dal francese \"Ultra-L\u00e9ger Motoris\u00e9\") \u00e8 un aeromobile, destinato esclusivamente al volo da diporto e con limiti di peso regolamentati, inferiori a quelli facenti parte dell'aviazione generale. Gli ultraleggeri sono i velivoli classificati come appartenenti al VDS (Volo da Diporto o Sportivo). La legislazione Europea riguardante gli ultraleggeri \u00e8 stata modificata dal Regolamento EU 2018/1139 del 4 luglio 2018, che permetter\u00e0 ai singoli stati di elevare il peso degli ultraleggeri fino a 600Kg\nDescrizione.\nDal punto di vista \"tecnico\" \u00e8 un velivolo a tutti gli effetti e, anche dal punto di vista legale e normativo (legge italiana 106/85), \u00e8 considerato un aeromobile (Decreto Legislativo 151/06); tuttavia non viene ad esso applicato il Libro Primo del codice della navigazione aerea. \n\u00c8 da notare comunque che la sua regolamentazione pu\u00f2 variare anche sensibilmente in base alla nazione. \nGeneralmente vengono inseriti nella classe degli ultraleggeri anche il deltaplano ed il parapendio, sebbene non motorizzati.\nGli ultraleggeri motorizzati vengono generalmente suddivisi in:\nSebbene gli ultraleggeri siano per la maggior parte di piccole dimensioni, semplici e lenti, alcuni possiedono carrello retrattile, motore turbocompresso, elica a passo variabile e possono raggiungere velocit\u00e0 intorno ai 350\u00a0km/h.\nRegole.\nLe regole per gli ultraleggeri sono poche e semplici:\nIn Italia, questa categoria di velivoli viene compresa nella classificazione del VDS (Volo da Diporto o Sportivo) ed \u00e8 regolamentata dalle seguenti norme: Legge 25 marzo 1985, n.106; (&lt;D.P.R. 5 agosto 1988, n 404&gt; ABROGATO da art.24 D.P.R. 9 luglio 2010 n.133);\nDecreto 19 novembre 1991; D.P.R. 28 aprile 1993, n. 207. / D.P.R. 9 luglio 2010 n.133.\nLa normativa pi\u00f9 recente \u00e8 il DECRETO DEL PRESIDENTE DELLA REPUBBLICA 9 luglio 2010, n. 133, in vigore dal 17-11-2010, che ha modificato alcune regole per quanto riguarda l'ultraleggero standard (aumento del raggio entro il quale calcolare la quota massima, obbligo del paracadute balistico per le nuove immatricolazioni) ed ha introdotto una nuova categoria, denominata \"ultraleggero avanzato\", introducendo altres\u00ec una nuova abilitazione per il pilota (\"pilota avanzato\").\nUltraleggero Avanzato.\nSotto il profilo tecnico un \"ultraleggero avanzato\" \u00e8 un ultraleggero:\nGli ultraleggeri avanzati non sono soggetti ai limiti di quota imposti per gli ultraleggeri basici, potendo fruire di \u00abtutti i servizi di navigazione aerea con le stesse modalit\u00e0 e gli stessi obblighi degli altri aeromobili\u00bb.\nPossono operare all'interno degli spazi aerei controllati e relative ATZ secondo le regole VFR comuni all'aviazione generale. Possono anche operare in alcuni aeroporti, la lista \u00e8 consultabile nell'AIP. \u00c8 evidente quindi che un ultraleggero avanzato e relativo pilota, registrato come tale, pu\u00f2 volare in tutti gli spazi aerei in cui \u00e8 consentito il VFR (controllati B,C,D,E,F, non controllati G) con regole equivalenti a quelle dell'aviazione generale, relativamente al volo a vista (VFR).\nLo stesso DECRETO DEL PRESIDENTE DELLA REPUBBLICA 9 luglio 2010, n. 133 introduce inoltre una specifica abilitazione per il pilota, \"attestato avanzato\", che consente al pilota ai comandi di un apparecchio qualificato avanzato di \u00aboperare su tutti gli aeroporti non aperti al traffico commerciale, su quelli aperti al traffico commerciale indicati dall'ENAC nonch\u00e9 in tutto lo spazio aereo italiano aperto al volo a vista.\u00bb. Ci\u00f2 consente ad un ultraleggero avanzato con un pilota avanzato ai comandi di operare con le stesse regole dell'aviazione generale, senza limitazioni di quota ed all'interno di spazi controllati, con completo accesso ai servizi ed alle infrastrutture aeronautiche nel rispetto delle regole del volo a vista (salvo limitazioni nell'uso di aeroporti con traffico commerciale, alcuni dei quali sono preclusi agli ultraleggeri avanzati).\nLa qualifica di \"pilota avanzato\" prevede la frequenza ed il superamento di un apposito corso teorico/pratico, richiede il possesso del certificato di fonia aeronautica ottenuta presso il competente ministero e pu\u00f2 essere richiesta solo trascorso un anno dall'abilitazione al trasporto del passeggero.\nUltraleggeri e Codice della Navigazione.\nCon il DECRETO LEGISLATIVO 15 marzo 2006, n.151 dove vi sono delle disposizioni correttive ed integrative al decreto legislativo 9 maggio 2005, n. 96, recante la revisione della parte aeronautica del Codice della Navigazione(GU n. 88 del 14-4-2006).\nDelle distinzioni degli aeromobili\n1. L'articolo 743 del codice della navigazione \u00e8 sostituito dal seguente:\n\u00abArt. 743 (Nozione di aeromobile). - Per aeromobile si intende ogni macchina destinata al trasporto per aria di persone o cose.\nSono altres\u00ec considerati aeromobili i mezzi aerei a pilotaggio remoto, definiti come tali dalle leggi speciali, dai regolamenti dell'Ente Nazionale per l'Aviazione Civile (ENAC) e, per quelli militari, dai decreti del Ministero della difesa.\nLe distinzioni degli aeromobili, secondo le loro caratteristiche tecniche e secondo il loro impiego, sono stabilite dall'ENAC con propri regolamenti e, comunque, dalla normativa speciale in materia.\nAgli apparecchi costruiti per il volo da diporto o sportivo, compresi nei limiti indicati nell'allegato annesso alla legge 25 marzo 1985, n. 106, non si applicano le disposizioni del libro primo della parte seconda del presente codice.\u00bb.\n2. L'articolo 1 della legge 25 marzo 1985, n. 106, \u00e8 sostituito dal seguente:\n\u00abArt. 1. - 1. Agli apparecchi costruiti per il volo da diporto o sportivo, compresi nei limiti indicati nell'allegato annesso alla presente legge, non si applicano le disposizioni del libro primo della parte seconda del presente codice.\n- 2. Il Ministro delle infrastrutture e dei trasporti, con proprio decreto, determina le modifiche e le integrazioni da apportare all'Allegato annesso alla presente legge, che si rendano necessarie in relazione all'evoluzione della tecnica e alla sicurezza della navigazione e del volo da diporto o sportivo.\u00bb.\nLa normativa pi\u00f9 recente \u00e8 il DECRETO DEL PRESIDENTE DELLA REPUBBLICA 9 luglio 2010, n. 133 in vigore dal 17-11-2010"}
{"id": "204912", "revid": "599013", "url": "https://it.wikipedia.org/wiki?curid=204912", "title": "Zagarolo (vino)", "text": "Lo Zagarolo \u00e8 un vino DOC la cui produzione \u00e8 consentita nella provincia di Roma.\nProduzione.\n\"Provincia, stagione, volume in ettolitri\""}
{"id": "204913", "revid": "95049", "url": "https://it.wikipedia.org/wiki?curid=204913", "title": "Regola (rione di Roma)", "text": "Regola \u00e8 il settimo rione di Roma, indicato con R. VII.\nIl nome deriva da \"Renula\", ovvero da quella rena soffice che ancora oggi il fiume Tevere deposita durante le piene. Lo stemma del rione \u00e8 un cervo rampante in campo turchino. Gli abitanti si dicevano (quando ancora i rioni avevano una identit\u00e0 sociale) \"Regolanti\".\nGeografia fisica.\nTerritorio.\nIl rione confina con:\nStoria.\nDurante il periodo dell'antica Roma, tale zona apparteneva al Campo Marzio. In particolare, nell'attuale Regola c'era il \"Trigarium\", ovvero lo stadio dove si allenavano gli \"aurighi\" che montavano la \"triga\", che era un carro trainato da tre cavalli.\nSecondo la suddivisione politica che fece Augusto della Roma imperiale, l'attuale Regola faceva parte della IX regione detta \"Circus Flaminius\". Nel Medioevo entr\u00f2 a far parte della IV delle sette regioni ecclesiastiche, anche se a quel tempo i confini dei rioni non erano delimitati con grande chiarezza.\nAnche a causa delle frequenti inondazioni del Tevere, gran parte della zona era paludosa, e fu bonificata verso la fine del Medioevo.\nNel 1586, quando il rione Borgo fu creato, i rioni divennero 14 e Regola divenne il VII con il nome di \"Arenule et Chacabariorum\" (anche \"Arenule\" deriva da \"Renula\"); tale nome \u00e8 ancora in parte sopravvissuto con la moderna via Arenula.\nLa costruzione dei muraglioni del Tevere del 1875 cambi\u00f2 radicalmente il volto del rione, cancellando tutta quella realt\u00e0 che si era costruita intorno al fiume nel corso dei secoli.\nNel ristretto spazio del rione ci sono costruzioni di ogni tipo: palazzi, ospedali, chiese, ambasciate, prigioni ed umili abitazioni.\nIl quartiere dette i natali a Cola di Rienzo.\nStemma.\nCervo d'oro in campo azzurro."}
{"id": "204916", "revid": "297059", "url": "https://it.wikipedia.org/wiki?curid=204916", "title": "Adluvio", "text": "In diritto romano, l'adluvio, in italiano \"alluvione\", \u00e8 un modo d'acquisto della propriet\u00e0 a titolo originario determinato dall'incremento di un fondo a causa del graduale e costante deposito di detriti da parte di un fiume lungo la sua sponda.\nIl giurista romano Gaio ci descrive l'istituto nelle sue Istituzioni con tali parole: "}
{"id": "204917", "revid": "110157", "url": "https://it.wikipedia.org/wiki?curid=204917", "title": "Berom\u00fcnster", "text": "Berom\u00fcnster (toponimo tedesco; fino al 1934 M\u00fcnster) \u00e8 un comune svizzero di 6\u00a0444 abitanti del Canton Lucerna, nel distretto di Sursee; comprende una parte del lago di Hallwil. Il 1\u00ba gennaio 2004 ha inglobato il comune soppresso di Schwarzenbach, il 1\u00ba gennaio 2009 quello di Gunzwil e il 1\u00ba gennaio 2013 quello di Neudorf.\nRadio Berom\u00fcnster.\nNel 1931 nel territorio comunale fu costruito il trasmettitore a onde medie della radio svizzera tedesca, detta perci\u00f2 anche \"Radio Berom\u00fcnster\".\nPer questo motivo il nome di Berom\u00fcnster compariva normalmente sul quadrante delle radio fino all'affermazione dei sintonizzatori digitali.\nIl centro trasmettitore (\"Landessender Berom\u00fcnster\") non \u00e8 pi\u00f9 in funzione dal 29 dicembre 2008. L'antenna \u00e8 oggi chiamata Torre di Blosenberg."}
{"id": "204920", "revid": "128334", "url": "https://it.wikipedia.org/wiki?curid=204920", "title": "Avulsione", "text": "L'avulsione \u00e8 un modo di acquisizione di un diritto reale di propriet\u00e0.\nDescrizione.\nNel diritto romano, l'avulsio, indicava il fenomeno naturale del distacco di una parte di un fondo rivierasco ad opera di un fiume, e l'unione della parte distaccata con un fondo posto pi\u00f9 a valle. In tal caso, secondo il diritto del periodo classico la propriet\u00e0 della parte del fondo distaccata permaneva in capo al proprietario originario.\nNel diritto del periodo post classico, qualora la parte del fondo a monte si unisca saldamente al fondo a valle attraverso le radici degli alberi, la propriet\u00e0 si acquista a favore del proprietario del fondo a valle.\nIl principio valevole per il periodo classico \u00e8 descritto dal giurista romano Gaio nelle sue Istituzioni: \nIl principio valevole per il periodo postclassico \u00e8 descritto nelle Istituzioni giustinianee:"}
{"id": "204921", "revid": "767487", "url": "https://it.wikipedia.org/wiki?curid=204921", "title": "Mosen (Hitzkirch)", "text": "Mosen (toponimo tedesco) \u00e8 una frazione di 284 abitanti del comune svizzero di Hitzkirch, nel distretto di Hochdorf (Canton Lucerna).\nStoria.\nFino al 31 dicembre 2008 \u00e8 stato un comune autonomo che si estendeva per 1,73\u00a0km\u00b2; il 1\u00ba gennaio 2009 \u00e8 stato aggregato al comune di Hitzkirch assieme agli altri comuni soppressi di Gelfingen, H\u00e4mikon, M\u00fcswangen, Retschwil e Sulz."}
{"id": "204926", "revid": "1776051", "url": "https://it.wikipedia.org/wiki?curid=204926", "title": "Ermensee", "text": "Ermensee (toponimo tedesco) \u00e8 un comune svizzero di 892 abitanti del Canton Lucerna, nel distretto di Hochdorf."}
{"id": "204927", "revid": "125857645", "url": "https://it.wikipedia.org/wiki?curid=204927", "title": "Amicizia", "text": "Con il termine amicizia si indica un tipo di relazione interpersonale, accompagnata da un sentimento di fedelt\u00e0 reciproca tra due o pi\u00f9 persone, caratterizzata da una carica emotiva. In quasi tutte le culture, l'amicizia viene percepita come un rapporto basato sul rispetto, la sincerit\u00e0, la fiducia, la stima e la disponibilit\u00e0 reciproca. Il tema dell'amicizia \u00e8 al centro di innumerevoli opere dell'arte e dell'ingegno; fu trattato in filosofia da Aristotele e Cicerone ed \u00e8 oggetto di canzoni, testi letterari, opere filmiche e via dicendo. Il suo opposto \u00e8 l'inimicizia.\nL'amicizia nello sviluppo dell'individuo.\nNel divenire dello sviluppo dell'emotivit\u00e0 individuale, le amicizie vengono dopo il rapporto con i genitori e prima dei legami di coppia che si stabiliscono alla soglia della maturit\u00e0. Nel periodo che intercorre fra la fine dell'infanzia e l'inizio dell'et\u00e0 adulta, gli amici sono spesso la componente pi\u00f9 importante della vita emotiva dell'adolescente, e spesso raggiungono un livello di intensit\u00e0 mai pi\u00f9 eguagliato in seguito. Queste amicizie si stabiliscono il pi\u00f9 delle volte, ma non necessariamente, con individui dello stesso sesso ed et\u00e0. Le prime forme d'amicizia si possono avere anche nei primi anni di vita quando i bambini condividono gli stessi giochi e le stesse esperienze ludiche e di crescita. I bimbi piccoli incontrano i loro coetanei all'interno del nido e con loro instaurano delle semplici relazioni che ancora non si possono definire amicizia.\nDue bambini che giocano insieme entrano in relazione e si conoscono a vicenda. Con l'ingresso nella scuola materna, i bambini imparano le abilit\u00e0 fondamentali che servono per lo sviluppo e la nascita delle nuove amicizie. Negli anni della scuola materna preferiscono stare insieme ad alcuni bambini rispetto ad altri e nelle sezioni nascono anche i primi gruppi di amici. Nella scuola elementare i bambini trascorrono molte ore con i loro compagni e cercano punti di riferimento all'interno della classe. Solitamente il punto di riferimento \u00e8 un compagno dello stesso sesso, ma pu\u00f2 anche accadere che nascano amicizie tra coetanei di sesso differente. Le amicizie alla fine della scuola elementare sono ormai consolidate e di solito destinate a cambiare con l'ingresso nella scuola media. I bambini instaurano amicizie coi coetanei o con altri bimbi di et\u00e0 differente anche in altri luoghi come nei parchi o nelle ludoteche.\nVarianti culturali.\nCome si diceva un gruppo di amici consiste di due o pi\u00f9 persone gratificate a stare insieme da sentimenti di cameratismo, esclusivit\u00e0 e reciproco interesse. Ci sono varie \"gradazioni\" e \"sfumature\" nei modi di intendere questo sentimento, tanto che, nelle varie culture, ci sono da sempre stati diversi modi di intendere e manifestare l'amicizia.\nRussia.\nIn Russia \u00e8 usanza accordare a pochissime persone la qualifica di amico. Solo fra amici ci si chiama per nome (o col diminutivo o soprannome) mentre fra semplici \"conoscenti\" ci si chiama usando il nome completo, a cui si aggiunge anche il patronimico. Gli amici possono essere colleghi di lavoro da lungo tempo, vicini con cui si scambiano visite o inviti a pranzo, ecc. Il contatto fisico fra amici \u00e8 considerato cosa del tutto normale anche fra persone dello stesso sesso, che si abbracciano, si baciano e camminano in pubblico a braccetto o mano nella mano, senza il minimo imbarazzo o connotazione di tipo sessuale. Secondo uno scritto di Oleg Kharkhordin sulle implicazioni politiche dell'amicizia, ai tempi del regime stalinista le amicizie erano viste con un certo sospetto, in quanto la fedelt\u00e0 fra amici poteva essere in contrasto con la fedelt\u00e0 al Partito. \"Per definizione un amico \u00e8 una persona che non ti abbandona nemmeno quando \u00e8 direttamente minacciata, una persona a cui si possono fare tranquillamente confidenze di ogni tipo, una persona che non ti tradir\u00e0 mai, nemmeno se messa sotto pressione\". In un certo senso l'amicizia divenne l'ultimo valore-baluardo del dissenso politico in Unione Sovietica.\nAsia.\nAnche in Medio Oriente ed Asia centrale l'amicizia fra maschi, sebbene meno stretta che in Russia, tende ad essere particolarmente intima, e si accompagna con una grande quantit\u00e0 di effusioni fisiche di natura non sessuale, tenersi per mano, dormire insieme, abbracciarsi ecc.\nPaesi occidentali.\nIn Occidente i contatti fisici intimi hanno assunto nell'ultimo secolo una connotazione decisamente \"sessuale\" e praticarli fra amici \u00e8 considerato un tab\u00f9. Tuttavia un modo appena accennato, quasi \"rituale\", di abbracciarsi e baciarsi pu\u00f2 essere accettato, anche se solo in determinati contesti; comunque tra le femmine \u00e8 maggiormente diffuso l'uso di gesti intimi anche in amicizia (come il tenersi per mano o baciarsi sulle guance) ed \u00e8 anche socialmente accettato come modo normale di esprimere tale sentimento mentre lo stesso non accade invece nelle amicizie instaurate tra maschi dove al contrario gesti intimi affettivi sono molto rari (se non completamente assenti) e comunque non considerati una consuetudine dalla collettivit\u00e0 come accade invece per le . \u00c8 in aumento per\u00f2, lo scambio di gesti affettivi tra maschi e femmine specie nell'adolescenza. Fanno eccezione i bambini, la cui amicizia pu\u00f2 tradursi in manifestazioni di stretta intimit\u00e0 anche tra maschi, che vengono per\u00f2 abbandonate in seguito per uniformarsi alle convenzioni sociali.\nPseudo amicizie.\nSebbene nell'accezione originaria il termine indichi l'amicizia fra individui, viene a volte usato anche nel contesto delle relazioni politiche per indicare una particolare condizione delle relazioni fra stati o popoli (si veda l'amicizia \"franco-tedesca\") legati da affinit\u00e0 e comuni interessi. A questo riguardo vale citare una celebre affermazione dello statista inglese Benjamin Disraeli che ebbe a dire: \"Le nazioni non hanno mai amici stabili e nemmeno nemici stabili. Solo interessi permanenti.\"\nAltro esempio \u00e8 l'amico immaginario, che consiste, sempre nell'ambito infantile, ad immaginare un amico, presente esclusivamente nella fantasia dell'immaginante, spesso molto fantasioso.\nA volte l'amico immaginario pu\u00f2 creare problemi alla psiche, dato che il bambino cerca di convincersi sempre di pi\u00f9 della sua esistenza, tanto da crederci quasi letteralmente e trattandolo come una persona vera, ad esempio tenendo il suo posto come se vi fosse seduto, o anche parlargli in maniera seria o rivelargli i propri segreti, talvolta l'amico immaginario pu\u00f2 anche essere una persona reale con cui per\u00f2 di fatto non si hanno rapporti o se ne hanno di molto pi\u00f9 leggeri.\nLetteratura.\nDi seguito alcune opere letterarie in cui viene trattato il tema dell'amicizia:\nMusica.\nDi seguito alcuni cantanti italiani che hanno trattato il tema dell'amicizia:"}
{"id": "204928", "revid": "834", "url": "https://it.wikipedia.org/wiki?curid=204928", "title": "Jolanda Steblovnik", "text": ""}
{"id": "204930", "revid": "3082", "url": "https://it.wikipedia.org/wiki?curid=204930", "title": "Sabellianesimo", "text": ""}
{"id": "204931", "revid": "3082", "url": "https://it.wikipedia.org/wiki?curid=204931", "title": "Marcello di Ancyra", "text": ""}
{"id": "204932", "revid": "104485", "url": "https://it.wikipedia.org/wiki?curid=204932", "title": "Monarchismo", "text": "Il monarchismo \u00e8 la concezione politica che ritiene la monarchia come la migliore forma di governo. \nUn monarchico sostiene la necessit\u00e0 che un paese sia retto da un sovrano a prescindere dalla particolare persona che, in un dato momento e contesto, detiene tale carica; in questo senso si distingue dal lealismo, inteso come fedelt\u00e0 a un determinato monarca, e si oppone al repubblicanesimo.\nStoria.\nLa forma istituzionale monarchica \u00e8 tra le pi\u00f9 antiche istituzioni politiche al mondo."}
{"id": "204933", "revid": "124123", "url": "https://it.wikipedia.org/wiki?curid=204933", "title": "Arthur Bloch", "text": "Biografia.\nDal 1986 \u00e8 il produttore e direttore della serie televisiva \"Thinking Allowed PBS\". \nOpera.\nIl primo libro di Bloch sulla fortunata serie \u00e8 \"La legge di Murphy\" del 1988, la cui traduzione italiana \u00e8 di Luigi Spagnol, pubblicato da Longanesi. Nel 1989 venne pubblicato \"Il secondo libro di Murphy\" seguito l'anno successivo da \"Il terzo libro di Murphy. Altre pessime ragioni per cui il mondo va comunque avanti!\". Dal 1993 al 1998 (ad esclusione del 1995) Bloch pubblica la serie di agende di Murphy (il cui titolo \u00e8 \"L'agenda di Murphy\" seguita dall'anno successivo alla stampa del libro). \"La legge di Murphy\" per la collana SuperPocket viene pubblicato nel 1997. Nel 1999 esce \"L'agenda di Murphy del 2000\", illustrata da Niccol\u00f2 Barbiero.\nPer Arnoldo Mondadori Editore esce nel 2000 \"Il piccolo libro delle leggi di Murphy\". Nel frattempo la Longanesi continua a stampare le agende illustrate (l'ultima nel 2014). Nel 2002 viene pubblicato \"La legge di Murphy per la sinistra\" e nel 2003 \"Il libro che vi cambier\u00e0 la vita (se ci credete...)\", la cui traduzione \u00e8 affidata a Riccardo Cravero. Sempre di Cravero \u00e8 la traduzione di \"Buon compleanno, Murphy!\" (2005)."}
{"id": "204935", "revid": "1305772", "url": "https://it.wikipedia.org/wiki?curid=204935", "title": "World Grand Prix", "text": ""}
{"id": "204941", "revid": "1305772", "url": "https://it.wikipedia.org/wiki?curid=204941", "title": "Tempio (mormonismo)", "text": "Nel mormonismo il tempio \u00e8 un edificio di culto che rappresenta la \"Casa di Dio\" sulla Terra.\nI templi rappresentano una parte significativa della storia, dottrina e liturgia del mormonismo e molte confessioni\ndi questa corrente religiosa hanno costruito dei templi o hanno avuto progetti in proposito. \nL'esatta destinazione di questi edifici per\u00f2 varia a seconda della confessione religiosa considerata.\nUtilizzi.\nI Templi hanno avuto numerosi utilizzi nel movimento mormone, sia oggi che nella storia. Questi scopi sono:\nStoria.\nIl primo tempio edificato dalla Chiesa mormone, dedicato nel 1836, fu quello di Kirtland, Ohio, l'unico completato durante la vita di Joseph Smith. In seguito fu abbandonato a causa delle persecuzioni che subirono i mormoni ed oggi appartiene alla Comunit\u00e0 di Cristo. Il secondo tempio mormone fu quello di Nauvoo, nello Stato dell'Illinois completato nel 1845 per poi venire abbandonato tre mesi dopo a causa dell'esodo verso le Montagne Rocciose della Chiesa. Subito dopo venne dato alle fiamme dai persecutori dei mormoni. Nel 2002 venne riedificato dalla Chiesa mormone che riprodusse fedelmente le fattezze esterne dell'edificio originario.\nJoseph Smith dedic\u00f2 un sito che chiam\u00f2 Adam-Ondi-Aman a Independence (Missouri), alla costruzione di un tempio speciale che secondo le sue parole dovrebbe diventare il centro di una \"nuova Gerusalemme\". In questa valle accanto al tempio principale, dedicato alla discesa di Ges\u00f9 Cristo dal cielo, ci saranno altri templi adibiti alle celebrazioni dei riti per i defunti.\nChiesa di Ges\u00f9 Cristo dei santi degli ultimi giorni.\nIl tempio, per la Chiesa di Ges\u00f9 Cristo dei santi degli ultimi giorni \u00e8 un santuario riservato alla celebrazioni di riti escatologici considerati di particolare sacralit\u00e0, quali il suggellamento del matrimonio eterno, l'investitura (in passato chiamata dotazione) ed il battesimo vicario in favore dei propri antenati defunti. Per questi motivi, inoltre, l'accesso all'interno del tempio viene limitato ai soli santi degli ultimi giorni in possesso di un'autorizzazione rilasciata dalle competenti autorit\u00e0 ecclesiastiche.\nAttualmente, la Chiesa di Ges\u00f9 Cristo dei santi degli ultimi giorni ha edificato, e in funzione, 134 templi in tutto il mondo e ha in progetto, o in costruzione, altri 23. In Europa, dal 1955 al 2010, sono stati dedicati 11 templi, mentre un nuovo tempio \u00e8 stato annunciato in Portogallo nel 2010. Il 4 ottobre 2008, durante la Conferenza generale, il presidente Thomas S. Monson annunci\u00f2 la costruzione del primo tempio italiano a Roma, il 12\u00ba in Europa, completato nel gennaio del 2019.\nRiti escatologici.\nI riti celebrati nei templi vengono chiamati ordinanze e comprendono alcune cerimonie, come ad esempio il battesimo vicario in favore delle persone morte che non hanno avuto la possibilit\u00e0 di ricevere il battesimo quando erano in vita, o anche il suggellamento, ossia il matrimonio eterno che, secondo l'ideologia mormona, pu\u00f2 durare non solo per il tempo della vita su questa terra, ma per tutta l'eternit\u00e0.\nI riti, le preghiere e le ordinanze celebrate all'interno dei templi mormoni sono riservati, i membri della chiesa non possono parlare di tali funzioni al di fuori del tempio. Queste cerimonie, sono considerate molto sacre dai mormoni, che quindi non ritengono opportuno parlarne con altre persone al di fuori del tempio. Per accedere all'interno dei templi mormoni, \u00e8 necessario essere battezzati nella chiesa mormona, essere degni (rispettare tutti i comandamenti) e, solo dopo il superamento di un'intervista con un'autorit\u00e0 ecclesiastica locale, ricevere una raccomandazione che attesta che il membro della Chiesa in questione \u00e8 \"degno\" di entrare nel tempio.\nLa differenza con la comune cappella.\nDunque, a differenza del tempio, la comune \"cappella\" mormone (anche detta \"casa di riunione\" o \"chiesa\"), oltre ad essere la sede delle funzioni domenicali (in particolare della somministrazione dell'eucaristia) e delle regolari attivit\u00e0 della Chiesa mormone, \u00e8 aperta all'ingresso di tutti, mormoni e non.\nTempli nelle confessioni minori del mormonismo.\nAltre confessioni religiose del mormonismo, oltre alla Chiesa di Ges\u00f9 Cristo dei santi degli ultimi giorni, posseggono edifici di culti denominati templi.\nComunit\u00e0 di Cristo.\nLa Comunit\u00e0 di Cristo (precedentemente denominata Chiesa riorganizzata di Ges\u00f9 Cristo dei santi degli ultimi giorni) possiede due templi. Diversamente dalla Chiesa di Ges\u00f9 Cristo dei santi degli ultimi giorni, questi templi sono aperti al pubblico e non ospitano la celebrazione di riti religiosi, eccezion fatta, per il rito dell'eucaristia, celebrato occasionalmente in questi edifici, e della preghiera quotidiana per la pace.\nChiesa di Cristo (Lotto del Tempio).\nJoseph Smith dedic\u00f2 un lotto di terreno ad Indipendence, Missouri, per la costruzione del tempio della \"Nuova Gerusalemme\". Questo lotto \u00e8 di propriet\u00e0 della \"Chiesa di Cristo (Lotto del Tempio)\"\nSebbene questa comunit\u00e0 religiosa, di circa 5000 membri, abbia progettato la costruzione di un tempio sul lotto del tempio sin dagli inizi del XX secolo, procedendo anche agli scavi delle fondamenta, fu costretta ad abbandonare il piano sia per le difficolt\u00e0 economiche incontrate durante la grande depressione, sia per uno scisma interno che caus\u00f2 la costituzione della \"Chiesa di Cristo con il messaggio di Elia\" Attualmente, la Chiesa del lotto del tempio si ritiene custode del lotto sino a quando, prima della seconda venuta di Ges\u00f9 Cristo, si costituir\u00e0 una sola organizzazione di santi degli ultimi giorni che riunisca le diverse confessioni del mormonismo.\nChiesa di Ges\u00f9 Cristo dei santi degli ultimi giorni (strangita).\nLa Chiesa strangita, attualmente composta da qualche centinaio di persone, intraprese i lavori per la costruzione di un tempio nella loro sede principale a Voree, Wisconsin, alla fine della prima met\u00e0 del XIX secolo. I piani per la costruzione di un altro tempio nella isola di Beaver, sita nel lago Michigan erano stati concepiti precedentemente alla loro espulsione. La Chiesa strangita non ha pi\u00f9 progettato la costruzione di un tempio dalla morte del loro profeta James J. Strang."}
{"id": "204942", "revid": "1318658", "url": "https://it.wikipedia.org/wiki?curid=204942", "title": "Caruaru", "text": "Caruaru \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca. Conosciuta come \"Princesa do Agreste\" (Principessa dell'Agreste) e \"Capital do Forr\u00f3\", \u00e8 la pi\u00f9 importante citt\u00e0 dell'Agreste pernambucano. Il santo patrono \u00e8 \"Nossa Senhora das Dores\".\nDichiarata dall'UNESCO uno dei maggiori centri di arti visive delle americhe \u00e8 anche sede di uno dei pi\u00f9 grandi mercati popolari del Brasile. La citt\u00e0 si anima tutti gli anni nel mese di giugno per il S\u00e3o Jo\u00e3o (in onore di San Giovanni), quando viene organizzato una festa di carattere rurale, dove i partecipanti amano mascherarsi da contadini e cimentarsi nel ballo del Forr\u00f3."}
{"id": "204943", "revid": "339392", "url": "https://it.wikipedia.org/wiki?curid=204943", "title": "Rajna Kabaiwanska", "text": ""}
{"id": "204944", "revid": "230824", "url": "https://it.wikipedia.org/wiki?curid=204944", "title": "Templi Mormoni", "text": ""}
{"id": "204945", "revid": "15756", "url": "https://it.wikipedia.org/wiki?curid=204945", "title": "Hyssopus", "text": "L'issopo (\"Hyssopus\"), pronuncia iss\u00f2po, \u00e8 un genere di circa 10-12 specie di piante semi-boscose nella famiglia Lamiaceae, native del Mar Mediterraneo orientale all'Asia centrale. Sono piante aromatiche, con i gambi ramificati eretti di lunghezza di fino a 60 centimetri coperti di capelli fini alle punte. Le foglie sono oblunghe e strette, di 2-5 centimetri di lunghezza. Un piccolo fiore azzurro cresce nella parte superiore dei rami durante l'estate. La specie di gran lunga pi\u00f9 nota \u00e8 l'erba d'issopo (\"H.officinalis\"), ampiamente coltivato fuori della propria zona natale nel Mediterraneo.\nEtimologia.\nLa parola issopo si pu\u00f2 far risalire sia alla lingua greca \"hyssopos\", che significa \"aspetto a freccia\", sia alla lingua israelita \"esob\", che significa \"origano\", anche se vi \u00e8 il dubbio che l'issopo officinalis sia lo stesso dell'issopo descritto nell'Antico Testamento.\nStoria.\nNell'Antico Testamento (Es 12,22), fu usata come pennello per segnare col sangue d'agnello le porte delle famiglie israelitiche che l'angelo distruttore doveva risparmiare in occasione dell'esodo dall'Egitto (la 1\u00b0 Pasqua). Tradizionalmente la pianta d'issopo era usata in rametti riuniti come aspersorio e utilizzata nelle purificazioni.\nNel Nuovo Testamento, (Giovanni 19,29) si dice che una spugna impregnata di aceto fu fissata su una canna di issopo e offerta da bere a Ges\u00f9 in croce.\nLa coltura e i suoi usi.\nI semi sono piantati nella stagione invernale. L'issopo pu\u00f2 anche essere fatto crescere tagliando il tallone alla divisione della radice in primavera o autunno. L'issopo dovrebbe svilupparsi al sole su terreno bene lavorato. \u00c8 di breve durata e le piante dovranno essere sostituite ogni pochi anni. Ideale per uso come una barriera o bordo basso all'interno del giardino.\nUso in agricoltura.\nL'issopo si usa in agricoltura perch\u00e9 \u00e8 un buon compagno del cavolo, perch\u00e9 allontana la farfalla bianca del cavolo e secondo Dorothy Corridoio (\"il libro del \"delle erbe, della vaschetta 1972) migliora il rendimento della vigna, se piantata lungo le file, specialmente se il terreno \u00e8 roccioso o sabbioso.\nTuttavia l'issopo sarebbe antagonista dei rapanelli, e quindi non andrebbe seminato in loro vicinanza.\nL'issopo inoltre attrae scarafaggi, moscerini e farfalle, cos\u00ec ha un posto nel giardino selvatico per essere utile nel controllo dei parassiti animali e nel provocare impollinazione senza l'uso dei metodi artificiali.\nUso come spezia e profumo.\nHa un sapore di menta un po' amaro e pu\u00f2 essere aggiunto alle minestre, alle insalate o alle carni, anche se dovrebbe essere usato con parsimonia poich\u00e9 il sapore \u00e8 molto forte.\nEntra nella composizione del liquore Chartreuse.\nL'issopo \u00e8 un ingrediente dell'acqua di Colonia.\nUso medicinale.\nNella medicina popolare si considera che l'issopo abbia le seguenti propriet\u00e0 medicinali:espettorante, carminativo, vasodilatatore periferico, sudoriparo, antinfiammatorio, anti-catarrale, antispastico. Si usava come sedativo negli attacchi epilettici.\n\u00c8 usato nella polmonite e nelle congestioni del naso e della gola con tosse produttiva per le sue propriet\u00e0 espettoranti. Esternamente pu\u00f2 essere applicato alle contusioni per ridurre il gonfiore e il livido.\nUn vecchio rimedio per tagli e ferite era di applicare una poltiglia di issopo battuto con zucchero per ridurre il rischio di tetano. L'olio essenziale fatto con issopo aumenta la vigilanza ed \u00e8 un adatto tonico per distendere i nervi delicatamente nell'esaurimento, nell'affaticamento da superlavoro, negli stati ansiosi e nella depressione nervosa.\nMancano, tuttavia, degli studi idonei che ne confermino l'efficacia.\nL'olio essenziale contiene un chetone, il pino-canfone che a dosi elevate pu\u00f2 causare convulsioni e non va assunto in quantit\u00e0 maggiore che la dose massima suggerita. Si consiglia, inoltre, di non assumerlo se non dietro prescrizione medica e mai in gravidanza.\nPrincipi attivi.\nI costituenti attivi sono un olio volatile, flavonoidi, tannino e una sostanza amara, la marrubina. Si usa prenderlo come un t\u00e8 forte fatto con le parti superiori fiorite.\nL'olio essenziale d'issopo ha composizione assai variabile ma risulta possibile suddividerlo in tre gruppi: uno con prevalenza di pinocanfone (di cui fanno parte le piante provenienti dall'india e dal canada), un altro in cui \u00e8 maggiormente presente l'isopinocanfone (piante d'origine francese) ed uno con fellandrene.\nConservazione.\nL'issopo si pu\u00f2 conservare essiccato. Dovrebbe essere raccolto in un giorno asciutto al culmine della sua maturit\u00e0 quando la concentrazione degli ingredienti attivi \u00e8 pi\u00f9 alta. Dovrebbe essere essiccato rapidamente, lontano dalla luce solare per conservare i suoi ingredienti aromatici ed impedire l'ossidazione di altri prodotti chimici. La buona circolazione di aria \u00e8 richiesta, quale un armadietto di ventilazione con un portello aperto, o una stanza soleggiata, con una temperatura da 20-32\u00a0\u00b0C. Cos\u00ec dovrebbe essiccare in circa sei giorni, se si lascia di pi\u00f9 scolorisce e perde il suo sapore. Secco va immagazzinato in contenitori puliti, asciutti, etichettati. Chiuso ermeticamente si conserva per 12-18 mesi.\nBibliografia.\nBruni A., Nicoletti M.: Dizionario ragionato di erboristeria e di fitoterapia; Piccin, Padova 2003"}
{"id": "204946", "revid": "2067734", "url": "https://it.wikipedia.org/wiki?curid=204946", "title": "Lorenzo Mascheroni", "text": "I suoi contributi pi\u00f9 importanti riguardano l'analisi matematica, con studi legati al calcolo integrale e ai logaritmi naturali, la Scienza delle costruzioni con i suoi studi originali sul calcolo a rottura degli archi e la geometria, con la dimostrazione che i problemi risolubili con riga e compasso si possono risolvere anche solo con il compasso.\nBiografia.\nPrimo di quattro figli, Lorenzo Mascheroni nacque a Bergamo nella frazione di Castagneta il 13 maggio 1750 da Giovanni Paolo, un ricco proprietario terriero di una famiglia originaria della Val Brembana, e da Maria Ceribelli. Fu ordinato abate a 17 anni e sacerdote a 24. Sin dal 1773 inizi\u00f2 la carriera di insegnante, anzitutto di retorica al Seminario di Bergamo e poi al Collegio Mariano, prestigioso istituto cinquecentesco, oggi trasformato nel liceo classico \"Paolo Sarpi\". Abbandonate subito le sterili formulazioni della filosofia scolastica, svilupp\u00f2 la passione per le scienze sperimentali e l'analisi matematica, forse propiziata dall'ammissione all'Accademia degli Eccitati di Bergamo il 3 settembre 1775. Nel 1778 pass\u00f2 all'insegnamento di Filosofia, che all'epoca comprendeva anche logica, metafisica e fisica. Il curriculum di studi del Collegio Mariano fu profondamente rinnovato nel 1784, anche per l'influsso del Mascheroni, che negli anni precedenti era stato coinvolto nella formulazione dei nuovi programmi didattici e nelle controversie con gli insegnanti tradizionalisti. Nel nuovo ordinamento Mascheroni divent\u00f2 lettore di Fisica e Fisica Sperimentale. Poco dopo pubblic\u00f2 il fondamentale trattato matematico sulla statica delle strutture ad arco \"Nuove ricerche sull'equilibrio delle volte\", Bergamo 1785. Successivamente scrisse testi di analisi matematica e di geometria.\nNel 1786 fu nominato professore di algebra e geometria all'Universit\u00e0 di Pavia, dove insegnavano Lazzaro Spallanzani e Alessandro Volta. La nomina, quindi, costitu\u00ec un riconoscimento del Mascheroni fra i principali scienziati illuministi. Dal 1788 al 1791 fu anche a capo dell'Accademia pavese degli Affidati, mentre dal 1789 al 1793 fu anche rettore dell'universit\u00e0. Tra gli onori di quegli anni ci fu la nomina ad Accademico di Padova, membro dell'Accademia Reale di Mantova e della Societ\u00e0 Italiana delle Scienze.\nEbbe anche una carriera politica, essendo stato eletto nel 1797 deputato della Repubblica Cisalpina, che lo invi\u00f2 a Parigi nel 1798, dove partecip\u00f2 alla commissione incaricata di stabilire definitivamente la lunghezza del metro. Sin dal 1791 era stato stabilito che la lunghezza del meridiano passante per Parigi dovesse risultare pari a 40 milioni di metri, ma per definire accuratamente questa lunghezza erano state avviate misure sperimentali (affidate a Delambre) ed erano necessari calcoli. La commissione concluse i lavori il 10 dicembre 1799, ma Mascheroni non pot\u00e9 tornare in patria a causa dell'occupazione austriaca di Milano, e mor\u00ec l'anno successivo, dopo una breve malattia.\nOpere di scienza delle costruzioni.\nLa prima opera pubblicata da Mascheroni fu il trattato di statica \"Nuove ricerche su l'equilibrio delle volte\", del 1785, per merito della quale gli fu assegnata la cattedra pavese. In questo campo Mascheroni diede contributi originali nella storia della statica delle strutture.\nLe precedenti teorie sulla statica degli archi elaborate dagli ingegneri e trattatisti francesi De la Hire (1712) e da De Belidor (1729) prevedevano il meccanismo di rottura degli archi per slittamento dei conci dovuto a scarsa resistenza all'attrito.\nMascheroni propose e svilupp\u00f2 il meccanismo di rottura degli archi per formazione di cerniere plastiche, con rotazione degli elementi strutturali dell'arco e dei suoi appoggi.\nLe teorie di Mascheroni furono poi sviluppate dai pi\u00f9 illustri studiosi di scienza delle costruzioni, fra i quali il veronese Leonardo Salimbeni (1780) e i francesi Claude-Louis Navier (1826) ed E. Mery (1840).\nLa sperimentazione su modelli di arco ricostruiti in laboratorio, sviluppata nell'Ottocento ed in tempi recenti, ha dato ragione alla Teoria della rottura degli archi di Mascheroni, che storicamente rappresenta un contributo originale della scienza italiana alla Meccanica delle strutture.\nAnche di recente l'inglese Jacques Heyman (\"The masonry arch\", Ellis horwood, Chichester, 1982), il francese Massonnet e gli italiani Benvenuto (1981) e di Pasquale hanno confermato la validit\u00e0 teorica e sperimentale della statica degli archi ideata da Mascheroni, che ha permesso di mettere a punto gli attuali criteri di verifica strutturale degli archi e volte in muratura, che si fondano sullo studio dei loro criteri di rottura con formazione di cerniere plastiche.\nOpere matematiche.\nMascheroni contribu\u00ec a divulgare e sviluppare il calcolo infinitesimale ideato da Leibniz, Newton ed Eulero agli inizi del Settecento. Nel 1790, pubblic\u00f2 \"Adnotationes ad calculum integrale Euleri\" - tra le altre cose vi calcol\u00f2 le prime 32 cifre dello sviluppo decimale della costante di Eulero-Mascheroni, anche se le cifre 19\u201321 non erano corrette (le prime 16 cifre erano appena state calcolate da Eulero nel 1781). La costante di Eulero-Mascheroni compare ripetutamente nella teoria dei numeri e nell'analisi matematica.\nIl suo lavoro pi\u00f9 famoso \u00e8 per\u00f2 \"La geometria del compasso\", del 1797, testo col quale dimostr\u00f2 che tutte le costruzioni geometriche effettuabili con riga e compasso possono essere fatte usando solo il compasso, se si ammette che una retta \u00e8 costruita una volta che ne sono stati definiti due suoi punti. Il suo approccio fu di dimostrare innanzitutto come usare il solo compasso per bisecare un dato arco di cerchio, sommare e sottrarre due segmenti dati, trovare il quarto proporzionale dati tre segmenti, trovare il punto di intersezione di due rette date, e i punti di intersezione tra una retta e un cerchio dati. A questo punto Mascheroni dimostr\u00f2 teoricamente come tutte le costruzioni a suon di riga e compasso possono essere composizioni delle operazioni elementari definite sopra, e quindi ottenute usando solo il compasso.\nNello spirito dell'illuminismo anche quest'opera non \u00e8 fine a s\u00e9 stessa, ma \u00e8 pensata anche per facilitare la costruzione di strumenti di precisione.\nLa prima dimostrazione di questa teoria non si deve per\u00f2 a Mascheroni, ma al misconosciuto matematico danese Georg Mohr, che l'aveva pubblicata nel suo \"Euclides Danicus\" del 1672. Tale opera per\u00f2 rimase sconosciuta fino al 1928, quando ne fu accidentalmente ritrovata una copia. La dimostrazione escogitata dai due matematici \u00e8 diversa; ecco perch\u00e9 il credito pratico per la scoperta va ancora oggi al matematico bergamasco.\nProduzione letteraria.\nMascheroni fu un agile poeta in lingua italiana e latina, anche se la maggior parte delle sue opere furono di circostanza: perfino la \"Geometria del Compasso\" ebbe una dedica a Napoleone composta in versi.\nLa sua opera poetica pi\u00f9 celebre, per\u00f2, fu \"L'invito di Dafni Orobiano a Lesbia Cidonia\", un'epistola in 529 endecasillabi sciolti pubblicata nel 1793, con cui il poeta (in Arcadia: Dafni Orobiano) invita la contessa Paolina Secco Suardo Grismondi (in Arcadia: Lesbia Cidonia) a visitare le collezioni di storia naturale e i gabinetti scientifici dell'ateneo pavese. L'opera nasce dalla volont\u00e0 tipica dell'illuminismo di diffondere la cultura scientifica anche fra la gente comune interessata alla cultura. L'opera di Mascheroni, giudicata dai contemporanei come i \"pi\u00f9 bei versi sciolti di questo secolo\", ebbe pi\u00f9 di 500 ristampe, fra il 1793 e il 1900. Passato il gusto illuministico, fu stroncata come un semplice catalogo in versi delle collezioni pavesi.\nIl museo di storia naturale di Pavia, la cui realizzazione era stata avviata dallo Spallanzani dal 1771, quando riusc\u00ec ad ottenere una prima collezione dono dell'imperatrice Maria Teresa d'Austria, fu una realizzazione di grande importanza scientifica e culturale, visitata da scienziati, principi, nobildonne di tutta Europa e dallo stesso imperatore d'Austria nel 1784. La dotazione annua per l'accrescimento delle collezioni pass\u00f2 dalle 1200 lire annue del 1786 alle 6000 del 1794, forse non casualmente l'anno successivo alla diffusione in tutta Europa dell'Invito. Certo un buon successo per il rettore Mascheroni.\nUno degli ammiratori dell'Invito fu Stendhal, che cita questi versi in Rome, Naples, Florence, lettera del 16 dicembre 1816:\n&lt;poem&gt;\nQuanto nell'Alpe e nelle aeree rupi\nNatura metallifera nasconde;\nQuanto respira in aria, e quanto in terra\nE quanto guizza negli acquosi regni\nTi fia schierato all'occhio: in ricchi scrigni\nCon avveduta man l'ordin dispose\nDi tre regni le spoglie. Imita il ferro\nCrisoliti e rubin; sprizza dal sasso\nIl liquido mercurio; arde funesto\nL'arsenico; traluce ai sguardi avari\nDalla sabbia nativa il pallid'oro.\nCh\u00e9 se ami pi\u00f9 dell'eritrea marina\nLe tornite conchiglie, inclita ninfa,\nDi che vivi color, di quante forme\nTrassele il bruno pescator dall'onda!\nL'aurora forse le spruzz\u00f2 di misti\nRaggi, e god\u00e9 talora andar toccando\nCon la rosata man le cave spire.\nUna del collo tuo le perle in seno\nEduc\u00f2 verginella; all'altra il labbro\nDella sanguigna porpora ministro\nSplende; di questa la rugosa scorza\nStette con l'or sulla bilancia, e vinse.\n&lt;/poem&gt;\nMascheroni e Napoleone \"matematico\".\nDurante la campagna d'Italia Napoleone incontr\u00f2 Mascheroni, che gli illustr\u00f2 il suo libro sulla \"Geometria del Compasso\" in corso di stampa con la dedica a \"Bonaparte italico\". Ne fece sfoggio appena incontr\u00f2 a Parigi i famosi matematici Joseph-Louis Lagrange e Pierre-Simon Laplace, l'11 febbraio 1797, subito dopo la festa per il trattato di Campoformio. Il povero Laplace dovette esclamare: \u00ab Nous attendions tout de vous, G\u00e9n\u00e9ral, except\u00e9 des le\u00e7ons de Mat\u00e9matiques \u00bb. Il libro di Mascheroni fu tradotto immediatamente in francese e stampato dall'editore Carette (Parigi 1798).\nFra gli storici della matematica, inoltre, ci sono vivaci discussioni su alcuni teoremi di geometria, attribuiti a Napoleone, ma forse dovuti a Mascheroni. In particolare il teorema di Napoleone \u00e8 uno dei pochissimi teoremi significativi sui triangoli prodotti dopo i Greci."}
{"id": "204958", "revid": "135224", "url": "https://it.wikipedia.org/wiki?curid=204958", "title": "Adobe (mattone)", "text": "Ladobe o adobo (dall' \u0627\u0644\u0637\u0648\u0628 \"cotto\") \u00e8 l'impasto di argilla, sabbia e paglia essiccata al sole utilizzata da molte popolazioni in ogni epoca per costruire mattoni.\nLa citt\u00e0 pi\u00f9 antica ad oggi conosciuta, \u00c7atalh\u00f6y\u00fck, in Anatolia, del VII millennio a.C., aveva case costruite in adobe. In Spagna \u00e8 caratteristica delle zone secche sud-orientali.\nIn Italia \u00e8 caratteristica in Sardegna, dove viene chiamato ladiri, e soprattutto in Sicilia, portato dalle dominazioni Cartaginesi prima e Arabe poi.\n\u00c8 molto utilizzata anche nelle regioni semidesertiche dell'Africa e dell'America Centrale.\nParticolarmente in Messico le \"casas de adobe\" sono tutt'oggi patrimonio di molte famiglie che si tramandano questa tradizione da tempo immemore. Mescolare il \"pasto seco\" (erba secca) con il fango permette di creare la giusta consistenza, grande resistenza alle intemperie ed inoltre evita che i blocchi, una volta solidificatisi, tendano a rompersi. In seguito i blocchi vengono fatti aderire tra loro con del fango per innalzare dei muri. Attualmente alcuni architetti continuano ad utilizzare muri di adobe in combinazione con il cemento, colonne e lastre di cemento a causa delle sue caratteristiche.\nCaratteristiche.\nSi fabbrica con terra argillosa e acqua, usando uno stampo, e si lascia essiccare al sole. Per evitare che si secchi eccessivamente, i mattoni vengono avvolti in un involucro costituito da crine di cavallo. Le dimensioni corrette dei mattoni devono essere tali che il bracciante li possa maneggiare con una sola mano.\nL'adobe ha un'importante peculiarit\u00e0 termica che gli permette di mantenere il calore durante l'inverno e rilasciarlo durante l'estate, mantenendo una temperatura fresca in tutte le stagioni.\nPu\u00f2 sciogliersi con la pioggia, per cui generalmente richiede una manutenzione continua che solitamente si effettua con strati di fango. Non \u00e8 corretto invece realizzare la protezione con impasto di cemento, dato che lo strato risultante risulta poco permeabile al \"vapor d'acqua\" e conserva l'umidit\u00e0 interna, per cui si potrebbe provocare lo sfaldamento dell'adobe dall'interno.\nNaturalmente l'adobe \u00e8 molto economico e permette di fabbricarsi da soli i materiali per costruire la propria casa. Anticamente, nei giorni nei quali non c'erano attivit\u00e0 da svolgere nei campi, i lavoratori fabbricavano mattoni di adobe, che poi venivano venduti a chi avesse avuto intenzione di costruirsi una casa.\nAttualmente si costruiscono con un maggior controllo della composizione, utilizzando un rapporto del 15% di argilla, 10-30% di limo e 55-75% di sabbia, senza aggiunta di alcun tipo di paglia o altri elementi all'impasto.\nEtimologia.\nLa parola \"adobe\" esiste da circa quattromila anni, senza sostanziali variazioni di pronuncia o significato.\nL'origine si pu\u00f2 far risalire all'egiziano medio (ca. 2000\u00a0AC) \"\u025fbt\", \"mattone di fango\". Il termine ha seguito l'evoluzione della lingua in tardo egiziano, demotico o \"pre-copto\" e infine in copto (ca. 600\u00a0AC), dove appare come \u03c4\u03c9\u03c9\u03b2\u03b5 . Passa quindi all'arabo \"a\u1e6d-\u1e6dawbu\" o \"a\u1e6d-\u1e6d\u016bbu\", con l'articolo determinativo \"al-\", \"tuba\", assimilato quindi nello spagnolo medievale come \"adobe\" , probabilmente passando per il mozarabico."}
{"id": "204965", "revid": "110157", "url": "https://it.wikipedia.org/wiki?curid=204965", "title": "Tumbes", "text": " Tumbes, citt\u00e0 posta all'estremo nord del Per\u00f9, \u00e8 capoluogo dell'omonima regione.\nSi trova allo sbocco del r\u00edo Tumbes nel golfo di Guayaquil (oceano Pacifico), a 10 km a sud della frontiera con l'Ecuador e a 1256\u00a0km a nord di Lima.\nPer la sua posizione geografica \u00e8 caratterizzata da un clima caldo-umido per tutto l'anno, con temperature medie di 30\u00a0\u00b0C. \nLa regione di Tumbes \u00e8 stata popolata da tempi precedenti all'Impero Inca ed \u00e8 l'area dove giunsero per la prima volta i \"conquistadores\" spagnoli per colonizzare il paese (Francisco Pizarro nel 1528)."}
{"id": "204969", "revid": "110157", "url": "https://it.wikipedia.org/wiki?curid=204969", "title": "Guayaquil", "text": "Santiago de Guayaquil, nota anche solo come Guayaquil, \u00e8 una citt\u00e0 dell'Ecuador sull'Oceano Pacifico, capoluogo della Provincia del Guayas e del Cantone di Guayaquil.\nCon pi\u00f9 di 3.100.000 abitanti nella sua area metropolitana, \u00e8 la citt\u00e0 pi\u00f9 grande e popolata del Paese e, grazie all'impulso dato dalle attivit\u00e0 collegate al suo porto marittimo che l'hanno trasformata nel centro commerciale pi\u00f9 importante dell'Ecuador, sta vivendo anni di intenso sviluppo che attira lavoratori da altre province ecuadoriane e dai Paesi limitrofi. Per questa ragione Guayaquil \u00e8 nota anche come \"La Perla del Pacifico\".\nGeografia fisica.\nTerritorio.\nGuayaquil \u00e8 situata sulla riva destra di uno dei fiumi pi\u00f9 importanti del Sud America, il fiume Guayas, e si trova ad appena 4 metri sopra il livello del mare nella sua zona pi\u00f9 bassa. Il collegamento con l'Oceano Pacifico \u00e8 assicurato da un braccio di mare noto come Estero Salado, che attraversa Guasmo, la parte occidentale del centro della citt\u00e0, ed i quartieri di Urdesa e Mapasingue.\nLa citt\u00e0 \u00e8 costruita in gran parte su un territorio pianeggiante ed ha alture come il Cerro Santa Ana (sul cui lato orientale sorge il quartiere coloniale di Las Pe\u00f1as, centro storico cittadino), il Cerro del Carmen (dove si trovano il gigantesco monumento \"Coraz\u00f3n de Jes\u00fas\" e gli uffici del principale canale televisivo ecuadoriano Ecuavisa), e il Cerro San Eduardo nella zona nordoccidentale, e pi\u00f9 a ovest il Cerro Azul, punto pi\u00f9 elevato di Guayaquil assieme alle Cittadelle Los Ceibos e Los Olivos.\nClima.\nEssendo una citt\u00e0 posta all'equatore la temperatura si mantiene generalmente calda tutto il periodo dell'anno, per\u00f2 ci sono diversi fattori che comportano comunque 2 periodi climatici ben distinti. Questo deriva dall'essere posta nei pressi della parte di Oceano Pacifico influenzata dalla corrente di Humboldt (fredda), e allo stesso tempo dal Ni\u00f1o (calda), generando cos\u00ec una stagione calda e umida che va da dicembre ad aprile (chiamata inverno), e una pi\u00f9 secca e fresca (estate) che va da maggio a dicembre.\nOrigini del nome.\nUna leggenda narra che il nome Guayaquil derivi dall'unione dei nomi dell'eroico capo indio Guayas e della sua sposa Quil, divenuti simbolo della resistenza indigena che, secondo la tradizione popolare, preferirono lottare fino alla morte piuttosto che sottomettersi ai \"conquistadores\" spagnoli.\nTuttavia l'esistenza di un piccolo villaggio situato nelle vicinanze di Yaguachi, chiamato proprio Guayaquil, \u00e8 stato oggetto di numerose ricerche da parte di storiografi e studiosi i quali sono concordi nell'affermare che al momento dell'arrivo degli europei, fosse governato da un capo trib\u00f9 chiamato Guayaquil. Scoperta la vera origine del nome, l'unico dubbio a rimanere \u00e8 se il nome fosse stato dato prima al villaggio o prima al suo capo. Ad ogni modo, nelle cronache di V\u00e9liz Mendoza, pare assodato che il toponimo fosse indicato almeno sette volte in alcuni documenti risalenti a prima del 1534.\nStoria.\nColonialismo spagnolo.\nDocumenti dell'epoca, seppur in modo vago, sembrano avvalorare la tesi secondo cui la citt\u00e0 fu fondata almeno tre volte a causa di continui incendi e spostata sempre pi\u00f9 a ovest rispetto al fiume Riobamba fino alla sua ultima ricollocazione risalente al 1547 sulla riva destra del fiume Guayas, l\u00e0 dove si trova ancora oggi. Si considera per\u00f2 il 15 agosto del 1534 come data ufficiale della sua fondazione da parte del capitano spagnolo Francisco de Orellana, che le diede il nome di Muy Noble y Muy Leal Ciudad de Santiago de Guayaquil.\nTra la fine del Cinquecento e la fine del Settecento, sotto l'amministrazione coloniale dell'Audiencia Reale di Quito, voluta dal conquistatore Francisco Pizarro, Guayaquil si svilupp\u00f2 come un importante porto della costa sudamericana e la sua popolazione inizi\u00f2 a crescere, seppur in modo non considerevole a causa di ripetuti incendi e attacchi dei pirati inglesi e francesi che all'epoca saccheggiavano le citt\u00e0 affacciate sull'Oceano Pacifico. Molte volte i governatori spagnoli dovettero trattare affinch\u00e9 i pirati non incendiassero la citt\u00e0 portuale, di importanza strategica per l'economia del Vicereame della Nuova Granada e del Vicereame del Per\u00f9, oppure affinch\u00e9 rilasciassero illesi gli ostaggi rapiti. Si registra una terribile epidemia di febbre gialla nel 1709 che mise a dura prova la vita degli abitanti della citt\u00e0.\nLa mattina del 9 ottobre 1820, praticamente senza spargimenti di sangue, un gruppo di civili appoggiati dai Granatieri di Riserva, un battaglione del Vicereame del Per\u00f9 stanziato nella citt\u00e0, neutralizz\u00f2 le Guardie Reali ed arrest\u00f2 le autorit\u00e0 spagnole. Guayaquil fu cos\u00ec la prima citt\u00e0 dell'Ecuador moderno a dichiararsi indipendente. Si costitu\u00ec \"Provincia Libera\", sotto il comando del \"Capo Civile\" Jos\u00e9 Joaqu\u00edn de Olmedo, ed ebbe nella sua estensione territoriale il controllo delle coste ecuadoriane, comprese alcune parti che vanno oltre le frontiere dell'attuale Ecuador, sia al Nord che al Sud.\nDue anni pi\u00f9 tardi, il 24 maggio 1822, il \"libertador\" Sim\u00f3n Bol\u00edvar, dopo lo storico incontro che ebbe con il suo omologo argentino Jos\u00e9 de San Mart\u00edn nella citt\u00e0, un\u00ec la Provincia Libera di Guayaquil - non senza proteste da parte dei cittadini e del loro Capo Civile Olmedo - alla Repubblica della Grande Colombia, nata dal dissolvimento delle colonie spagnole e fondata praticamente sui resti del Vicereame di Nuova Granada, comprendendo gli attuali Venezuela, Colombia, Ecuador e Panam\u00e1. Da quel momento la storia di Guayaquil rimase unita per sempre alle Province che nel 1830 decisero di separarsi dalla Grande Colombia per formare lo Stato indipendente della Repubblica dell'Ecuador.\nI registri della citt\u00e0 ci dicono che nel 1896, scoppi\u00f2 il pi\u00f9 grande incendio della storia di Guayaquil. Le vittime non furono mai contate, mezza citt\u00e0 venne bruciata e distrutta mentre l'altra met\u00e0 fu molto danneggiata.\nEt\u00e0 moderna.\nGuayaquil oggi \u00e8 il principale porto marittimo dell'Ecuador e uno dei pi\u00f9 importanti del Sudamerica oltre ad essere il principale snodo di traffico aeroportuale del Paese, con voli diretti per le Isole Gal\u00e1pagos, e collegamenti per tutti i Paesi sudamericani, nordamericani ed i principali Paesi europei e asiatici. Grazie ai numerosi progetti di \"rigeneraci\u00f3n urbana\" da parte dell'Amministrazione locale avviati negli anni novanta, Guayaquil \u00e8 divenuta oggi, oltre che un importante centro economico internazionale, cuore della finanza ecuadoriana, una meta turistica apprezzata dai visitatori di tutto il mondo.\nI progetti di rimodernizzazione pi\u00f9 importanti sono stati la ristrutturazione del Malec\u00f3n 2000, una passeggiata di 3\u00a0km circa in riva al fiume Guayas, arricchita da numerosi ristoranti, negozi, musei e luoghi di svago e la creazione del Nuovo Parco Storico, una riserva che ospita gli esemplari pi\u00f9 tipici della fauna ecuadoriana oltre che un centro per la conservazione dell'architettura storica e delle tradizioni pi\u00f9 tipicamente indigene, situato tra i fiumi Guayas e Daule in un'area ricca di mangrovie, nel cuore della citt\u00e0.\nMonumenti e luoghi d'interesse.\nUno dei posti pi\u00f9 interessanti per il turismo \u00e8 il \"Malec\u00f3n 2000\". Questa opera \u00e8 un progetto di rigenerazione urbana dell'antico \"Malec\u00f3n\", dove si trovano i grandi monumenti della storia cittadina, musei, giardini, fontane, centri commerciali, ristoranti, bar, terrazze per pranzi e cene, il primo cinema IMAX del Sudamerica, cos\u00ec come moli, dai quali \u00e8 possibile salire su traghetti per navigare sul fiume Guayas, e osservatori.\n\"Las Pe\u00f1as\" \u00e8 il quartiere pi\u00f9 antico di Guayaquil, le sue costruzioni hanno pi\u00f9 di cento anni e risalgono all'epoca del grande incendio del 1896. Da sempre considerato un'area degradata della citt\u00e0, caratterizzata da traffici illeciti e dalla malavita, negli ultimi anni questo quartiere si \u00e8 trasformato, grazie alla volont\u00e0 degli abitanti ed a un progetto di rigenerazione urbana dell'Amministrazione locale, fino a diventare una delle principali attrazioni della citt\u00e0, con la sua scalinata composta da 444 gradini che porta a uno dei pi\u00f9 amati simboli di Guayaquil: il faro collocato sulla cima della collina.\nLa Bah\u00eda, situata nel Centro-Sud della citt\u00e0, \u00e8 un mercato che comprende isolati interi di locali dove si possono acquistare un gran numero di articoli a prezzi scontati. \u00c8 uno dei punti commerciali pi\u00f9 attivi della citt\u00e0. Vicino si pu\u00f2 trovare il Club de la Uni\u00f3n, uno dei club sociali pi\u00f9 esclusivi del paese.\nQuello dell'Alborada \u00e8 il quartiere di classe media pi\u00f9 grande della citt\u00e0. \u00c8 diviso in tredici parti (\"etapas\"). I suoi viali pi\u00f9 importanti sono la Avenida Francisco de Orellana e la Avenida Rodolfo Baquerizo Nazur.\nPer la loro grande attivit\u00e0 commerciale sono degni di nota gli enormi centri commerciali \"La Rotonda\" , \"Plaza Mayor\" , e \"Gran Albocentro\" e negli ultimi anni i nuovi centri commerciali come il \"Mall del Sol\", \"Riocentro\" e \"San Marino\".\nSociet\u00e0.\nEvoluzione demografica.\nOggi Guayaquil \u00e8 una citt\u00e0 cosmopolita in rapida espansione. La sua popolazione nel 2004 era di 2.385.405 abitanti ed attualmente si stima essere di 3.205.105. La popolazione aumenta principalmente a causa dell'arrivo di abitanti di altre zone attirati dall'economia florida e dall'intensa attivit\u00e0 di scambi commerciali dovuti principalmente al porto.\nOltre che dalle altre province dell'Ecuador, Guayaquil attira i flussi migratori di Paesi vicini come Colombia, Per\u00f9, Brasile e recentemente anche Argentina. Il continuo flusso migratorio ha creato anche disagi dovuti alla crescente densit\u00e0 della popolazione, primi fra tutti la microcriminalit\u00e0 e un sempre maggior numero di persone che non hanno un alloggio e sono costrette a vivere su casupole simili a palafitte in riva ai fiumi ed ai loro affluenti.\nIl numero di immigrati compensa comunque quello dei cittadini ecuadoriani che tra il 1998 e il 2003 hanno visto come unica via d'uscita ad una difficile situazione economica del loro Paese, l'emigrazione. Si stima che oggi ci siano circa 3.000.000 di ecuadoriani all'estero, le cui comunit\u00e0 pi\u00f9 significative si trovano a Miami (USA), Madrid (Spagna) e Genova (Italia) a sua volta citt\u00e0 di origine di circa 3/4.000 suoi cittadini.\nInfrastrutture e trasporti.\nOltre al porto marittimo, vero motore della citt\u00e0, essendo Guayaquil il centro economico dell'Ecuador, \u00e8 unita al resto del Paese da importanti vie di comunicazione che vengono costantemente mantenute in buone condizioni. Nel 1970 venne inaugurato il Puente de la Unidad Nacional \"Rafael Mendoza Avil\u00e9s\", un ponte che unisce la citt\u00e0 con Dur\u00e1n, dall'altra parte del fiume Guayas. In realt\u00e0, i ponti sono due, uno sul fiume Daule e l'altro sul fiume Babahoyo.\nImportanti viali attraversano la citt\u00e0 tra i quali ricordiamo le tre vie che possono essere considerate come le arterie di Guayaquil: la Avenida Francisco de Orellana, la Avenida de las Am\u00e9ricas, e la Avenida Nueve de Octubre.\nGuayaquil dispone anche di un aeroporto internazionale denominato \"Sim\u00f3n Bol\u00edvar\", che dopo un'importante opera di ristrutturazione nel 2005 \u00e8 considerato uno dei migliori in America latina.\nDa agosto 2006 \u00e8 in funzione il nuovo Aeroporto Internazionale Jos\u00e9 Joaqu\u00edn de Olmedo, eretto su terreni in disuso dello stesso aeroporto e facente uso delle stesse piste. La struttura \u00e8 completamente nuova, non \u00e8 un abbellimento o ristrutturazione del vecchio aeroporto. \u00c8 una delle grandi opere del sindaco Nebot, come il Malec\u00f3n 2000, il Malec\u00f3n del Salado, la ristrutturazione del centro della citt\u00e0, la Metrovia (una sorta di metropolitana leggera di superficie su gomma) ed altre attrazioni turistiche. Nel maggio 2008 \u00e8 stata inaugurata anche la terza linea della Metrovia, che dal centro della citt\u00e0 va per la Via a Daule fino a Basti\u00f3n Popular.\nCultura.\nIstruzione.\nL'istruzione pubblica nella citt\u00e0 di Guayaquil, come nel resto del paese \u00e8 gratuita fino al terzo livello, come previsto dalla Costituzione.\nI problemi delle infrastrutture educative si verificano ogni anno a causa dell'inizio delle lezioni dopo l'inverno che con le sue piogge torrenziali spesso causa gravi danni agl iedifici scolastici. Il bilancio investito nel 2008 in infrastrutture scolastiche \u00e8 stato pari a circa 9 milioni di dollari, tra gli aiuti del governo centrale e del comune cittadino.\nLe universit\u00e0 pi\u00f9 note e con il maggior numero di studenti sono l'Universit\u00e0 di Guayaquil, l'Escuela Superior Polit\u00e9cnica del Litoral (ESPOL) e l'Universidad Cat\u00f3lica de Santiago de Guayaquil.\nSport.\nIl Barcelona Sporting Club e il Club Sport Emelec sono due delle maggiori societ\u00e0 calcistiche dell'Ecuador, e militano entrambe nella Serie A ecuadoriana, massimo livello del Campionato ecuadoriano di calcio. Entrambe hanno il proprio stadio nel quale giocano i loro incontri casalinghi: il Barcelona gioca all'Estadio Monumental Banco Pichincha mentre l'Emelec disputa le sue partite interne all'Estadio George Capwell. Altre squadre cittadine che hanno disputato almeno una stagione nel massimo campionato sono Asociaci\u00f3n Deportiva Nueve de Octubre, Calvi F\u00fatbol Club, Club Deportivo Everest, Club Deportivo de Filanbanco, Club Sport Norte Am\u00e9rica, Club Sport Patria, Guayaquil City F\u00fatbol Club, Guayaquil Sport Club e Panam\u00e1 Sporting Club. Tra questi l'Everest \u00e8 l'unico ad averlo vinto, nel 1962.\nGuyaquil \u00e8 il luogo di nascita dei pi\u00f9 noti tennisti ecuadoriani della storia, come Pancho Segura, Andr\u00e9s G\u00f3mez e Nicol\u00e1s Lapentti. Il Challenger Ciudad de Guayaquil \u00e8 un torneo professionistico che fa parte del circuito ATP Challenger Tour e che si disputa in novembre di ogni anno, a partire dal 2005.\nLa prima di ottobre di ogni anno si disputa, sotto l'egida della Association of International Marathons and Distance Races la \"Guayaquil Marathon\", maratona nel cui albo d'oro figurano, oltre ad atleti ecuadoriani, anche colombiani e keniani."}
{"id": "204973", "revid": "1762097", "url": "https://it.wikipedia.org/wiki?curid=204973", "title": "Lima (Per\u00f9)", "text": "Lima (: ; pronuncia spagnola: ) \u00e8 la capitale e la citt\u00e0 pi\u00f9 grande del Per\u00f9. Si trova nelle valli dei fiumi Chill\u00f3n, R\u00edmac e Lur\u00edn, nella parte costiera centrale del paese, affacciata sull'Oceano Pacifico. Insieme al porto di Callao, forma un'area urbana contigua nota come Area metropolitana di Lima. Con una popolazione di pi\u00f9 di 9 milioni di abitanti, Lima \u00e8 la seconda citt\u00e0 pi\u00f9 popolosa delle Americhe, dopo San Paolo.\nLima \u00e8 stata nominata dai nativi nella regione agricola conosciuta come Limaq. Divenne la capitale e la citt\u00e0 pi\u00f9 importante del Vicereame del Per\u00f9. Dopo la guerra d'indipendenza peruviana, divenne la capitale della Repubblica del Per\u00f9 (Rep\u00fablica del Per\u00fa). Circa un terzo della popolazione nazionale vive nell'area metropolitana.\nLima ospita una delle pi\u00f9 antiche istituzioni di istruzione superiore nel Nuovo Mondo. L'Universit\u00e0 Nazionale di San Marcos, fondata il 12 maggio 1551, durante il Vicereame del Per\u00f9, \u00e8 la prima universit\u00e0 ufficialmente istituita e la pi\u00f9 antica ininterrottamente funzionante nelle Americhe.\nOggigiorno la citt\u00e0 \u00e8 considerata il centro politico, culturale, finanziario e commerciale del paese. A livello internazionale, \u00e8 uno dei trenta agglomerati urbani pi\u00f9 popolati al mondo. Per la sua importanza geostrategica \u00e8 stata definita una citt\u00e0 \"beta\".\nGiurisdizionalmente, la metropoli si estende principalmente all'interno della provincia di Lima e in una porzione minore, a ovest, all'interno della provincia costituzionale di Callao, dove si trovano il porto marittimo e l'aeroporto Jorge Ch\u00e1vez. Entrambe le province hanno autonomia regionale dal 2002.\nNell'ottobre 2013, Lima \u00e8 stata scelta per ospitare i Giochi Panamericani del 2019; questi giochi si sono svolti in sedi dentro e intorno a Lima e sono stati il pi\u00f9 grande evento sportivo mai ospitato dal paese. Ha inoltre ospitato le riunioni APEC del 2008 e 2016, le riunioni annuali del Fondo monetario internazionale e del gruppo della Banca mondiale nell'ottobre 2015, la Conferenza delle Nazioni Unite sui cambiamenti climatici nel dicembre 2014 e il concorso Miss Universo 1982.\nGeografia fisica.\nLa citt\u00e0 \u00e8 racchiusa dalle valli dei fiumi Chill\u00f3n, R\u00edmac, Surco e Lur\u00edn estendendosi su una superficie complessiva di 2.664,6 km\u00b2 a 133\u00a0m s.l.m. Poich\u00e9 arriva a toccare delle aree desertiche, alcuni la considerano la pi\u00f9 estesa citt\u00e0 al mondo costruita su un deserto, sopravanzando anche Il Cairo. A questo proposito occorre per\u00f2 riconoscere che in realt\u00e0 la citt\u00e0 di Lima fu fondata in una valle (la valle del fiume R\u00edmac) per poi estendersi fino ad occupare anche le altre.\nLitorale.\nSi estende dal km 500 della Panamericana Norte presso le alture del distretto di Anc\u00f3n al confine con la provincia di Huaral fino al km 60 della Panamericana Sur del distretto di Pucusana al confine con la provincia di Ca\u00f1ete. In totale ci sono circa 130 chilometri di spiaggia.\nClima.\nIl clima di Lima \u00e8 abbastanza singolare. A parte il suo alto livello di umidit\u00e0 e scarse precipitazioni, sorprendono le sue strane caratteristiche: pur essendo situata quasi al livello del mare in una zona tropicale, a 12 gradi di latitudine sud, la costa centrale del Per\u00f9 \u00e8 molto pi\u00f9 fredda di come dovrebbe essere dal punto di vista geografico. Essa presenta inoltre una serie di microclimi atipici a causa del freddo.\nLa combinazione di condizioni climatiche \u00e8 la seguente: la corrente di Humboldt, proveniente dall'Antartide, lambisce le coste e raffredda la temperatura dell'oceano, che risulta molto pi\u00f9 fredda di quella normale per la latitudine. L'acqua fredda si scontra con l'aria sovrastante riscaldata dal sole, generando un'inversione termica che impedisce il fenomeno della convezione, per il quale l'aria pi\u00f9 calda e meno densa tende a salire. Questo, unita alla presenza delle Ande, molto vicine alla citt\u00e0, provoca la formazione di una spessa nuvolosit\u00e0 molto bassa (meno di 500\u00a0m da terra) che impedisce il passaggio della luce diretta del sole. Questa situazione, inoltre, impedisce la formazione di cumulonembi a sviluppo verticale, e quindi precipitazioni temporalesche. Le precipitazioni (poco pi\u00f9 di 10\u00a0mm all'anno, spesso meno) sono infatti scarsissime e cadono per lo pi\u00f9 sotto forma di leggera pioviggine (conosciuta localmente come \"gar\u00faa\" o \"llovizna\"), il quantitativo pi\u00f9 basso in un'area metropolitana del mondo. Il clima di Lima si pu\u00f2 quindi definire arido subtropicale (K\u00f6ppen \"BWn\"), desertico e umido allo stesso tempo.\nLa temperatura media annuale \u00e8 di 19\u00a0\u00b0C. L'estate, da dicembre ad aprile, ha temperature che variano tra i 21\u00a0\u00b0C e i 28\u00a0\u00b0C; la temperatura massima annuale di solito non supera i 30\u00a0\u00b0C, solo in caso di presenza del Ni\u00f1o si pu\u00f2 superare quel valore. L'inverno da met\u00e0 giugno a settembre ha temperature che variano tra i 19\u00a0\u00b0C e i 12\u00a0\u00b0C; 5\u00a0\u00b0C \u00e8 la temperatura pi\u00f9 bassa registrata storicamente. I mesi primaverili e quelli autunnali (settembre, ottobre e maggio) sono miti, con temperature che variano tra i 17\u00a0\u00b0C e i 23\u00a0\u00b0C.\nInoltre, l'umidit\u00e0 relativa \u00e8 molto elevata: questo causa nebbie da primato, persistenti dal mese di giugno e fino a dicembre, quando le nubi sono pi\u00f9 basse. In estate (dicembre-aprile) \u00e8 soleggiato, caldo e umido, nuvoloso e mite in inverno (da giugno a settembre). Lima ha 1284 ore di sole all'anno, 28,6 ore nei mesi di luglio e 179,1 ore nel mese di gennaio, un valore eccezionalmente basso, considerando la latitudine.\nStoria.\nLa citt\u00e0 di Lima fu fondata da Francisco Pizarro il 18 gennaio del 1535 con il nome di Ciudad de los Reyes (citt\u00e0 dei Re), poi prevalse il nome attuale che proviene dalla lingua aymara, (\"lima-limaq\", \"fiore giallo\") o del quechua (\"rimaq\", \"parlatore\") per il suo fiume, il R\u00edmac.\nUna leggenda racconta che il luogo di fondazione della citt\u00e0 sia stato deciso il 6 gennaio, il giorno della festa dei Re Magi, da cui l'antico nome della citt\u00e0 di \"Los Reyes\" (termine con il quale in spagnolo vengono indicati i Re Magi). In ogni caso la fondazione \"formale\" avvenne 12 giorni dopo, il 18 gennaio.\nNelle prime mappe si riportava indifferentemente o il nome di Lima o di \"Ciudad de los Reyes\".\nOggi, nel primo decennio del XXI secolo, la sua area metropolitana ha oltre 8 milioni di abitanti, completamente unita a El Callao in un'unica megalopoli.\nMonumenti e luoghi d'interesse.\nCentro storico.\nL'originalit\u00e0 del suo centro storico le ha meritato il conferimento da parte dell'UNESCO del titolo di Patrimonio dell'umanit\u00e0 nel 1988.\nFamosi sono i suoi \"balconi\" in legno.\nSociet\u00e0.\nEvoluzione demografica.\nLa capitale peruviana ospita circa un terzo della popolazione nazionale. I suoi oltre 9 milioni di abitanti sono essenzialmente il risultato della migrazione dalle campagne degli ultimi decenni, in particolar modo dagli anni sessanta del XX secolo. Oggi \u00e8 tra le 30 citt\u00e0 pi\u00f9 popolose al mondo.\nLa citt\u00e0 \u00e8 multietnica, ospitando individui di origine meticcia, europea, indigena ed asiatica.\nCultura.\nCucina.\nIl piatto tipico \u00e8 la caosponada, una pietanza povera che veniva servita nei giorni di festa, quando tutti i familiari finalmente erano riuniti insieme.\nLa caosponada si compone di verdure miste, che necessitano di essere cotte a lungo, sulle quali viene posta una fetta di pane nero e un uovo.\nIn antichit\u00e0, quando la reperibilit\u00e0 delle uova era ridotta, era usanza usare frattaglie di animali, come vitelli, lepri, piccoli roditori e talvolta (come gesto puramente scaramantico) gatti.\nA fine pasto si \u00e8 soliti recitare in coro il requiem: \"No estoy satisfecho, pero estoy feliz\".\nIstruzione.\nLe sue 28 universit\u00e0 fanno di Lima uno dei principali centri culturali del Per\u00f9. Tra queste c'\u00e8 anche la Universidad Nacional Mayor de San Marcos, la pi\u00f9 antica del continente, essendo stata fondata il 12 maggio del 1551. Altre universit\u00e0 pubbliche rilevanti presenti a Lima sono l'Universidad Nacional de Ingenier\u00eda, l'Universidad Nacional Federico Villarreal, l'Universidad Nacional Agraria La Molina e l'Universidad Nacional de Educaci\u00f3n Enrique Guzm\u00e1n y Valle.\nMusei.\nL'importanza culturale di Lima \u00e8 dimostrata anche dalla lunga lista dei musei: ci sono una sessantina di musei che forniscono una vasta gamma di attivit\u00e0 culturali, sia di forme artistiche peruviane che internazionali. Uno dei musei rappresentativi \u00e8 la \"Sala Museo Oro del Per\u00fa\", che possiede un'importante collezione di oggetti in oro di epoca precolombiana. Tra gli altri:\nServizi.\nMolti esercizi pubblici della capitale peruviana sono aperti al pubblico 24 ore e 365 giorni l'anno. Questo \u00e8 particolarmente vero nel settore dei servizi (farmacie, supermercati, stazioni di servizio, banche, centri commerciali, ristoranti). Molto diffuso \u00e8 il recapito a domicilio disponibile anche per distanze molto grandi (ad es. le spiagge) e per un solo cliente.\nEsiste, inoltre, un gran numero di locali notturni (bar, discoteche) per lo pi\u00f9 concentrati nei quartieri di divertimento quali Barranco e Miraflores e nelle zone a nord (\"La Calle 8\" di Comas) e a sud della citt\u00e0.\nL'offerta di cinema pu\u00f2 contare su multisala di ultima generazione, con proiezioni di film che sono in distribuzione allo stesso tempo negli Stati Uniti d'America ed Europa.\nLa grande offerta di servizi \u00e8 concentrata soprattutto nei quartieri abitati dalla classe media, per soddisfarne la domanda sempre crescente.\nSuddivisione amministrativa.\nL'area metropolitana di Lima ricopre quasi interamente la Provincia di Lima, ed \u00e8 divisa in quattro subregioni, composte da 43 distretti e la cui estensione arriva a 33.820\u00a0km\u00b2.\nEconomia.\nNella capitale peruviana si concentra pi\u00f9 del 75% della produzione industriale ed \u00e8 il centro finanziario del paese. Le principali attivit\u00e0 sono l'industria, il commercio ed il turismo.\nInfrastrutture e trasporti.\nLima a oggi pu\u00f2 contare su un servizio di trasporto pubblico in continua evoluzione.\nEl Metropolitano \u00e8 un sistema di autobus articolati che attraversano la capitale per 26\u00a0km e con 38 stazioni trasportando da Nord a Sud ogni giorno pi\u00f9 di 700\u00a0000 lime\u00f1i. Inoltre negli ultimi anni proprio per mancanza di organizzazione di mezzi pubblici si sono formate 684 rotte in tutta la citt\u00e0 gestite da 308 imprese che offrono un servizio di microbus a prezzi convenevoli.\nDal 2011 \u00e8 attiva la prima linea della Metropolitana di Lima, anche se la costruzione era iniziata nel 1995 ma poi fermata, essa percorre da Sud Est a Nord Est la citt\u00e0 e ogni giorno il numero di pendolari aumenta. Intanto sono partiti nel 2014 i lavori per la costruzione della linea 2 insieme a una diramazione della linea 4 che collegher\u00e0 il futuro sistema di metropolitana all'aeroporto internazionale Jorge Ch\u00e1vez.\nIl lungo litorale \u00e8 servito da strade che si diramano dalla Panamericana, permettendo di raggiungere le spiagge in pochi minuti.\nLa citt\u00e0 \u00e8 inoltre servita dall'Aeroporto Internazionale Jorge Ch\u00e1vez.\nPolitica.\nLima \u00e8 la capitale del Per\u00f9. \u00c8 sede del Palazzo del Governo, del Congresso della Repubblica e della \"Corte Suprema di Giustizia del Per\u00f9\". \u00c8 anche sede della Segreteria generale della Comunit\u00e0 andina.\nAmministrazione.\nLa Provincia di Lima non fa parte di nessuna regione amministrativa del Per\u00f9 e ha per capitale il distretto di \"Cercado de Lima\".\nGemellaggi.\nLima \u00e8 gemellata con:\nIl 12 ottobre 1982, la citt\u00e0 di Lima ha aderito all'Unione delle Capitali Latinoamericane \"(Uni\u00f3n de Ciudades Capitales Iberoamericanas\" - UCCI) firmando una dichiarazione di gemellaggio multiplo e di solidariet\u00e0 di tutte le capitali dell'America Latina. Appartiene anche alla rete Mercociudades (associazione di citt\u00e0 dell'area Mercosur).\nSport.\nLo sport principale praticato nella capitale \u00e8 il calcio, come nel resto del paese. A met\u00e0 del XIX secolo sorsero le prime squadre di calcio in Per\u00f9, che pi\u00f9 tardi, nel 1912, formarono la \"Liga Peruana de F\u00fatbol\", che all'inizio comprendeva solo squadre di Lima. In tempi recenti, sono cinque le squadre della capitale militanti nel massimo campionato peruviano: Alianza Lima, Deportivo Municipal, Sporting Cristal, Universidad de San Martin de Porres e Universitario de Deportes.\nL'Alianza Lima, lo Sporting Cristal e l'Universitario de Deportes sono considerate le tre squadre pi\u00f9 importanti del paese (\"Los tres grandes del f\u00fatbol peruano\"). Questi club si giocano tradizionalmente il \"supercl\u00e1sico peruviano\" (ALianza e Universitario) e il \"cl\u00e1sico moderno\", incontri particolarmente sentiti dalle tifoserie opposte.\nAltri sport meno praticati in citt\u00e0 sono: atletica leggera, pallavolo, badminton, ciclismo, equitazione, golf, karate, calcio a 5, rugby, squash, surf, tennis, ping pong e vela.\nImpianti sportivi.\nL'Estadio Nacional del Per\u00fa \u00e8 il pi\u00f9 rappresentativo impianto di Lima per il calcio. Inaugurato nel 1952 ha una capacit\u00e0 massimo a 55.000 spettatori. Altri stadi importanti sono: l'Estadio Monumental \"U\" (80.000 spettatori)], l'Estadio Municipal de Chorrillos, l'Estadio de la Universidad Nacional Mayor de San Marcos e l'Estadio Alberto Gallardo."}
{"id": "204975", "revid": "6923", "url": "https://it.wikipedia.org/wiki?curid=204975", "title": "Ramses IX", "text": "Biografia.\nCome per il suo predecessore, anche per Ramses IX non \u00e8 chiaro quali fossero i suoi legami con la famiglia reale e quindi la sua posizione come pretendente al trono. Secondo un'ipotesi potrebbe essere stato figlio di Montuherkhepshef, figlio a sua volta di Ramses III; a detta di altri studiosi potrebbe essere stato figlio di Ramses VII, o addirittura di Ramses VIII; Secondo un'altra ipotesi si tratterebbe di un figlio di Ramses III. Nei testi conservatisi, Ramses IX onor\u00f2 la memoria di Ramses VI e di Ramses VII, ma ignor\u00f2 del tutto il suo diretto predecessore.\nDurante i suoi 18 anni di regno la situazione interna dell'Egitto permase precaria ed anche in Nubia si ebbero rivolte sedate solamente grazie all'intervento delle trib\u00f9 dei Nehesy, da sempre alleate dell'Egitto. I testi riportano una sempre maggior presenza di genti di stirpe libica sia tra i lavoratori ma soprattutto come truppe mercenarie, non sempre affidabili quanto a comportamento e fedelt\u00e0. Una misura del disordine sociale pu\u00f2 essere vista nel grave problema dei furti nelle necropoli reali, problema a cui Ramses IX cerc\u00f2 di porre freno e di cui ci rimane documentazione in numerosi papiri processuali. Lo stesso villaggio di Deir el-Medina, residenza del personale addetto alla manutenzione delle tombe reali, fu considerato a rischio di saccheggio ed i suoi archivi vennero infatti spostati a Medinet Habu.\nNel 10\u00ba anno di regno di Ramses IX si verific\u00f2 un evento che pu\u00f2 essere considerato il precursore dei problemi che porteranno alla dissoluzione dello stato unitario al termine del Nuovo regno: Amenhotep, primo profeta di Amon, si fece rappresentare in un rilievo con la stessa statura del sovrano, violando cos\u00ec l'ancestrale gerarchia iconografica e sottintendendo una uguale dignit\u00e0. Anche se in questo caso il potere reale fu ancora sufficiente per allontanare Amenhotep dal suo incarico, il fatto fu una riprova dello \"status quo\" per cui il controllo di buona parte dell'Alto Egitto era nelle mani del clero tebano.\nRamses IX fu sepolto nella Valle dei Re nella tomba conosciuta come KV6 ma la sua mummia fu ritrovata nella tomba DB320 del rifugio di Deir el-Bahari.\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana."}
{"id": "204976", "revid": "1543377", "url": "https://it.wikipedia.org/wiki?curid=204976", "title": "Civilt\u00e0 Chim\u00fa", "text": "I Chim\u00fa erano i residenti del Regno di Chimon (noto anche come \"Chimor\") con capitale a Chan Chan nella valle Moche del Per\u00f9. Il Chimor fu conquistato dall'Impero Inca 50 anni prima dell'arrivo dei Conquistadores, cos\u00ec i cronisti spagnoli poterono raccogliere molte testimonianze sulla vita quotidiana di quelle genti prima della conquista Inca da parte di Tupac Inca Yupanqui. \nLa capitale Chan Chan era in realt\u00e0 un insieme di dieci cittadelle dedicate ad altrettanti sovrani della dinastia. Le pareti degli edifici erano decorate con rilievi di argilla, con motivi floreali, zoomorfi o mitologici. La citt\u00e0 non fu mai completata interamente a causa della conquista inca.\nIl \"Chimor\" aveva avuto origine dai resti delle civilt\u00e0 Moche; inizialmente, infatti, la ceramica Chim\u00fa richiamava quella Moche.\nI Chim\u00fa sono conosciuti soprattutto per la loro particolare ceramica monocromatica e la raffinata lavorazione del rame, dell'oro, dell'argento e del \"tumbago\" (lega di rame ed oro). La ceramica spesso ha la forma di qualche creatura, oppure sembianze umane in piedi o sedute su una bottiglia cuboide, senza trascurare le armature, delle collane e delle placche pettorali. Il nero finale scintillante della maggior parte della ceramica Chim\u00fa non \u00e8 realizzato usando glasse ma cuocendo i manufatti ad altissime temperature in un forno chiuso che impedisce all'ossigeno di reagire con la ceramica. Molto varie furono le forme del vasellame, anche se diffusa fu la produzione di recipienti globulari con l'imboccatura a sezione quadra e la raffigurazione di umani e animali, di vasi a staffa e di vasi a fischietto costituiti da due corpi comunicanti grazie ad un tubo. Producevano anche singolari maschere funerarie d'oro, che venivano collocate direttamente sul volto del defunto.\nL'attivit\u00e0 tessile ricevette un grande sostegno, come evidenziarono i vestiti di cotone ritrovati nelle tombe impreziositi da decorazioni impresse oppure intessute, oltre ai veli, ai broccati e ai tessuti damascati. Di notevole pregio apparvero i mosaici di piume colorate utilizzati per ornamenti cerimoniali.\nI Chim\u00fa si contraddistinsero per la costruzione di duplici centri: i primi vennero utilizzati come citt\u00e0 strategiche e militari e si caratterizzarono per le fortificazioni, mentre i secondi ricoprivano il ruolo di citt\u00e0 cerimoniali costituite da grandi quartieri comprendenti case, piramidi, cimiteri e magazzini, separati l'uno con l'altro da giardini e da mura alte anche dodici metri. Grande importanza assunsero anche le opere di irrigazione atte a rifornire sia le case sia le terrazze agricole, idearono un sistema di acquedotti che connetteva la citt\u00e0 con i fiumi nelle vicinanze.\nIl linguaggio pre-colombiano utilizzato era il \"Quingnam\", che si estinse in breve tempo dopo il contatto con gli spagnoli. \nLe attivit\u00e0 primarie furono quella metallurgica, quella artigianale e la pesca che era effettuata con robuste imbarcazioni di giunchi. Dal punto di vista geografico il territorio Chim\u00fa, quasi totalmente desertico, si distingueva per la presenza di oasi dove si praticava l'agricoltura intensiva. L'agricoltura intensiva produsse soprattutto patate, papaya e cotone. Le opere idrauliche e le tecniche agricole utilizzate fanno pensare che questo popolo avesse delle eccedenze di produzione che probabilmente venivano esportate. Il territorio Chim\u00f9 si estendeva circa 1.300 chilometri. \nLa pratica religiosa era basata sull'arcaico culto della luna, divinit\u00e0 controllante i fenomeni atmosferici. Durante i cerimoniali venivano offerti quantitativi di frutta e prosper\u00f2 l'usanza dei sacrifici animali e umani. Il sole fu associato con particolari pietre chiamate \"alaec-pong\", rappresentanti sia i figli della divinit\u00e0 sia gli antichi antenati e lo stesso mare assurse al ruolo di importante divinit\u00e0 protettrice della navigazione.\nLa costellazione delle Pleiadi veniva utilizzata per organizzare il calendario e lo scorrere del tempo.\nUn gruppo di archeologi ha trovato i resti di 140 bambini e circa 200 lama, parte di un sacrificio di massa di una cerimonia religiosa. Il rito, avvenuto circa 550 anni fa, mirava a invocare la fertilit\u00e0 della terra e del mare o la clemenza dopo una grande inondazione da alluvione. Si tratta della pi\u00f9 importante scoperta correlata ai riti sacrificali di questa civilt\u00e0. \nI \"Conquistadores\" spagnoli saccheggiarono molte tombe di sovrani Chim\u00fa, fondendo gli oggetti che avevano rubato. Per questo si sono salvati pochi oggetti, oggi esposti al \"Museo de Oro\" di Lima (Per\u00f9)."}
{"id": "204979", "revid": "7336", "url": "https://it.wikipedia.org/wiki?curid=204979", "title": "Scienze chimiche", "text": ""}
{"id": "204981", "revid": "7336", "url": "https://it.wikipedia.org/wiki?curid=204981", "title": "Chimica sostenibile", "text": ""}
{"id": "204982", "revid": "1226", "url": "https://it.wikipedia.org/wiki?curid=204982", "title": "Battaglia dei Campi Catalauni", "text": ""}
{"id": "204995", "revid": "104265", "url": "https://it.wikipedia.org/wiki?curid=204995", "title": "Usucapio", "text": "L'usucapio (\"usucapione\" in italiano) nel diritto romano \u00e8 un modo di acquisto della propriet\u00e0 di diritto civile e, secondo la moderna dogmatica, a titolo originario.\nProprio del \"ius Quiritium\", questo istituto fu previsto a partire almeno dalle XII tavole, dove si stabiliva che chi avesse mantenuto l\"usus\" su un bene per un anno se mobile o per due se immobile ne avrebbe acquisito il \"dominium\"; \u00e8 interessante notare come questo periodo coincida con quello dopo il quale cessa l\"auctoritas\" dell'alienante, cio\u00e8 la garanzia che egli doveva prestare all'acquirente contro l'evizione. In origine, tale modo di acquisto della propriet\u00e0 doveva essere stato introdotto per evitare che vi potesse essere per molto tempo un'incertezza sulla appartenenza delle \"res\" e per sanzionare la riprovevole inerzia del titolare. Tuttavia, gi\u00e0 nell'ultimo periodo repubblicano l\"'interpretatio\" giurisprudenziale si espresse richiedendo ulteriori requisiti (\"bona fides\" e \"iusta causa\"), il che rese l\"usucapio\" un meccanismo sanante dei vizi sorti nel trasferimento delle \"res\", piuttosto che un mezzo per salvaguardare la titolarit\u00e0 dei rapporti giuridici.\nLusucapione pro herede prevedeva che la persona che avesse preso possesso anche di un solo bene ereditario, purch\u00e9 appartenente a un'eredit\u00e0 giacente, trascorso un anno avrebbe acquisito il diritto all'eredit\u00e0 nel suo complesso, anche se in difetto del titolo o in mala fede. Ci\u00f2 rispondeva all'esigenza che un'eredit\u00e0 non rimanesse a lungo deserta. La giurisprudenza laica limit\u00f2 gli effetti di questo tipo di usucapione.\nBeni non usucapibili.\nInvero, fin dai tempi pi\u00f9 risalenti, vennero poste delle limitazioni alla possibilit\u00e0 di usucapire un bene. In particolare ne erano escluse: \nRequisiti per l'usucapione classico.\nCome si \u00e8 gi\u00e0 accennato, perch\u00e9 si ottenga l'usucapione durante il periodo classico occorrono:"}
{"id": "205001", "revid": "125481621", "url": "https://it.wikipedia.org/wiki?curid=205001", "title": "Registro di sistema", "text": "Il registro di sistema, in informatica, indica la base di dati in cui sono custodite le opzioni e le impostazioni (\"setting\") di un sistema operativo di tipo Microsoft Windows e di tutte le applicazioni installate. Il concetto di registro di sistema \u00e8 strettamente legato alla logica dei sistemi operativi Microsoft, che conservano tutte le proprie impostazioni in un numero ristretto di file (in Unix esistono file di configurazione per ciascun pacchetto installato). Per accedervi bisogna digitare \"regedit\" nella casella \"esegui\", invocabile con la pressione del tasto Windows + r.\nStoria.\nIl registro di sistema risale a prima di Windows 95: la sua prima implementazione risale infatti a Windows 3.0, dalla quale si \u00e8 evoluto negli anni (e con le varie versioni di Windows) fino alla sua pi\u00f9 recente incarnazione, quella di Windows 10.\nWindows 3.0.\nL'introduzione del registro di sistema in Windows 3.0 fu resa necessaria da due novit\u00e0 di quella versione di Windows:\nIl registro di sistema, nella sua primissima versione, risiedeva quindi interamente nel file WIN.INI.\nQuesto \u00e8 un esempio della sezione codice_2:\n [Extensions]\n bmp=PBrush.exe ^.bmp ^.dib\n crd=CardFile.exe ^.crd\n wri=Write.exe ^.wri\nCome si pu\u00f2 vedere, ad ogni applicazione viene associata una o pi\u00f9 estensioni di nome di file.\nUna struttura differente veniva impiegata invece nella sezione codice_1:\n [Embedding]\n Mplayer=Media Clip, Media Clip, MPlayer.exe, picture\n Paintbrush.Picture.1=Paintbrush Picture, Paintbrush Picture 1.0, C:\\Windows\\PBrush.exe, picture\nQui, a fianco dell'ID programmatico (eventualmente completo di numero di versione), compaiono il nome generico della classe, il nome specifico di questa versione della classe, il percorso del programma in grado di creare oggetti di questa classe (\"fabbrica di oggetti\"; in inglese impropriamente \"class factory\", \"fabbrica di classi\"), ed il tipo di oggetto.\nWindows 3.1.\nIl registro di Windows 3.0 era fortemente penalizzato dal risiedere in un file di testo; in Windows 3.1, questa limitazione fu aggirata spostando tutto il registro di sistema in un unico file non testuale, REG.DAT. Questo file era sicuramente un miglioramento rispetto al WIN.INI, ma aveva comunque un limite alla dimensione massima, di 64 KB; questo grave limite fece s\u00ec che gli sviluppatori di software continuassero ad usare file esterni per memorizzare le impostazioni delle loro applicazioni.\nWindows 95/98.\nIn Windows 95, la struttura del registro fu ridisegnata completamente: non solo fu separato in due file (USER.DAT e SYSTEM.DAT), ma furono tolti anche quasi tutti i vincoli precedentemente imposti (quello della dimensione massima in primis) e ne fu promosso l'utilizzo massiccio come sostitutivo dei file di configurazione esterni.\nWindows NT/2000/XP.\nNell'obiettivo di un sistema operativo sicuro, Windows NT ed i sistemi da esso derivati hanno adottato una strategia supplementare: ogni \"chiave\" (nodo) del registro dispone di una propria lista di controllo degli accessi (ACL), che permette quindi di specificare restrizioni in base all'utente che cerca di accedervi. Oltre a questa importante differenza, anche qui il registro \u00e8 stato ripartito in pi\u00f9 file, anche se in maniera differente, ed ogni profilo utente include una versione privata della chiave relativa alle impostazioni dell'utente, HKEY_CURRENT_USER.\nDescrizione.\nIl registro di sistema di Microsoft Windows.\nNei sistemi Windows, il registro di sistema \u00e8 stato introdotto a partire dalla versione \nWindows 3.0 e ha permesso l'eliminazione della gestione tramite file INI delle informazioni riguardanti:\nCriteri di gruppo.\nDall'avvento di Windows 95, gli amministratori di sistema possono affiancare al registro degli speciali file, detti di criteri di gruppo, che permettono di ridurre o inibire l'accesso a specifiche chiavi del registro (ad esempio, per rendere impossibile la modifica delle impostazioni grafiche della shell); l'estensione per questi file \u00e8 .POL. I criteri di gruppo possono agire su un singolo utente, o su un gruppo di utenti; l'efficacia \u00e8 garantita dall'applicazione indiretta al registro, che impedisce quindi agli utenti che subiscono le restrizioni di modificare i valori specificati nei criteri. I file di criteri vengono tipicamente distribuiti sui computer dall'amministratore attraverso la rete locale, ma possono anche essere piazzati direttamente sui computer interessati.\nPer creare e modificare file di criteri di gruppo, Microsoft fornisce un programma per Windows 9x, POLEDIT.EXE; per i sistemi derivati da Windows NT, \u00e8 disponibile invece un plugin MMC, che tuttavia \u00e8 disabilitato in Windows XP Home. Il plugin MMC richiede di essere eseguito da un utente con privilegi amministrativi; pu\u00f2 agire sul registro della macchina in locale come anche connettersi ad un registro di sistema remoto ed operare su quello.\nLe impostazioni che il programma permette di modificare sono memorizzate in file .ADM; la shell di Windows, EXPLORER.EXE, include uno di questi file. I file .ADM sono semplici file di testo, con un supporto alla localizzazione dato dal raggruppamento di tutti i testi in un unico punto.\nPunti di forza.\nRispetto ai classici file INI, il registro offre i seguenti vantaggi:\nDa quando anche Windows utilizza le convenzioni dei sistemi operativi stile Unix (cartelle distinte per utente contenenti i file di configurazione di tutti i programmi usati dall'utente) questa caratteristica pu\u00f2 essere ottenute anche per altra via.\nLa gestione centralizzata da parte degli amministratori \u00e8 ottenibile in maniera anche con un sistema a file per altre vie\nPunti deboli.\nIl registro non \u00e8 la panacea a tutti i problemi di configurazione del software. In particolare:\nInoltre il registry pu\u00f2 subire un degrado di prestazioni nel caso in cui il pacchetto d'installazione sia mal costruito e non rimuova alcune voci in fase di disinstallazione. I generatori commerciali di pacchetti di installazione normalmente non sono soggetti a questi problemi. In ogni caso \u00e8 buona pratica effettuare regolarmente la pulizia del registro.\nProblemi con i sistemi operativi Windows 9x e pulizia del registro.\nNei computer con Windows 9x, un'installazione del sistema operativo troppo datata pu\u00f2 essere soggetta a notevoli rallentamenti dovuti ad un'eccessiva dimensione del registro, che penalizza le prestazioni del sistema, in particolare all'avvio, e spesso \u00e8 anche causa di instabilit\u00e0 del sistema stesso; la frequenza di questa circostanza ha portato all'associazione \"registro \u2192 instabilit\u00e0\", che risulta tuttavia meno fondata per i sistemi operativi basati su Windows NT. Esistono comunque dei programmi in grado di pulire il registro.\nAlternative al registro in altri sistemi operativi.\nL'esigenza di mantenere i file di configurazione separati \u00e8 sentita anche in altri sistemi operativi, ma l'approccio di solito consiste nel raggruppamento degli stessi in apposite cartelle del file system, come la cartella Preferences in Mac OS, o la cartella codice_5 e le cartelle nascoste (quelle cio\u00e8 il cui nome inizia con un punto) all'interno della home nei sistemi tipo Unix. Con questo approccio, la protezione dei vari gruppi di impostazioni si appoggia direttamente ai permessi d'accesso del file system ospite; inoltre l'unico evento in grado di minare la stabilit\u00e0 di questo sistema \u00e8 la corruzione del file system, che avrebbe comunque delle gravi ripercussioni sull'intero sistema. La suddivisione in pi\u00f9 parti inoltre permette agli utenti di non dover manipolare file cruciali per il sistema operativo solo per modificare le preferenze di un programma; gli interventi su file di impostazioni importanti rimangono cos\u00ec un evento poco frequente.\nPosizione.\nA seconda della versione di Windows, il registro di sistema \u00e8 memorizzato in uno o pi\u00f9 file in posizioni note, ma sempre sullo stesso computer; l'unica eccezione, solo da Windows NT in poi, \u00e8 data dal file del profilo privato di ogni utente che, per via della caratteristica dei profili remoti, pu\u00f2 risiedere su una macchina (ospite del profilo) raggiungibile via rete.\nWindows 3.0.\nIl registro, in questa sua prima versione, \u00e8 semplicemente un'astrazione delle sezioni codice_2 ed codice_1 del file WIN.INI.\nWindows 3.1x.\nIn queste versioni di Windows, il registro risiede fisicamente nel file REG.DAT, ubicato nella cartella d'installazione di Windows (tipicamente codice_8).\nWindows 9x.\nIn Windows 95 e Windows 98 il registro \u00e8 memorizzato nei file USER.DAT e SYSTEM.DAT, posizionati nella cartella d'installazione di Windows (tipicamente codice_8).\nWindows Me.\nLa collocazione del registro in Windows Me \u00e8 identica ai suoi predecessori Windows 9x, con l'aggiunta del file CLASSES.DAT.\nWindows NT/2000/XP.\nIn Windows NT e nei sistemi operativi da esso derivati (2000, XP e Server 2003, il registro \u00e8 composto da alcuni file posizionati in codice_10 (tutti senza estensione):\nInoltre, nella cartella di ogni profilo utente, \u00e8 memorizzata una versione personalizzata di questi file:\nStruttura.\nIl registro \u00e8 organizzato in una gerarchia originata da alcune sezioni principali; ogni nodo della gerarchia \u00e8 detto \"chiave\" (\"key\"), ed ogni nodo pu\u00f2 contenere uno o pi\u00f9 elementi di dati, detti valori (\"values\"), di cui uno anonimo (retaggio di compatibilit\u00e0).\nLe chiavi di primo livello (\"chiavi radice\", \"root keys\") hanno il nome interamente in maiuscolo con \"HKEY\" come prefisso, dall'abbreviazione di \"handle to a key\" (che ha origine dalla API di Windows), traducibile come \"riferimento alla chiave\"; i loro nomi sono solitamente abbreviati in una sigla di tre o quattro lettere, con prefisso \"HK\".\nIl percorso di una chiave viene indicato con una sintassi simile ai percorsi di file in Windows, utilizzando quindi il carattere \"\\\" (barra rovesciata) come separatore; per esempio, codice_11 identifica la chiave codice_12 contenuta nella chiave codice_13 contenuta in codice_14, contenuta a sua volta nella chiave principale codice_15.\nAnalogamente, un valore viene identificato dal percorso unito al nome del valore stesso, come in codice_16, che identifica il valore codice_17 contenuto nella chiave codice_12 ecc.\nUn valore pu\u00f2 consistere in:\nSono definiti anche alcuni altri tipi di valore, ma sono impiegati solo in contesti particolari, come ad esempio per memorizzare la configurazione di un driver Plug and Play (vari nomi tecnici, fra cui \"REG_RESOURCE_REQUIREMENTS_LIST\").\nChiave HKEY_CLASSES_ROOT.\nIn HKEY_CLASSES_ROOT (abbreviato in \"HKCR\") sono memorizzate informazioni circa le applicazioni registrate, come le associazioni dei tipi di file e le classi OLE. A partire da Windows 2000, HKCR \u00e8 una fusione (dinamica) di codice_19 e codice_20. Se un dato valore esiste in tutte e due le strutture, quello presente in codice_19 ha la precedenza.\nChiave HKEY_CURRENT_USER.\nAbbreviato \"HKCU\", HKEY_CURRENT_USER \u00e8 dove sono memorizzati tutti i dati del registro relativi al profilo dell'utente attivo. HKCU \u00e8 un collegamento simbolico alla chiave relativa all'utente contenuta in HKEY_USERS.\n\"User\"=hex(0):73,6c,74,61,6e,37,35,00\nChiave HKEY_LOCAL_MACHINE.\nHKEY_LOCAL_MACHINE, abbreviato \"HKLM\", contiene impostazioni comuni a tutti gli utenti del sistema. Nella sua sottochiave codice_22 \u00e8 memorizzata la configurazione hardware del computer.\nChiave HKEY_USERS.\nNella chiave HKEY_USERS (abbreviato \"HKU\") sono presenti le chiavi HKEY_CURRENT_USER di tutti gli utenti connessi al sistema.\nChiave HKEY_CURRENT_CONFIG.\nHKEY_CURRENT_CONFIG, abbreviato \"HKCC\", \u00e8 dove sono raccolte informazioni volatili sulla sessione. Questa chiave radice \u00e8 presente solo nel registro delle versioni di Windows derivate da Windows NT.\nChiave HKEY_DYN_DATA.\nAbbreviato \"HKDD\", HKEY_DYN_DATA contiene le statistiche sulle prestazioni che possono essere visualizzate con il monitor di sistema (codice_23). Questa chiave radice \u00e8 presente solo nei sistemi operativi basati su Windows 95 (95, 98 e ME).\nModifica.\nInterfaccia grafica.\nPer modificare il registro manualmente, Microsoft fornisce con i suoi sistemi operativi Windows un'applicazione apposita, REGEDIT.EXE o REGEDT32.EXE (a seconda della versione del sistema). La disponibilit\u00e0 di un applicativo per modificare il registro, comunque, non implica che questa sia un'operazione per tutti: una disattenzione durante la modifica del registro pu\u00f2 portare a rendere il sistema inutilizzabile; proprio a causa della delicatezza di questa operazione, molti produttori di software offrono applicazioni specializzate nella modifica del registro con un'interfaccia grafica pi\u00f9 simile al Pannello di controllo, e quindi pi\u00f9 familiare all'utente medio; alcune societ\u00e0 producono anche programmi per la pulizia automatica del registro, operazione anch'essa potenzialmente pericolosa.\nAnche Microsoft stessa mette a disposizione gratuitamente un piccolo programma di nome TweakUI, che permette di modificare molti parametri dell'interfaccia grafica di Windows e di apportarle alcune piccole ottimizzazioni.\nBreve storia di REGEDIT (e REGEDT32).\nUn primordiale strumento per la modifica del registro fece la sua comparsa con Windows 3.1, con il nome di \"Editor delle informazioni di registrazione\" (\"Registration info editor\", nella versione in lingua inglese), REGEDIT.EXE; lo scopo principale di questo programma era di modificare le associazioni di file e le registrazioni dei componenti OLE.\nCon l'introduzione di Windows NT, la neonata API Win32 introdusse il concetto di permessi d'accesso anche per le chiavi del registro; per gestirle correttamente assieme alle altre nuove funzionalit\u00e0 del registro, fu creato appositamente un nuovo programma, REGEDT32.EXE, decisamente pi\u00f9 completo del suo predecessore a 16 bit REGEDIT.EXE.\nQualche anno pi\u00f9 tardi, con l'avvento di Windows 95, REGEDIT.EXE fu ribattezzato come l'attuale \"Editor del Registro di sistema\" e fu portato a 32 bit. Questo tuttavia non implementava la sezione riguardante la sicurezza di Win32, cos\u00ec rimase un prodotto a s\u00e9 stante, con un percorso produttivo disgiunto da quello di REGEDT32.EXE. Questa situazione rimase invariata anche con l'introduzione di Windows 98, dal momento che esso era solo una modesta evoluzione di Windows 95, almeno dal punto di vista della sicurezza.\nIl nuovo REGEDIT.EXE aveva un'interfaccia utente pi\u00f9 funzionale e pi\u00f9 accattivante del suo analogo per Windows NT; tuttavia era in grado di manipolare solo un sottoinsieme dei tipi di dato previsti da Win32 e, come detto sopra, non permetteva la modifica dei permessi d'accesso alle chiavi (che erano, di fatto, assenti).\nSuccessivamente, prima con Windows NT 4.0 e poi con Windows 2000, furono distribuiti ambedue gli strumenti. Questo lasciava agli utenti la scelta fra un programma pi\u00f9 rozzo, ma efficace, o un programma con un'interfaccia utente pi\u00f9 familiare e pratica (simile in tutto e per tutto ad Esplora risorse), ma che non permetteva di sfruttare tutte le possibilit\u00e0 del sistema operativo. In particolare, essendo REGEDIT.EXE incapace di gestire molti dei tipi di dato del potente registro di Windows NT e dei suoi discendenti, la modifica di un valore di un tipo di dato sconosciuto a REGEDIT.EXE poteva portare alla corruzione del valore, con pesanti implicazioni sulla stabilit\u00e0 del sistema.\nFinalmente, con Windows XP, i due programmi sono stati fusi in un discendente unico, fondamentalmente applicando la comoda interfaccia utente di REGEDIT.EXE al pi\u00f9 sofisticato REGEDT32.EXE. Il risultato \u00e8 chiamato REGEDIT.EXE, ed \u00e8 presente un mini-programma di nome REGEDT32.EXE che rimanda sempre a REGEDIT.EXE.\nRiga di comando.\nPer i sistemi basati su Windows NT esiste uno strumento che permette di operare sul registro di sistema da riga di comando. \u00c8 incluso in Windows XP con il nome di REG.EXE, ed \u00e8 disponibile separatamente per le versioni precedenti del sistema operativo di Microsoft.\nIl comando pu\u00f2 essere invocato con questa sintassi:\n REG.EXE [QUERY|ADD|DELETE|COPY|SAVE|LOAD|UNLOAD|RESTORE|COMPARE|EXPORT|IMPORT] [\"elenco parametri\"]\nInoltre, anche l'applicazione ad interfaccia grafica REGEDIT.EXE permette di operare via riga di comando, limitatamente all'importazione di file.REG (porzioni di registro memorizzate in formato testuale):\n REGEDIT.EXE /s \"file\"\nL'opzione /s indica di operare in modalit\u00e0 silenziosa, senza interazione con l'utente; se omesso, il programma chieder\u00e0 all'utente di confermare l'operazione. In Windows 95 e Windows 98 l'opzione /s veniva eseguita correttamente anche in presenza di un eventuale blocco amministrativo del programma.\nA differenza di REG.EXE, REGEDIT.EXE non restituisce un codice d'errore (ERRORLEVEL) appropriato quando usato per importare un file, il che complica la gestione degli errori negli script automatizzati; un modo per stabilire il successo di un'operazione di importazione \u00e8 di controllare successivamente se \u00e8 possibile esportare la chiave che si era provato ad importare:\n regedit /s Import.reg\n regedit /e TestExport.reg \"Chiave da importare\"\n if not exist TestExport.reg goto ImportError\n del TestExport.reg\n goto Exit\n :ImportError\n echo Errore durante l'importazione nel registro di sistema.\n :Exit\nL'operazione predefinita associata al tipo di file.REG, a partire da Windows 98, corrisponde all'importazione con richiesta di conferma da parte dell'utente; in Windows 95 l'associazione era la medesima, con la differenza che non veniva posta nessuna domanda, ed era quindi una potenziale causa d'errori."}
{"id": "205003", "revid": "3831", "url": "https://it.wikipedia.org/wiki?curid=205003", "title": "Chambres", "text": ""}
{"id": "205004", "revid": "92723", "url": "https://it.wikipedia.org/wiki?curid=205004", "title": "Gotico tedesco", "text": "Per gotico tedesco si intende l'arte gotica nell'Europa centrale, nei territori gravitanti intorno al Sacro Romano Impero.\nStoria.\nIl gotico in questa area nacque per influsso dell'architettura gotica francese, paese d'origine di questo stile, interpretandolo con soluzioni originali. Storicamente la comparsa di questo stile fu pi\u00f9 tarda rispetto ad altri paesi (come l'Inghilterra). La prima costruzione gotica in Germania fu una ricostruzione, il Duomo di Limburgo che risale all'XI secolo, fu modernizzato sull'esempio della Cattedrale di Laon fin dal 1180. Il primo progetto nuovo in stile gotico fu il Duomo di Magdeburgo, fin da 1207.\nIl gotico di quest'area pu\u00f2 essere detto \"tedesco\" in senso lato, poich\u00e9 nel territorio dell'impero vi sono nazionalit\u00e0 diverse dalla germanica, e anche nei territori tedeschi veri e propri vi sono marcate differenziazioni regionali. Si pu\u00f2 parlare di gotico baltico per l'area della Germania settentrionale, delle attuali Polonia, Estonia, Lituania, dell'attuale regione russa di Kaliningrad, con influenze verso la Danimarca e i paesi scandinavi. Vi sono poi le aree della Germania centrale e meridionale, la cui arte \u00e8 in relazione di scambio, oltre che col nord, anche con altri territori come la Boemia, il Tirolo (quindi anche l'attuale Alto Adige italiano), il resto dell'Austria, la Svizzera e regioni dall'appartenenza incerta come l'Alsazia, la Lorena e la Transilvania. Nella fase iniziale del periodo \"gotico\" ancora non era una delimitazione degli Paesi Bassi. La diocesi di Utrecht era una suffraganea dell'arcidiocesi di Colonia.\nUna caratteristica del gotico tedesco \u00e8 lo sviluppo di una pi\u00f9 ampia variet\u00e0 di tipologia edilizie (rispetto per esempio all'Inghilterra) non solo nell'ambito dell'architettura religiosa, che rispecchia la diversificazione della committenza, un po' come succedeva anche in Italia, con maestose cattedrali su commissione imperiale, chiese meno ornate per i nuovi ordini religiosi (cistercensi, francescani, domenicani), edifici per l'emergente ceto borghese, come nelle citt\u00e0 commerciali del Baltico, dove vengono impiegati anche materiali meno costosi come il laterizio.\nIl gotico in Germania ha subito anche un processo di ideologizzazione nel XIX secolo, quando venne interpretato come una sorta di arte \"etnica\" tedesca, attribuendogli significati estranei agli artisti e architetti medievali che realizzarono le opere d'arte e tralasciando il fatto che la prima spinta di questa forma d'arte non \u00e8 tedesca ma della Francia del nord.\nMagdeburgo.\nLa prima cattedrale nella terra dell'impero costruita ispirandosi ai modelli provenienti dalla Francia \u00e8 il Duomo di Magdeburgo, sede di un'importante arcidiocesi dal 968 con il compito di evangelizzare i pagani dell'Europa orientale e seconda solo alla sede primaziale di Magonza. Il vescovo Alberto II promotore della sostituzione della cattedrale bruciata nel 1207, dedicata al \"Patronus Regni\" San Maurizio, aveva studiato in Francia e pertanto desiderava un edificio che rispecchiasse il nuovo stile. La cattedrale, iniziata del 1207 e la cui costruzione si prolung\u00f2 nel corso del XIII secolo, \u00e8 una realizzazione del stilo gotico, ma parzialmente indipendente d'esempi francesi.\nIl coro \u00e8 dotato di deambulatorio come nel gotico francese classico. Tutti pilastri gi\u00e0 forono preparati per volte a crociera costolonate, ma alcune campate forono completati senza costoloni, sebbene le capelle confinante (e pi\u00f9 vecchie) hanno costoloni. L'interno senza trifori e l'esterno privo di archi rampanti mostrano un gusto un poco differente delle realizzazioni francesi. La soluzione senza archi rampanti divenne un esempio per oltre basiliche nel nord-est, come la Cattedrale di Gniezno in Polonia ed il Duomo di Odense in Danimarca. Le prime parti mostrano un \"gotico primitivo\" (come la Basilica di Saint-Denis e la Cattedrale di Senlis), ma oltre parti mostrano invece forme gotiche mature.\nTreviri.\nLa Cattedrale di Treviri, sede metropolitana, era un edificio doppio, formato da due chiese, una dedicata a San Pietro e l'altra alla vergine Maria.\nLa chiesa di San Pietro sub\u00ec alcune parziali modifiche in epoca gotica, ma senza stravolgere l'impianto romanico, mentre la chiesa capitolare della vergine Maria (Liebfrauenkirche) venne rinnovata a partire circa dal 1230, demolendo l'alzato precedente e ricostruendolo sulla planimetria dell'edificio precedente, con pianta quasi circolare e con rigorose corrispondenze geometriche, adattando il linguaggio gotico ad una pianta fino ad allora inconsueta per l'architettura gotica.\nMarburgo.\nAltro edificio importante per l'evoluzione del gotico in Germania \u00e8 la Chiesa di Santa Elisabetta (\"Elisabethkirche\") a Marburgo. C'\u00e8 la prima chiesa gotica in Germania dall'inizio progettata come chiesa a sala. La chiesa era officiata dall'Ordine Teutonico ed era il sepolcro dei Langravi di Turingia, alla cui famiglia era appartenuta Santa Elisabetta di Turingia, morta nel 1231 dopo una vita dedicata alle opere di carit\u00e0 e alla povert\u00e0 e canonizzata qualche anno dopo. La chiesa venne iniziata dopo poco.\nEssa presenta una pianta longitudinale, con due alte torri in facciata. La parte orientale non ha deambulatorio ma una forma a trifoglio costituita dall'abside centrale e due absidi equivalenti nel transetto, costituendo un triplo coro che sostituisce le cappelle radiali del gotico francese e che ingloba in uno spazio unitario e concavo transetto e coro, anche in questo caso adattando il linguaggio formale francese ad una planimetria dalla spazialit\u00e0 geometricamente determinata, quasi a pianta centrale con navata longitudinale. Il linguaggio formale di questa architettura \u00e8 vicino a Toul e Treviri, sebbene Marburgo da un punto di vista ecclesiastico appartenesse a Magonza. Ci\u00f2 \u00e8 dovuto ad una probabile rivalit\u00e0 fra il langravio di Turingia e l'arcivescovo di Magonza, al punto che il langravio cerc\u00f2 i propri modelli in una arcidiocesi diversa dalla sua.\nStrasburgo.\nLa colossale Cattedrale di Strasburgo, allora appartenente all'Impero, venne ricostruita in forme gotiche a partire dal 1235, dopo che si era gi\u00e0 messo mano al coro e al transetto secondo lo stile tardoromanico.\nIl territorio di Strasburgo era rimasto fino ad allora piuttosto indifferente nei confronti del nuovo linguaggio, rimanendo fedele alla tradizione artistica imperiale e anche agli influssi lombardi. Per la difficolt\u00e0 nel coprire a volta le ampie navate furono infine chiamati architetti francesi, che diedero un'impronta vicina alle cattedrali del nord della Francia: infatti la Cattedrale di Strasburgo rappresenta per la Germania un caso di importazione puntale del linguaggio gotico, come fu l'Abbazia di Westminster a Londra.\nLa parte gotica \u00e8 quindi soprattutto la navata, molto ampia e luminosa, con grandi finestre che sostituiscono le pareti di contenimento, in pieno stile \"radiante\" (sotto-stile della seconda met\u00e0 del XIII secolo caratterizzato da una pi\u00f9 radicale abolizione delle pareti ed un assottigliamento di tutte le strutture). Nella planimetria dovettero essere mantenute le fondamenta dell'antico duomo ottoniano, e ci\u00f2 comport\u00f2 uno sviluppo nel diametro dei pilastri, ma per il resto lo stile \u00e8 totalmente francese, molto vicino alle soluzioni di Saint-Denis, con i pilastri a fascio che corrono liberi sino all'imposta della volta e la parete della navata centrale tripartita, con grandi finestre nel cleristorio e triforio illuminato da vetrate.\nParticolarmente spettacolare \u00e8 la facciata nella rossiccia pietra arenaria, iniziata nel 1277 e caratterizzata da due torri, di cui una incompiuta, e dai muri rivestiti da un fitto ed esile traforo in pietra che smaterializza e alleggerisce l'imponente massa muraria. Ci \u00e8 pervenuto il nome dell'architetto della facciata ovest, Erwin von Steinbach, il cui progetto iniziale, che venne solo in parte completato, prevedeva due torri slanciate. L'architetto venne inoltre menzionato da Goethe nel saggio \"Sull'architettura tedesca\" del 1773.\nColonia.\nCaso particolare \u00e8 quello del Duomo di Colonia, che venne iniziato verso il 1248, quando il vescovo Corrado di Hochstaden diede l'impulso per il nuovo edificio religioso. Le proporzioni vennero impostate su dimensioni grandiose e si inizi\u00f2 a costruire dal coro, che venne completato nel 1304, dove si raggiunse un'altezza di ben 46 metri. Nel coro venne realizzato un capolavoro del gotico \"radiante\", con un incomparabile slancio verticale e strutture di sostegno molto assottigliate, fino ai limiti della statica. Come nella Sainte-Chapelle di Parigi, si fece un ampio uso di vetrate istoriate e di statue nella decorazione.\nTuttavia i lavori subirono da allora una lunghissima interruzione e furono ripresi nel XIX secolo, quando, sulla scia del neogotico, furono costruite la navata e la facciata principale, con proporzioni ritenute da alcuni non proprio felici.\nSi intuisce nel Duomo di Colonia il tentativo di supererare in dimensioni ed in altezza il modello della cattedrale di Beauvais, opera che chiude il filone del \"Gotico classico\" in Francia.\nVienna.\nLa cattedrale di Vienna \u00e8 la pi\u00f9 celebre costruzione gotica dell'Austria.\nLa chiesa presenta notevoli differenze con le fabbriche gotiche francesi, soprattutto nella configurazione del coro; a Vienna fu adottato infatti il cosiddetto coro a sala, privo di deambulatorio e cappelle radiali, gli elementi tipici delle cattedrali francesi.\nLe navate della chiesa austriaca terminano invece con tre absidi, uno per navata, mentre in alzato, le navate laterali presentano quasi la stessa altezza di quella centrale.\nUlma.\nIl Duomo di Ulma, costituisce uno dei migliori esempi dell'Architettura gotica secondo lo stile tardo-gotico tedesco, ma con differenze significanti verso molte altre chiese della Germania meridionale. Tutto traforo \u00e8 di pietra, ma le murature per la maggior parte sono di mattoni. Allora stesso edificio in stilo del gotico di pietra \u00e8 una delle tre pi\u00f9 grandi chiese gotiche di laterizio transalpine (oltre alla Frauenkirche di Monaco di Baviera e la Basilica di Santa Maria di Danzica). Come la chiesa gotica di cotto grandissima, la Basilica di San Petronio di Bologna, fu l'espressione della potenza del comune e mai una cattedrale.\nVenne eretta a partire dal 1377 dai celebri architetti Parler sulle prime sull'impronta delle Hallenkirche. Ma nel 1392 Ulrich Ensingen cambi\u00f2 il progetto a una torre pi\u00f9 alta e, per l'armonia ottica, una navata centrale altrettanto pi\u00f9 alta. Stessa costruzione basilicale caus\u00f2 disequilibri statici pericolosi. Burkhard Engelberg di Augusta evit\u00f3 un scollo per rimodellare le due navate laterali larghi in quattro navate gemelle strette (due in ogni lato).\nArrestato il cantiere nel 1543 in seguito alla Riforma protestante, venne riaperto nel 1844, quando secondo i disegni originali, venne portato a termine il campanile, la torre pi\u00f9 alta d'Europa, con la sua guglia che arriva a 161,53 metri, raggiungibili da ben 768 gradini.\nMunicipi.\nAlcune citt\u00e0 degli paesi di lingua tedesca hanno belli municipi gotici, non solo di cotto (vedi Gotico baltico), ma anche d'arenaria ed intonaco."}
{"id": "205005", "revid": "287204", "url": "https://it.wikipedia.org/wiki?curid=205005", "title": "Equilly", "text": ""}
{"id": "205006", "revid": "77572596", "url": "https://it.wikipedia.org/wiki?curid=205006", "title": "Costante di Eulero - Mascheroni", "text": ""}
{"id": "205007", "revid": "3831", "url": "https://it.wikipedia.org/wiki?curid=205007", "title": "Lucerne-d'Outremer", "text": ""}
{"id": "205008", "revid": "3831", "url": "https://it.wikipedia.org/wiki?curid=205008", "title": "Luot", "text": ""}
{"id": "205009", "revid": "125278263", "url": "https://it.wikipedia.org/wiki?curid=205009", "title": "Simon Wiesenthal", "text": "Superstite dell'Olocausto, dedic\u00f2 gran parte della sua vita a raccogliere informazioni sui nazisti in latitanza per poterli rintracciare e sottoporre a processo tanto da guadagnarsi il soprannome di \"cacciatore di nazisti\".\nBiografia.\nI primi anni e la seconda guerra mondiale.\nSimon era un ingegnere civile. Ricevette la laurea dall'Universit\u00e0 Tecnica di Praga nel 1932 dopo esser stato rifiutato dal Politecnico di Leopoli a causa delle restrizioni razziali imposte agli studenti ebrei. Nel 1936 spos\u00f2 Cyla Mueller. Wiesenthal, quando scoppi\u00f2 la seconda guerra mondiale, viveva a Leopoli in Polonia. In seguito al patto Molotov-Ribbentrop, Leopoli fu occupata dall'Unione Sovietica. Il patrigno e il fratellastro di Wiesenthal furono uccisi da membri del NKVD, la polizia segreta sovietica. Wiesenthal stesso fu costretto a chiudere la sua ditta e lavorare in una fabbrica.\nQuando la Germania invase l'Unione Sovietica nel 1941, Wiesenthal e la sua famiglia furono catturati dai nazisti e avviati verso i campi di concentramento. La moglie di Wiesenthal riusc\u00ec a nascondere la sua identit\u00e0 ebraica grazie a documenti falsi, che le vennero forniti dalla resistenza polacca, in cambio dei progetti degli scambi ferroviari disegnati da Wiesenthal. Simon non fu cos\u00ec fortunato, e fu internato in vari campi di concentramento, dove sfugg\u00ec all'esecuzione in varie occasioni.\nL'inizio della caccia ai criminali nazisti.\nWiesenthal fu liberato dalle forze statunitensi il 5 maggio 1945 dal campo di concentramento di Mauthausen. Quando i soldati lo trovarono, pesava meno di 45 chilogrammi ed era senza forze. Appena si rimise in forze inizi\u00f2 a lavorare per conto dell'esercito statunitense, raccogliendo informazioni per i processi contro i criminali di guerra nazisti. Nel 1947 lui e altri trenta volontari fondarono il \"Centro di documentazione ebraica\" a Linz, in Austria, per raccogliere informazioni per futuri processi. Quando Stati Uniti e Unione Sovietica persero interesse nel perseguire ulteriori crimini di guerra, il gruppo fu messo da parte.\nCi\u00f2 nonostante Wiesenthal continu\u00f2 con la raccolta di informazioni nel suo tempo libero, mentre lavorava a tempo pieno per aiutare le vittime della seconda guerra mondiale.\nDurante questo periodo Wiesenthal \u00e8 stato considerato essenziale per la cattura di uno degli ideatori dell'\"Endl\u00f6sung\", Adolf Eichmann, colui che ne divenne l'organizzatore logistico dopo aver partecipato alla Conferenza di Wannsee, in cui prese corpo tale progetto. Dopo l'esecuzione di Eichmann in Israele nel 1962, Wiesenthal riapr\u00ec il \"Centro per la documentazione ebraica\", che cominci\u00f2 a lavorare su nuovi casi.\nTra i suoi successi pi\u00f9 clamorosi vi fu la cattura di Karl Silberbauer, il sottoufficiale della Gestapo responsabile dell'arresto di Anna Frank. La confessione di Silberbauer aiut\u00f2 a discreditare l'insinuazione che il \"Diario di Anna Frank\" fosse un falso. In questo periodo Wiesenthal localizz\u00f2 nove dei sedici nazisti messi sotto processo nella Germania Ovest per l'uccisione degli ebrei di Leopoli, citt\u00e0 dove visse egli stesso. Tra gli altri criminali catturati vi furono Franz Stangl, il comandante dei campi di concentramento di Treblinka e Sobibor, e Hermine Braunsteiner-Ryan, una casalinga che viveva a Long Island, New York, che durante la guerra aveva supervisionato l'uccisione di centinaia di donne e bambini.\nIl Centro Wiesenthal.\nNel 1977 gli fu dedicata l'agenzia per la memoria sulla Shoah, il Centro Simon Wiesenthal (\"Simon Wiesenthal Center\"). Il Centro Simon Wiesenthal promuove la consapevolezza dell'antisemitismo, controlla i gruppi neonazisti, gestisce i Musei della Tolleranza a Los Angeles e Gerusalemme, e collabora per assicurare alla giustizia i criminali nazisti di guerra sopravvissuti. \nEsso reagisce a quella che Simon Wiesenthal ricordava come la pi\u00f9 cinica delle armi psicologiche che i soldati delle SS utilizzavano contro i prigionieri dei lager: \nGli ultimi anni.\nNel 1985, al tempo dello scandalo politico chiamato \"Irangate\", firm\u00f2 una petizione a favore dell'armamento, da parte degli Stati Uniti, dei Contras, i gruppi paramilitari di estrema destra attivi in Nicaragua.\nNell'aprile 2003 Wiesenthal annunci\u00f2 il suo ritiro, affermando di aver trovato gli sterminatori che stava cercando: \"Sono sopravvissuto a tutti loro. Se ne \u00e8 rimasto qualcuno, sarebbe troppo anziano e debole per sostenere un processo oggi\". Secondo Wiesenthal l'ultimo grande criminale nazista austriaco in vita \u00e8 Alois Brunner, il braccio destro di Eichmann, che si crede sia stato nascosto in Siria sotto la protezione del regime di Assad e che sia morto nello stesso paese nel 2010.\nWiesenthal pass\u00f2 gli ultimi suoi anni di vita a Vienna, dove sua moglie Cyla mor\u00ec il 10 novembre 2003 all'et\u00e0 di 96 anni, per cause naturali. Wiesenthal stesso mor\u00ec nel sonno a Vienna il 20 settembre 2005 e venne sepolto nel cimitero di Herzliya in Israele.\nNell'ultimo periodo cerc\u00f2 di rendere accessibile il suo archivio personale alla futura ricerca, creando in questo modo a Vienna la base per gli studi sull'Olocausto. Perci\u00f2, quando la comunit\u00e0 ebraica viennese (IKG), insieme alle istituzioni dedite alla ricerca scientifica, lo contattarono per la realizzazione di un centro di ricerca sulla Shoah, venne personalmente coinvolto, insieme a ricercatori austriaci e internazionali, nell'ideazione dell'Istituto Wiesenthal di Vienna per gli Studi sull'Olocausto, fondato postumo ufficialmente nel 2009 e operativo a partire dal 2012.\nIl 19 febbraio 2004 il Regno Unito decise di premiare con la carica onoraria di cavaliere Wiesenthal in riconoscimento a una \"vita al servizio dell'umanit\u00e0\". La carica di cavaliere riconobbe anche il lavoro del \"Simon Wiesenthal Center\". A Wiesenthal vennero attribuite inoltre: la medaglia d'oro (1980) e la medaglia presidenziale della libert\u00e0 (2000) del Congresso degli Stati Uniti, la Medaglia Otto Hahn per la Pace tedesca, il cavalierato di gran croce del Lussemburgo, la Legione d'onore francese, la croce d'onore austriaca per le arti e le scienze, e le decorazioni dei gruppi della resistenza francesi e austriaci.\nCritiche.\nDiversi libri di Simon Wiesenthal contengono informazioni contraddittorie e infondate, numerose delle quali inventate di sana pianta. Per questo motivo lo scrittore e giornalista britannico Guy Walters definisce Wiesenthal \"un bugiardo\" che ha fatto affermazioni false o esagerate sulla sua carriera accademica e sui suoi anni durante la guerra. Walters afferma che ci sono molte incongruenze nelle sue memorie, rendendo impossibile ricostruire un quadro coerente della vita di Wiesenthal durante la seconda guerra mondiale. In reazione a ci\u00f2, il direttore della Wiener Library, Ben Barkow, ha affermato che \u00e8 possibile accettare che Wiesenthal sia un esibizionista e persino un bugiardo, riconoscendo allo stesso tempo i risultati documentati di Wiesenthal. L'opinione di Walters, secondo cui Wiesenthal non ha avuto un ruolo reale nel perseguimento e cattura dei perpetratori di crimini nazisti, \u00e8 inoltre contestata con decisione dallo storico israeliano Tom Segev, anche se riconosce che, nel caso di Eichmann, il ruolo d\u00ec Wiesenthal sia stato esagerato impropriamente. Tuttavia, Segev ritiene anche che Wiesenthal abbia occasionalmente esagerato o drammatizzato il suo lavoro, arricchito le sue pubblicazioni con episodi liberamente inventati e occasionalmente fornito diverse versioni dello stesso evento.\nTra gli episodi riportati da Segev, Wiesenthal, in uno dei suoi scritti, descrive due persone che litigano su uno degli elenchi di sopravvissuti all'Olocausto che aveva preparato; i due alzano lo sguardo, si riconoscono, e si ritrovano in lacrime. In una versione dell'episodio i protagonisti sono marito e moglie, mentre in un'altra si parla di due fratelli. Nelle sue autobiografie Wiesenthal afferma di essere stato internato in undici campi di concentramento; il numero effettivo \u00e8 invece cinque. Afferma, inoltre, che un disegno che fece nel 1945 rappresentava una scena a cui assistette a Mauthausen, ma in realt\u00e0 si trattava di una copia di una foto apparsa sulla rivista \"Life\" nel giugno dello stesso anno. In particolare Wiesenthal enfatizz\u00f2 eccessivamente il suo ruolo nella cattura di Eichmann, sostenendo di aver impedito a Veronika Eichmann di far dichiarare il marito morto nel 1947, quando in realt\u00e0 la dichiarazione fu smentita da funzionari governativi. Wiesenthal disse di aver conservato la sua cartella su Eichmann quando invi\u00f2 i suoi materiali di ricerca allo Yad Vashem nel 1952; infatti vi invi\u00f2 tutti i suoi materiali, ma era stato il suo \"omologo\" cacciatore di nazisti Tuviah Friedman a Vienna, che aveva conservato i materiali su Eichmann. Isser Harel, all'epoca direttore del Mossad, ha affermato che Wiesenthal non ha avuto alcun ruolo nella cattura di Eichmann, a differenza di Fritz Bauer.\nIn un'intervista concessa al \"The Jewish Chronicle\", lo storico britannico Guy Walters contesta il \"mito\" costruito attorno ad alcuni sedicenti \"cacciatori di nazisti\", tra i quali Wiesenthal, il cui \"Centro\" omonimo sostiene di aver contribuito alla cattura di pi\u00f9 di un migliaio di criminali nazisti latitanti, mentre, secondo Walters, \"saranno stati al massimo una decina\".\nAnche l'avvocato e ricercatore Eli M. Rosenbaum, un critico molto severo nei confronti di Wiesenthal, ha accusato quest'ultimo di essere un bugiardo. Per quanto concerne l'affermazione che Wiesenthal avrebbe passato all'ambasciatore israeliano a Vienna alcune preziose informazioni per poter individuare Eichmann in Argentina, essa \u00e8 stata divulgata nel libro \"Ich jagte Eichmann. Tatsachenbericht\" (Io sono andato a caccia di Eichmann. Una storia vera). Secondo Rosenbaum il riferimento alle \"vaste terre\" - menzionate in una lettera di Wiesenthal al diplomatico, dove si sarebbe trovata la famiglia Eichmann - era cos\u00ec vago da far pensare allo stesso Wiesenthal che si stesse parlando della Germania settentrionale, anzich\u00e9 dell'Argentina.\nNel 1979, Wiesenthal disse al quotidiano The Washington Post: \"Ho cercato con i leader ebrei di non parlare di 6 milioni di ebrei morti [nell'Olocausto], ma piuttosto di circa 11 milioni di civili morti, inclusi 6 milioni di ebrei\". In un'intervista del 2017, Yehuda Bauer ha affermato di aver detto a Wiesenthal di non utilizzare questa cifra perch\u00e9 non era veritiera e Wiesenthal aveva risposto \"A volte \u00e8 necessario farlo per ottenere i risultati per cose che ritieni essenziali\". Secondo Bauer e altri storici, Wiesenthal ha scelto la cifra di 5 milioni di vittime non ebree perch\u00e9 era appena inferiore ai sei milioni di ebrei morti, ma abbastanza alta da attirare la simpatia dei non ebrei. La cifra di undici milioni di vittime naziste divenne popolare e fu citata dal presidente Jimmy Carter nell'ordine esecutivo che istituiva il Museo commemorativo dell'Olocausto degli Stati Uniti."}
{"id": "205013", "revid": "1566286", "url": "https://it.wikipedia.org/wiki?curid=205013", "title": "Michael Shanks", "text": "\u00c8 principalmente noto per il ruolo di Daniel Jackson nella serie televisiva \"Stargate SG-1\" e di Charlie Harris in \"Saving Hope\".\nBiografia.\nCarriera.\nDopo la laurea all'Universit\u00e0 della Columbia Britannica in discipline umanistiche in belle arti nel 1994, Shanks lavor\u00f2 in parecchi stage di produzione, compreso un apprendistato di due anni con il prestigioso Festival di Stratford in Ontario. \u00c8 apparso in serie televisive quali \"Highlander\", \"University Hospital\", e \"Oltre i limiti\". Interpret\u00f2 anche i film tv \"Dietro il silenzio di mio figlio\" e \"Il richiamo della foresta\" prima di accettare il suo ruolo in \"Stargate SG-1\".\nShanks ha interpretato Daniel Jackson fino alla quinta stagione prima di lasciare la serie apparentemente citando il ruolo secondario del suo personaggio. Ha fatto diverse comparse durante la sesta stagione fino a ritornare come star principale, grazie ad una campagna supportata dai fan, per la settima e le successive stagioni.\nNel 2002 ha partecipato alla co-produzione di \"Sumuru\", un film di fantascienza, interpretando l'astronauta Adam Wade. Fece anche l'audizione per il ruolo di Shinzon in \"\".\nMichael Shanks \u00e8 anche l'attore che d\u00e0 la voce al personaggio immaginario della serie Stargate SG1, Thor.\nVita privata.\nIl 2 agosto 2003 Shanks ha sposato l'attrice Lexa Doig da cui ha avuto due figli: Mia Tabitha nata il 13 settembre 2004 e Samuel David nato il 19 marzo 2006. Shanks ha anche un'altra figlia, Tatiana, nata nell'agosto 1998 dalla relazione con la modella ed attrice Vaitiare Bandera.\nAnche il suo migliore amico Christopher Judge fa parte del cast di \"Stargate SG-1\".\nDoppiatori italiani.\nNelle versioni in italiano, Michael Shanks \u00e8 stato doppiato da:"}
{"id": "205023", "revid": "287204", "url": "https://it.wikipedia.org/wiki?curid=205023", "title": "Andre Simon", "text": ""}
{"id": "205024", "revid": "148107", "url": "https://it.wikipedia.org/wiki?curid=205024", "title": "Stato di ossidazione", "text": "In chimica, lo stato di ossidazione di un atomo in una sostanza (o numero di ossidazione, abbreviato in \"n.o.\") \u00e8 definito come la differenza tra il numero di elettroni di valenza dell'atomo considerato e il numero di elettroni che ad esso rimangono dopo aver assegnato tutti gli elettroni di legame all'atomo pi\u00f9 elettronegativo di ogni coppia.\nLo stato di ossidazione \u00e8 cos\u00ec chiamato perch\u00e9 esprime il \"grado di ossidazione\" di un atomo, assumendo come riferimento lo 0, corrispondente allo stato di ossidazione dell'atomo in una sostanza semplice.\nCalcolo.\nQuando i due atomi della coppia hanno identica elettronegativit\u00e0 (cio\u00e8 sono dello stesso elemento chimico), gli elettroni di legame vengono suddivisi tra loro in parti uguali e il numero di ossidazione sar\u00e0 uguale a 0. Questo \u00e8 il caso delle sostanze semplici, come ad esempio: H2, O2, F2 N2, Cl2.\nNegli altri casi, il numero di ossidazione di un atomo \u00e8 positivo se gli elettroni vengono ceduti, mentre \u00e8 negativo se vengono acquistati.\nConsiderando il numero e il tipo di legami instaurati nella molecola di interesse e conoscendo il numero di elettroni di valenza degli atomi di un composto e le loro elettronegativit\u00e0, \u00e8 possibile calcolare tutti i n.o. degli atomi nel composto in esame.\nConoscere i numeri di ossidazione degli atomi dei composti coinvolti in una reazione chimica consente di distinguere le reazioni di ossidoriduzione dalle normali reazioni di scambio: nelle prime i numeri di ossidazione degli atomi cambiano, nelle seconde no.\nEsempio.\nPrendendo l'esempio dell'acido solforico (H2SO4) dopo aver considerato il numero e il tipo di legami stabiliti dagli atomi al suo interno (formula di struttura riportata sotto) e sapendo che l'ossigeno \u00e8 pi\u00f9 elettronegativo dello zolfo e dell'idrogeno, che l'ossigeno ha 6 elettroni di valenza, lo zolfo ha 6 elettroni di valenza e l'idrogeno ha un elettrone di valenza, si ha che i numeri di ossidazione degli atomi che lo costituiscono sono:\nRegole per la determinazione empirica.\nInfine, il numero di ossidazione di un atomo in un determinato composto o ione pu\u00f2 essere desunto dalla seguente equazione:\nda cui si ricava:\ndove:"}
{"id": "205026", "revid": "1543377", "url": "https://it.wikipedia.org/wiki?curid=205026", "title": "Costante di Gauss-Kuzmin-Wirsing", "text": "La costante Gauss-Kuzmin-Wirsing (il nome deriva dai matematici Carl Gauss, Rodion Osievich Kuzmin e Eduard Wirsing) \u00e8 una costante matematica che si incontra in combinatoria ed \u00e8 importante nello studio dell'efficienza dell'algoritmo euclideo per il calcolo del massimo comune divisore. Non \u00e8 noto se sia irrazionale. \u00c8 legata alla funzione Zeta di Riemann.\nDefinizione.\nSia \"G\" l'operatore Gauss-Kuzmin-Wirsing, cio\u00e8:\nL'autovalore maggiore in valore assoluto \u00e8 1 e corrisponde alla funzione:\nIl secondo autovalore \u00e8 la costante di Gauss-Kuzmin-Wirsing e vale all'incirca:\nEduard Wirsing ha mostrato che, se formula_4 \u00e8 la distribuzione Gauss-Kuzmin, allora:\ndove formula_6 \u00e8 una funzione analitica tale che formula_7.\nRelazione con la funzione Zeta di Riemann.\nL'operatore GKW \u00e8 legato alla funzione Zeta di Riemann. La funzione Zeta di Riemann pu\u00f2 essere scritta cos\u00ec:\nquesto implica che:\ndopo un cambio di variabile."}
{"id": "205027", "revid": "599013", "url": "https://it.wikipedia.org/wiki?curid=205027", "title": "Prevalenza", "text": ""}
{"id": "205032", "revid": "121758891", "url": "https://it.wikipedia.org/wiki?curid=205032", "title": "Rich Text Format", "text": "Rich Text Format (spesso abbreviato RTF) \u00e8 un formato multipiattaforma e proprietario per documenti testuali, inizialmente sviluppato nel 1981 da Charles Simonyi, che divent\u00f2 poi membro della Microsoft, e consolidato nel 1987 anche grazie alla collaborazione con David Luebbert.\nUn documento RTF \u00e8 un file ASCII con stringhe di comandi speciali in grado di controllare le informazioni riguardanti la formattazione del testo: il tipo di carattere e il colore, i margini, i bordi del documento, ecc.\nNonostante la maggior parte degli editor di testo e dei word processor (disponibili per Microsoft Windows, Mac OS e Linux) siano in grado di leggere e scrivere documenti RTF, sui sistemi operativi Microsoft non \u00e8 garantito il mantenimento della formattazione originaria, dato che il formato non \u00e8 mai stato standardizzato.\nIl formato RTF permette di mantenere la formattazione e le immagini presenti in un documento ma non incorpora nessuna macro. Essendo spesso le macro vettori di virus informatici, RTF \u00e8 un formato di file pi\u00f9 sicuro rispetto a documenti di Office per l'invio di allegati di posta elettronica.\nEsempio.\nEcco un esempio di codice RTF:\n {\\rtf\n Ciao!\\par\n Ecco del testo in {\\b grassetto}.\\par\nUn word processor in grado di interpretare i comandi RTF, visualizzer\u00e0 un testo simile al seguente:\nCiao!\nEcco del testo in grassetto.\nLa presenza del simbolo di \"barra rovesciata\" (\"backslash\") (codice_1) indica l'inizio di un codice di comando RTF. Il comando codice_2 introduce una nuova riga, e codice_3 attiva il testo in grassetto. Le parentesi graffe (codice_4 e codice_5) definiscono un gruppo; l'esempio di codice precedente utilizza un gruppo per limitare il raggio d'azione del comando codice_3.\nTutto il resto viene trattato come testo semplice o da formattare.\nUn documento RTF valido \u00e8 a sua volta un gruppo il cui primo comando \u00e8 codice_7."}
{"id": "205034", "revid": "599013", "url": "https://it.wikipedia.org/wiki?curid=205034", "title": "Rtf", "text": ""}
{"id": "205035", "revid": "125994366", "url": "https://it.wikipedia.org/wiki?curid=205035", "title": "Modestino, Fiorentino e Flaviano", "text": "Modestino, Fiorentino e Flaviano sono stati dei cristiani che hanno subito insieme il martirio e pertanto sono venerati come santi dalla Chiesa cattolica: sono patroni della citt\u00e0 e della diocesi di Avellino e della cittadina di Mercogliano. Inoltre sono compatroni della citt\u00e0 di Locri e della diocesi di Locri-Gerace (in Calabria).\nAgiografia.\nLa \"passio\" medievale relativa ai tre martiri racconta che: Modestino nacque nel 245 circa ad Antiochia, divenendone vescovo nel 302. Fu arrestato, poich\u00e9 infuriavano le persecuzioni contro i cristiani decretate da Diocleziano. Liberato dal carcere per intervento divino, giunse insieme ai due compagni: il presbitero Fiorentino e il diacono Flaviano, a Locri in Calabria, dove fu di nuovo incarcerato dal governatore. Dopo essere stato liberato \"miracolosamente\", e aver guarito da una malattia la figlia del governatore di Locri, provocando la conversione del governatore stesso, sbarc\u00f2 a Pozzuoli e, guidato dall'arcangelo Michele, Modestino arriv\u00f2 con i suoi compagni nel territorio di Avellino dove esercit\u00f2 il suo ministero di evangelizzatore e di vescovo, e dove oper\u00f2 numerosi miracoli.\nEssendo ancora in atto la persecuzione contro i cristiani, i tre compagni furono arrestati, processati e martirizzati con vesti arroventate nella localit\u00e0 \"Pretorio\" di Mercogliano. La morte del vescovo Modestino avvenne il 14 febbraio del 311, mentre il presbitero Fiorentino con il diacono Flaviano morirono il giorno dopo. Tutti e tre vengono festeggiati il 14 febbraio.\nCulto.\nIl rinvenimento delle spoglie dei martiri.\nAttorno al 1167 Guglielmo vescovo di Avellino, nella ricerca di materiale da riutilizzare per la costruzione della cattedrale, rinvenne le spoglie di Modestino e dei compagni martiri presso un'antica colonna. La cronaca riporta che il vescovo il 10 giugno di quell'anno, accompagnato dall'arcidiacono Bernardo, dall'arciprete Guglielmo, dal primicerio Alferio, maggiori dignit\u00e0 del Capitolo dei canonici, e da alcuni \"boni homines\", rinveniva nel \"loco Urbinianum\", nei pressi del pretorio di Mercogliano, le reliquie di Modestino, Flaviano e Fiorentino e le collocava nella cripta della Cattedrale.\nNarra fra' Scipione Bellabbona che\nIl vescovo Ruggiero, nel 1220, contribuiva ad accrescere la venerazione per Modestino compilando una leggenda che rimane la fonte agiografica pi\u00f9 antica, e proclamando Modestino, Fiorentino e Flaviano patroni principali della citt\u00e0 e della diocesi di Avellino.\nUna pergamena del 1308, conservata nell'archivio della cattedrale di Avellino narra che il vescovo Francesco in quell'anno inviava ad Avignone una delegazione guidata dal cerusico Giovanni Cantalupo, ottenendo il riconoscimento pontificio per il culto di san Modestino con un breve del papa Clemente V che concedeva cento giorni d'indulgenza a quanti\nLe celebrazioni.\nNel passato in Duomo ogni anno, il 10 giugno, veniva celebrato il sinodo diocesano e in citt\u00e0 si svolgeva una grande fiera. Alla vigilia della festa si rievocava la traslazione delle reliquie del patrono con una solenne processione fino alla Chiesa di San Carlo al Largo (sull'area dell'attuale palazzo Sarchiola all'inizio del corso), con i busti dei Santi Modestino, Fiorentino, Flaviano, Gennaro, Lorenzo, Anna, Biagio, Carlo Borromeo, Filippo Neri, Gaetano di Thiene, Andrea Avellino e Apollonia. Conclusa la veglia notturna nella stessa chiesa, rallegrata da luminarie e fuochi artificiali, la statua veniva riportata in cattedrale nella cappella di patronato della municipalit\u00e0 adornata di fiori, di luci. Accompagnavano il corteo gli archibugieri, le dodici confraternite religiose con le variopinte mozzette e le sette comunit\u00e0 religiose: conventuali, cappuccini, domenicani, camaldolesi, fatebenefratelli, verginiani ed agostiniani. Ai busti reliquiari facevano corona, oltre al busto argenteo di san Modestino sorretto dalle prime quattro dignit\u00e0 capitolari arcidiacono, arciprete, primicerio maggiore e minore, il vescovo, scortato dai suoi cursori, il governatore, il sindaco e gli eletti fiancheggiati dai mazzieri. Era un tripudio di festa e di colori al centro della vita cittadina era posta l'icona del santo martire che riannodava il presente al passato.\nL'anno giubilare Modestiniano 2011.\nL'8 gennaio del 2011 \u00e8 stato indetto il giubileo dei Santi martiri Modestino, Fiorentino e Flaviano, in memoria del loro martirio avvenuto 1700 anni prima: il 14 febbraio 311 d.C. Sono state svolte molte celebrazioni, il 22 febbraio \u00e8 avvenuta una ricognizione canonica dei resti dei tre santi e dall'analisi risulta che il corpo di San Modestino \u00e8 di una figura maschile adulta, San Fiorentino figura maschile adulta, San Flaviano figura maschile giovanile. Inoltre \u00e8 stata ripristinata la processione del simulacro argenteo reliquiario di San Modestino, con le altre reliquie che si trovano a Mercogliano, il 10 giugno in memoria del ritrovamento e della traslazione delle ossa da Mercogliano ad Avellino, avvenuta il 10 giugno 1167. L'8 gennaio 2012, con una messa solenne presieduta dal vescovo di Avellino Francesco Marino in cattedrale, \u00e8 stata decretata la chiusura del Giubileo Modestiniano."}
{"id": "205037", "revid": "33689", "url": "https://it.wikipedia.org/wiki?curid=205037", "title": "Costante deliana", "text": "La costante deliana, o costante di Delo \u00e8 una costante matematica che si incontra nel famoso problema della duplicazione del cubo. Rappresenta il rapporto fra il lato di un cubo e il lato del cubo avente volume doppio, e vale formula_1. Il problema della duplicazione del cubo si riduce quindi alla costruzione (mediante riga e compasso) della costante deliana.\nLa costante \u00e8 nota sin dall'antichit\u00e0 e deve il suo nome alla leggenda che ha dato origine al problema della duplicazione del cubo, che infatti \u00e8 chiamato anche problema di Delo. Gli abitanti della citt\u00e0 di Delo erano stati colpiti da un'epidemia, e l'oracolo di Delfi aveva richiesto la costruzione di un altare di volume doppio a quello esistente nella citt\u00e0.\nDiversi matematici dell'antichit\u00e0 hanno trovato soluzioni per duplicare il cubo, ma nessuno con sole riga e compasso, lasciando il problema insoluto per quasi duemila anni, fino alla dimostrazione dell'impossibilit\u00e0 di una tale costruzione provata da Cartesio nel 1637. Intuitivamente questo succede perch\u00e9 mediante riga e compasso \u00e8 possibile costruire quantit\u00e0 ottenute con somme, sottrazioni, moltiplicazioni, divisioni e radici quadrate. La costante deliana, coinvolgendo una radice cubica, risulta cos\u00ec non costruibile."}
{"id": "205038", "revid": "767487", "url": "https://it.wikipedia.org/wiki?curid=205038", "title": "SpeedStep", "text": "SpeedStep \u00e8 una tecnologia sviluppata da Intel per ridurre il consumo dei suoi processori.\nInizialmente implementata solo nei processori del settore \"mobile\" destinati all'impiego in computer portatili (Pentium III-M, Pentium 4-M, Mobile Pentium 4 e Pentium M), \u00e8 stata poi migliorata diventando \"Enhanced SpeedStep Technology\" (EIST) ed inserita anche nei processori del settore desktop con i Pentium 4 Prescott serie 6xx e Pentium D, oltre che in quelli del settore server con gli Xeon DP Irwindale.\nFunzionamento.\nGrazie all'impiego delle tecnologie \"Enhanced Speedstep\", \"Deep Sleep\" e \"Deeper Sleep\" la frequenza di clock del processore viene variata in ogni momento, in funzione del tipo di carico di lavoro che viene richiesto dal processore. Oltre alla frequenza di clock, viene adeguato anche il voltaggio del core.\nLa frequenza di lavoro viene variata tra 2 valori prestabiliti, riuscendo a bilanciare consumo e potenza di calcolo disponibile in uno spettro pi\u00f9 ampio di possibilit\u00e0. In alcuni processori AMD con analoga tecnologia la frequenza pu\u00f2 variare in un intervallo di valori maggiore; anche Intel ha analizzato in dettaglio la possibilit\u00e0 di variare la frequenza di clock della propria cpu Pentium 4-M in modo non discreto tra due valori prestabiliti ma continuo tra due estremi, i test interni hanno per\u00f2 evidenziato come il continuo passaggio da una frequenza all'altra, su uno spettro di valori maggiori di due, se da una parte permette un considerevole risparmio energetico rispetto al mantenere fissa la frequenza di clock, dall'altra introduce ulteriori variabili che non permettono di ottenere la piena ottimizzazione del consumo, raggiungibile secondo Intel fissando due sole frequenze di clock e intervenendo, dinamicamente, ad aumentare e diminuire il voltaggio del core a seconda del tipo di potenza di calcolo richiesta.\nFoxton.\nNel 2005 Intel fece alcune rivelazioni riguardanti l'evoluzione della tecnologia SpeedStep, la nuova tecnologia doveva prendere il nome di Foxton ed essere integrata nei processori dual core e nei processori single core della famiglia Xeon.\nTale tecnologia poteva governare il voltaggio e la frequenza del processore, adattandosi alle esigenze del sistema, con 32 passi da 12,5 millivolt per la tensione e 64 passi per quanto riguarda la frequenza operativa. Questa tecnologia in seguito \u00e8 stata abbandonata."}
{"id": "205043", "revid": "1543377", "url": "https://it.wikipedia.org/wiki?curid=205043", "title": "Fabio Vettori", "text": "Biografia.\nLa passione di Vettori per l'illustrazione risale ai tempi dei suoi studi da geometra. Nel 1972 inizia a essere attratto dal soggetto delle formiche, che diventer\u00e0 presto la sua cifra stilistica. Le formiche, in effetti, consentivano di coniugare l'interesse di Vettori per il dettaglio con la possibilit\u00e0 di moltiplicare i personaggi all'interno di una stessa scena.\nDopo aver partecipato nel 1981 ad un primo concorso di grafica, nel 1982 Vettori allestisce la sua prima mostra personale. Negli anni seguenti il successo dell'idea alla base delle sue raffigurazioni indusse Vettori a iniziare la commercializzazione di poster e biglietti d'auguri raffiguranti le formiche. Nel 1995 fonda a Trento un'impresa finalizzata proprio alla distribuzione del merchandising correlato alla sua produzione artistica e nel 2004 apre un primo negozio monomarca. Nel frattempo il suo catalogo si \u00e8 arricchito di nuovi soggetti e articoli\nDal 2000 Fabio Vettori fa parte del Consorzio Artigiano Artistico e di Qualit\u00e0 Trentino, che si occupa della promozione e commercializzazione dei prodotti artigianali trentini. Nel 2003 ha pubblicato il suo primo libro \"Un Mondo di Formiche\", nel quale racconta il mondo fantastico delle sue formiche attraverso illustrazioni e parole, in collaborazione con il critico Maurizio Scudiero. Nel 2009 realizza per Mariella Nava il video del suo nuovo singolo \"Sorridi sorridi\" dove Mariella interagisce con le sue formiche."}
{"id": "205045", "revid": "19901", "url": "https://it.wikipedia.org/wiki?curid=205045", "title": "Michael Garrett Shanks", "text": ""}
{"id": "205061", "revid": "17654", "url": "https://it.wikipedia.org/wiki?curid=205061", "title": "Les Pr\u00e9dateurs de la Nuit", "text": ""}
{"id": "205072", "revid": "16073", "url": "https://it.wikipedia.org/wiki?curid=205072", "title": "Contea di Sclafani rosso Riserva", "text": ""}
{"id": "205073", "revid": "2175", "url": "https://it.wikipedia.org/wiki?curid=205073", "title": "Contea di Sclafani spumante", "text": ""}
{"id": "205075", "revid": "770685", "url": "https://it.wikipedia.org/wiki?curid=205075", "title": "Alleanza della Sinistra Verde Nordica", "text": "L'Alleanza della Sinistra Verde Nordica (\"Nordic Green Left Alliance\", NGLA) \u00e8 un'organizzazione politica che riunisce i partiti di sinistra ed ecologisti dei paesi nordici. La NGLA non ha lo \"status\" di partito politico europeo.\n\u00c8 stata fondata a Reykjav\u00edk il 31 gennaio - 1\u00ba febbraio 2004.\nI partiti che la compongono costutiscono l'omonimo gruppo politico in seno al Consiglio nordico.\nI deputati eletti al Parlamento europeo sono iscritti al gruppo della Sinistra (GUE/NGL), fatta eccezione per i rappresentanti danesi del \"Socialistisk Folkeparti\" che appartengono al gruppo I Verdi/Alleanza Libera Europea (Verdi/ALE).\nLa NGLA \u00e8 diretta dalla deputata finlandese Mia Haglund, che ricopre la carica di Segretario Generale."}
{"id": "205076", "revid": "486946", "url": "https://it.wikipedia.org/wiki?curid=205076", "title": "Contea di Sclafani Nero D'Avola o Calabrese", "text": ""}
{"id": "205077", "revid": "486946", "url": "https://it.wikipedia.org/wiki?curid=205077", "title": "Contea di Sclafani Nero D'Avola o Calabrese Riserva", "text": ""}
{"id": "205101", "revid": "3295", "url": "https://it.wikipedia.org/wiki?curid=205101", "title": "Costante di Delo", "text": ""}
{"id": "205102", "revid": "235890", "url": "https://it.wikipedia.org/wiki?curid=205102", "title": "Legge della Gravitazione universale", "text": ""}
{"id": "205105", "revid": "7336", "url": "https://it.wikipedia.org/wiki?curid=205105", "title": "Cassini I", "text": ""}
{"id": "205106", "revid": "7336", "url": "https://it.wikipedia.org/wiki?curid=205106", "title": "Innocenzo X", "text": ""}
{"id": "205108", "revid": "125193763", "url": "https://it.wikipedia.org/wiki?curid=205108", "title": "Scuola medica salernitana", "text": "La scuola medica salernitana \u00e8 stata la prima e pi\u00f9 importante istituzione medica d'Europa nel Medioevo (IX secolo); come tale \u00e8 considerata da molti come l'antesignana delle moderne universit\u00e0.\nI fondamenti e l'importanza della scuola.\nLa \"Scuola\" si fondava sull'unione tra la tradizione greco-latina e le nozioni delle culture araba ed ebraica. Essa rappresenta un momento fondamentale nella storia della medicina per le innovazioni che introduce nel metodo e nell'impostazione della profilassi. L'approccio era basato fondamentalmente sulla pratica e sull'esperienza che ne derivava, aprendo cos\u00ec la strada al metodo empirico e alla cultura della prevenzione.\nDi particolare importanza, dal punto di vista culturale, \u00e8 anche il ruolo svolto dalle donne nella pratica e nell'insegnamento della medicina. Le donne che insegnarono e operarono nella scuola divennero famose col nome di \"Mulieres Salernitanae\".\nPrinc\u00ecpi e metodo.\nLe basi teoriche erano costituite dal sistema degli umori elaborato da Ippocrate e Galeno, tuttavia il vero e proprio bagaglio scientifico era costituito dall'esperienza maturata nella quotidiana attivit\u00e0 di assistenza ai malati. Con la traduzione dei testi arabi, si aggiunse a questa esperienza una vasta cultura fitoterapica e farmacologica.\nLa leggenda della fondazione.\nLa fondazione della scuola risale all'Alto Medioevo e non vi \u00e8 nessun documento che possa certificare con precisione una data di riferimento. La tradizione tuttavia lega la nascita della scuola all'evento narrato da una leggenda.\nSi racconta che un pellegrino greco di nome \"Pontus\" si fosse fermato nella citt\u00e0 di Salerno e avesse trovato rifugio per la notte sotto gli archi dell'antico acquedotto dell'Arce. Scoppi\u00f2 un temporale e un altro viandante malandato si ripar\u00f2 nello stesso luogo, si trattava del latino \"Salernus\"; costui era ferito e il greco, dapprima sospettoso, si avvicin\u00f2 per osservare da vicino le medicazioni che il latino praticava alla sua ferita. Nel frattempo erano giunti altri due viandanti, l'ebreo \"Elinus\" e l'arabo \"Abdela\". Anch'essi si dimostrarono interessati alla ferita e alla fine si scopr\u00ec che tutti e quattro si occupavano di medicina. Decisero allora di creare un sodalizio e di dare vita a una scuola dove le loro conoscenze potessero essere raccolte e divulgate. L'incontro tra i viandanti secondo una recente teoria sarebbe da collocarsi non sotto l'acquedotto (inidoneo a fornire rifugio di notte sotto un temporale) ma sotto le volte della via che dal Monastero di S. Sofia conduce al Monastero di S. Lorenzo in plajo montis. I leggendari fondatori, sempre secondo questa recente teoria, possono essere identificati in Garioponto (Pontus), Alfano da Salerno (Salernus), Isacco l'Ebreo (Elinus) e Costantino l'Africano (Abdela).\nStoria.\nNella storia della \"Scuola Medica\" si possono distinguere tre periodi:\nIX-X secolo.\nLe origini della \"Scuola\" dovrebbero risalire al IX-X secolo, anche se su questo primo periodo la documentazione \u00e8 piuttosto scarsa. Poco si sa della natura, laica o monastica, dei medici che ne facevano parte e non \u00e8 chiaro se la '\"Scuola\" avesse gi\u00e0 un'organizzazione istituzionalizzata. Antonio Mazza d\u00e0 come data di fondazione l'anno 802.\nFin dal IX secolo vi era a Salerno una grande cultura giuridica nonch\u00e9 l'esistenza di maestri laici e di una scuola ecclesiastica. Accanto ai maestri del diritto vi erano per\u00f2 anche quelli che curavano il corpo e insegnavano i dogmi dell'arte della salute. I nomi di questi medici partono dalla seconda met\u00e0 dell'VIII secolo quando Arechi II fiss\u00f2 la sua dimora a Salerno fino all'XI secolo quando il nome di questa citt\u00e0 si diffuse in Europa. La venuta a Salerno di Adalberone II di Verdun, nel 988 per curarsi, ci fa capire la fama dei medici di Salerno.\nDi sicuro \u00e8 noto che nel X secolo la citt\u00e0 di Salerno era gi\u00e0 molto famosa per il clima salubre e la sapienza dei suoi medici. Di essi si racconta che \u00aberano privi di cultura letteraria, ma forniti di grande esperienza e di un talento innato\u00bb. Infatti in questo periodo la natura degli insegnamenti era fondamentalmente pratica e le nozioni venivano tramandate oralmente.\nXI-XIII secolo.\nLa posizione geografica ebbe sicuramente un ruolo fondamentale nella crescita della Scuola: Salerno, porto al centro del Mediterraneo, subisce e metabolizza gli influssi della cultura araba e greco-bizantina. Dal mare arrivano i libri di Avicenna e Averro\u00e8, e dal mare giunge a Salerno anche il medico cartaginese Costantino l'Africano (ossia dell'Ifr\u012bqiya) che visse nella citt\u00e0 per diversi anni e tradusse dall'arabo molti testi: gli \"Aphorisma\" e i \"Prognostica\" di Ippocrate, \"Tegni\" e \"Megategni\" di Galeno, il \"Kit\u0101b al-malik\u012b\" (ossia \"Liber Regius\", o \"Pantegni\") di \u02bfAl\u012b ibn \u02bfAbb\u0101s (Haly Abbas), il \"Viaticum\" di al-Jazz\u0101r (Algizar), il \"Liber divisionum\" e il \"Liber experimentorum\" di Rhazes (Raz\u012b), il \"Liber dietorum\", il \"Liber urinarium\" e il \"Liber febrium\" di Isaac Israeli il Vecchio (Isaac Iudaeus)\nSotto questa spinta culturale si riscoprono le opere classiche a lungo dimenticate nei monasteri. Grazie alla \"Scuola Medica\", la medicina fu la prima disciplina scientifica a uscire dalle abbazie per confrontarsi di nuovo con il mondo e la pratica sperimentale.\nA tale proposito notevole importanza ebbero i monaci: i monasteri di Salerno e della vicina Badia di Cava dovevano avere una certa importanza nella geografia benedettina, infatti notiamo nella citt\u00e0 nell'XI secolo la presenza di tre importanti personaggi di quest'ordine: il papa Gregorio VII, l'abate di Montecassino Desiderio (futuro papa Vittore III) e il vescovo Alfano I.\nIn questo contesto la \"Scuola\" di Salerno cresce e si sviluppa fino a raggiungere il massimo del suo splendore tra il X e il XIII secolo. A quell'epoca giungevano alla \"Schola Salerni\" persone provenienti da tutta Europa, sia ammalati che speravano di essere guariti, sia studenti che volevano apprendere l'arte della medicina. Il prestigio dei medici di Salerno \u00e8 largamente testimoniato dalle cronache dell'epoca e dai numerosi manoscritti conservati nelle maggiori biblioteche europee.\nNel 1231 l'autorit\u00e0 della scuola veniva sancita dall'imperatore Federico II: nella sua Costituzione di Melfi si stabiliva che l'attivit\u00e0 di medico poteva essere svolta solo da dottori in possesso di diploma rilasciato dalla Scuola Medica Salernitana. Nel 1280 Carlo II d'Angi\u00f2 approv\u00f2 il primo statuto in cui la Scuola veniva riconosciuta come \"Studium generale\" in medicina..\nMichelangelo Schipa cos\u00ec riassume le differenze storiche riscontrate dal medico Salvatore De Renzi fra la scuola salernitana e quella cassinense:\nXIV-XIX secolo.\nCon la nascita dell'Universit\u00e0 di Napoli, la \"Scuola\" cominci\u00f2 a perdere via via importanza. Col tempo il suo prestigio fu oscurato da quello di universit\u00e0 pi\u00f9 giovani: Montpellier, Padova e Bologna in primo luogo.\nL'istituzione salernitana tuttavia rimase in vita per diversi secoli finch\u00e9, il 29 novembre 1811, fu soppressa da Gioacchino Murat in occasione della riorganizzazione dell'istruzione pubblica nel Regno di Napoli. L'ultima sede fu il Palazzo Copeta.\nLe rimanenti \"Cattedre di Medicina e Diritto\" della Scuola Medica Salernitana operarono nel \"Convitto nazionale Tasso\" di Salerno per un cinquantennio, dal 1811 fino alla loro chiusura nel 1861, avvenuta per ordine di Francesco De Sanctis, ministro del neonato Regno d'Italia.\nVicende recenti.\nDopo secoli di effettiva assenza della Scuola Medica Salernitana, il 18 ottobre 2005 fu firmato il protocollo d'intesa per l'istituzione della facolt\u00e0 di medicina nell'Universit\u00e0 di Salerno.\nIl 14 settembre 2012 fu, invece, inaugurato l'EBRIS (Istituto Europeo di Ricerche Biomediche di Salerno) nei locali del recuperato Convento di San Nicola della Palma, in via De' Renzi, una delle probabili sedi della scuola. L'Istituto, guidato dal professore Alessio Fasano, con il contributo del Massachusetts General Hospital, \u00e8 impegnato nella ricerca di nuove cure per la celiachia e vari disturbi alimentari.\nIl 31 gennaio 2013 \u00e8 stato firmato dal Presidente del Consiglio dei ministri della Repubblica Italiana Mario Monti, il decreto per l'istituzione dell'Azienda universitaria San Giovanni di Dio e Ruggi d'Aragona - Scuola Medica Salernitana.\nSedi.\nLa scuola, nonostante ci siano al riguardo notizie non suffragate da riscontri documentari, ha avuto nei secoli svariate sedi per l'insegnamento e per il conferimento delle lauree. Secondo lo storico salernitano Riccardo Avallone le sedi d'insegnamento, in ordine cronologico e spesso in contemporaneit\u00e0, furono, in un primo periodo: la Reggia di Arechi II, le Scolae sul monte Bonadies, i monasteri di S.Benedetto, di S. Massimo, di S. Lorenzo in plajo montis e di S. Nicola della Palma, in un periodo successivo il Castello di Arechi, la cappella superiore e inferiore di S. Caterina (le odierne sale San Tommaso e San Lazzaro, facenti parte del Duomo ), il palazzo dell'antica pretura (palazzo Copeta), ubicato in via Trotula de Ruggiero ed infine l'ex seminario arcivescovile.\nL'ordinamento.\nIl \"curriculum studiorum\" (come definito nei titoli XLIVal LXXXIX nella Costituzioni di Melfi nel 1213) era costituito da:\nEra inoltre prevista, ogni 5 anni, l'autopsia di un corpo umano.\nAlla fine del curriculum seguiva un esame davanti ai Commissari della Curia Regia e delle Curie provinciali. Superato l'esame, il candidato otteneva la \"Licentia Medendi\" (licenza di esercitare la medicina) anche detta \"Licentia Praticandi\" (licenza di praticare).\nDa notare che nella \"Scuola'\", oltre all'insegnamento della medicina (dove le donne erano ammesse sia come insegnanti che come studentesse), si tenevano anche corsi di filosofia, teologia e legge ed \u00e8 per questo che alcuni la considerano anche come la prima universit\u00e0 mai fondata. Si badi bene, per\u00f2: non fu mai chiamata \"universit\u00e0\", .\nMaterie di insegnamento.\nLe materie d'insegnamento nella Scuola medica salernitana sono a noi note attraverso uno speciale statuto. I docenti della scuola distinguevano la medicina in teoria e pratica. La prima dava gli insegnamenti necessari per conoscere le strutture del corpo, le parti che lo compongono, le loro qualit\u00e0, la seconda dettava i mezzi per conservare la salute e per combattere le malattie. E, in conformit\u00e0 di tutte le scuole, che anche a Salerno seguirono, i dogmi della medicina i quali avevano il loro fondamento nei principi di Ippocrate e Galeno, che costituiscono le basi dell'insegnamento medico. I testi pi\u00f9 antichi dei maestri di Salerno non si discostano da questa tradizione. Il water \u00e8 stato una loro invenzione medica per l'intestino.\nTesti antichi ci informano della diffusione in regioni lontane delle dottrine mediche salernitane. Siffatti cimeli sono compresi in un codice che \u00e8 conservato nella Capitolare di Modena proveniente dall'abbazia di Nonantola. L'esistenza di tali documenti, mentre ci conferma l'antichit\u00e0 dell'insegnamento medico a Salerno, d'altra parte ci d\u00e0 la prova che la tradizione della cultura latina non si era spenta e centro di diffusione di essa era Salerno.\nRiguardo poi alla filosofia, aveva un dominio assoluto Aristotele. La Scuola, immobilizzata nelle sue teorie, nacque ippocratica e mor\u00ec tale, senza seguire le nuove correnti mediche e filosofiche, che avevano portato un profondo rinnovamento nel campo scientifico. Le lezioni consistevano nell'interpretazione dei testi dell'antica medicina. Ma mentre la medicina procedeva lenta, in Salerno una nuova arte si affacciava nel campo scientifico. Questa arte \u00e8 la chirurgia, che per prima in Salerno si eleva alla dignit\u00e0 di una vera e propria scienza per opera di Ruggiero di Fugaldo. Egli scrive il primo trattato di chirurgia nazionale che trova la sua diffusione in tutta Europa. Perci\u00f2 fin dal XII secolo Salerno era meta di studenti stranieri specialmente tedeschi. Ma con la diffusione dei libri arabi, l'influenza scientifica della scuola, che si riteneva attaccata alle tradizioni latine and\u00f2 diminuendo, mentre nelle principali universit\u00e0 dell'Italia Settentrionale ebbero notevole sviluppo le dottrine arabe. Di queste era un seguace e divulgatore un alunno della scuola di Salerno, Bruno da Longobucco.\nAlmo Collegio Salernitano.\nIl Collegio Medico era un corpo accademico indipendente della Scuola. Esso aveva lo scopo di sottoporre gli scolari che avevano compiuto gli anni di studio richiesti a un rigoroso esame per ottenere il privilegio dottorale, non solo per esercitare la medicina ma anche per insegnare.\nIl Collegio Medico era un'organizzazione professionale per la difesa dei propri interessi e della propria dignit\u00e0 e anche per porre un freno all'opera nefasta dei medicastri.\nIl primo atto sovrano che convalid\u00f2 le prerogative del Collegio dando il riconoscimento giuridico ai titoli accademici da esso rilasciati, risale all'imperatore Federico II nel 1200.\nTutti i medici della citt\u00e0 erano \"Alunni\" e anch'essi gradualmente avevano il diritto di entrare nel Collegio.\nPer consuetudine la funzione del conferimento delle lauree si svolgeva nella Chiesa di San Pietro a Corte, o in San Matteo o nella Cappella di Santa Caterina.\nMa all'inizio dell'anno 1000 il conferimento ebbe luogo nel palazzo di citt\u00e0.\nIl giuramento rappresentava la pi\u00f9 alta concezione morale della funzione del medico, il quale giurava di porgere il suo aiuto al povero senza chiedere nulla e nello stesso tempo era una sublime affermazione dinanzi a Dio e agli uomini di serbare una vita onesta e severit\u00e0 di costumi.\nPer conseguire la licenza all'esercizio della farmacia, cio\u00e8 \"in\" \"arte aromataria\" si richiedevano al candidato qualit\u00e0 morali spiccatissime, onest\u00e0 e illibatezza di costumi, qualit\u00e0 queste che la Scuola tenne sommamente in pregio.\nI diplomi di laurea molto spesso rappresentavano la manifestazione pi\u00f9 evidente dei sentimenti religiosi dei giovani, che conseguirono il titolo di dottorale in Salerno.\nL'autenticit\u00e0 dei privilegi dottorali era attestata dal notaio.\nIl privilegio dottorale, rilasciato dal Collegio di Salerno, aveva valore dovunque il laureato in Salerno si presentasse per praticare l'esercizio professionale.\nNei privilegi dottorali non solo era segnata la data in cui il candidato aveva sostenuto l'esame ma anche l'anno del pontificato di chi era stato elevato al seggio pontificio.\nIl calendario civile, variava secondo i diversi stati ma non variava ovviamente l'anno di elevazione al pontificato, onde per la stessa universalit\u00e0 della Chiesa cattolica era logico che si tenesse in conto l'anno di riferimento del pontificato, tanto pi\u00f9 che il privilegio assai spesso era destinato ad assicurare la capacit\u00e0 scientifica del laureato in paesi stranieri.\nAi diplomi non mancava mai il sigillo del Collegio in ceralacca. In questi sigilli di forma circolare \u00e8 ben visibile nel mezzo lo stemma della citt\u00e0 rappresentato dal patrono San Matteo in atto di scrivere il Vangelo.\nI docenti della scuola.\nOccorre fare una distinzione tra il \"medicus\" e il \"medicus et clericus\" perch\u00e9 segnano due periodi distinti della medicina salernitana.\nIl \"medicus\" rappresenta le origini in cui l'arte \u00e8 empirismo ed egli ricorre a espedienti per porgere aiuto al sofferente.\nIl \"medicus et clericus\" si distingue per la conoscenza dell'arte e per dottrina perci\u00f2 \u00e8 un dotto. Con Garioponto (che esamina gli antichi scrittori latini prendendo Ippocrate e Galeno a modello) la medicina salernitana comincia il suo periodo aureo.\nCon Garioponto vediamo per la prima volta una donna, la famosa Trotula de Ruggiero che ascende agli onori della cattedra, detta preziosi dogmi di medicina e d\u00e0 istruzioni per le partorienti. All'inizio dell'anno mille a Salerno c'era una scuola ben ordinata la quale sorse per opera di cultori delle discipline mediche.\nSi ritiene che l'epoca della fondazione della scuola risalga alla comparsa della \"Societas\" forse intorno alla prima met\u00e0 dell'XI secolo.\nLa prima costituzione della \"Societas\" si form\u00f2 per opera di quei \"jatrophisici\", che presero sede sul colle \"Bonae diei\" e \"Salernitam Scholam scripsere\". Furono essi che gettarono le basi di quella scuola e di essa tramandarono il ricordo dettando il \"Flos medicinae\", monumento di grandezza e di piet\u00e0 che parla al popolo con la parola del cuore e a esso corre incontro per dargli il farmaco che lo sollevi.\nL'insegnamento della medicina a Salerno nel Medioevo era esercitato da privati docenti cui veniva dato l'appellativo di medici. All'epoca scarso era il numero dei medici e molti erano avviati all'arte salutare per tradizione di famiglia e ci\u00f2 perdur\u00f2 per varie generazioni.\nLa \"Schola\" era un istituto con un'organizzazione indipendente, costituita da insegnanti con particolari meriti e di essa era responsabile il \"Praeses\".\nFu titolo di merito l'anzianit\u00e0 quando fu creato il \"Prior\" come suprema dignit\u00e0 del Collegio. Ma il \"Praeses\" non aveva nulla in comune col \"Prior\", poich\u00e9 la sua autorit\u00e0 si svolgeva nell'ambito del collegio sorto pi\u00f9 tardi. La Scuola medica salernitana pu\u00f2 contare numerosi maestri.\nLe dottrine mediche diffuse da Garioponto e dai suoi contemporanei non si estinsero con essi; altri maestri seguirono le loro orme. Nella seconda met\u00e0 del XII secolo tre illustri maestri onorarono i loro predecessori: maestro Salerno, Matteo Plateario junior e Musandino.\nNotevoli furono del maestro Salerno le sue \"Tabulae Salernitanae\" in cui riun\u00ec i semplici secondo le loro virt\u00f9, \"Il Compendium\" che completa le \"Tabulae\" e forma con esse un trattato di terapia generale e di preparazione dei farmaci.\nMatteo Plateario junior apparteneva a una famiglia di insigni cultori dell'arte medica. Nelle sue \"Glosse\" Plateario junior descrive piante e d\u00e0 cognizioni intorno alla sofisticazione di vari prodotti medicinali.\nMusandino \u00e8 il celebre maestro, il \"Praeses\", la somma autorit\u00e0 di quel consesso di dotti, destinati a divulgare i dogmi della medicina.\nUn eminente figura di prelato, ben degno di stare accanto all'Arcivescovo Alfano, fu Romualdo II Guarna che ebbe una speciale predilezione per l'arte medica. Egli fu chiamato due volte al capezzale di Guglielmo I di Sicilia. Un altro maestro tenuto in gran conto dalla regina Giovanna II di Napoli fu Antonio Solimena che fior\u00ec alla fine del XIV secolo.\nEgli si distinse per la sua dottrina e per le grandi prove da lui date di sapere. Perci\u00f2 egli fu elevato all'alto ufficio di Maestro Razionale della \"Magna Curia\". Altra figura nobilissima di patriota e di scienziato fu Giovanni da Procida.\nNon mancano nei secoli precedenti maestri salernitani che prestarono la loro opera a operazioni belliche. A servizio dell'esercito di Roberto d'Angi\u00f2, duca di Calabria, operante in Sicilia nel 1299 si trovano Bartolomeo de Vallona e Filippo Fundacario.\nMolte opere di maestri salernitani andarono perse.\nAi maestri della scuola spetta il grande merito di aver dettato per la prima volta le norme che il medico deve seguire, quando egli si trova presso il letto del malato. Esse sono un documento prezioso, da cui si rivela quanta importanza quei maestri attribuissero alla missione del medico e quale fosse il loro spirito di osservazione e la profonda conoscenza del corpo umano.\nIl \"Regimen Sanitatis Salernitanum\".\n\u00c8 il trattato pi\u00f9 famoso prodotto dalla scuola; l'opera, in versi latini, risulta essere una raccolta di norme igieniche, poste a fondamento della sua dottrina.\nLeggende.\nOltre a quella gi\u00e0 citata dell'incontro dei Fondatori, numerose sono le leggende che ruotano attorno alla Scuola o i suoi medici.\nLeggenda del Povero Enrico.\nUna delle pi\u00f9 celebri \u00e8 la cosiddetta \"Leggenda del Povero Enrico\", tramandata dai menestrelli tedeschi medievali e \"riscoperta\" da Longfellow nell'Ottocento. Enrico, principe di Germania, era un giovane splendido e forte, fidanzato con la giovane principessa Elsie. Un giorno, per\u00f2, egli fu colpito dalla lebbra e cominci\u00f2 a deperire rapidamente, tanto che i sudditi, vedendolo ormai destinato a morte certa, lo ribattezzarono \"il Povero Enrico\". Il principe, una notte, ebbe un sogno: il diavolo in persona gli sugger\u00ec di andare a farsi curare dai medici salernitani, riferendogli che sarebbe guarito solo se avesse fatto un bagno nel sangue di una giovane vergine che fosse morta per lui volontariamente. Nonostante Elsie si fosse immediatamente proposta per l'orrendo sacrificio, Enrico rifiut\u00f2 sdegnato, preferendo ascoltare il parere dei medici. Dopo un lungo viaggio, tutta la corte arriv\u00f2 a Salerno ed Enrico, prima di presentarsi alla Scuola Medica, volle recarsi in Cattedrale per pregare sulla tomba di San Matteo. Qui, in preda a una visione, si ritrov\u00f2 miracolosamente guarito dal male e spos\u00f2 Elsie sullo stesso altare del Santo.\nLeggenda di Roberto e Sibilla.\nAltra tradizione \u00e8 quella della \"Leggenda di Roberto di Normandia e Sibilla da Conversano\".\nRoberto di Normandia, durante le crociate, fu colpito da una freccia avvelenata. Poich\u00e9 le sue condizioni erano parse subito gravi, egli, di ritorno in Inghilterra, si ferm\u00f2 a Salerno per consultare i medici, il cui responso fu drastico: l'unico modo per salvargli la vita era quello di succhiargli via il veleno dalla ferita, ma chi l'avrebbe fatto sarebbe morto al suo posto. Roberto respinse tutti, preferendo morire, ma durante la notte sua moglie Sibilla da Conversano gli succhi\u00f2 il veleno, morendo cos\u00ec per il suo amato sposo. Questa leggenda \u00e8 raffigurata in una miniatura sulla copertina del Canone di Avicenna, in cui si vede Roberto con la sua corte che, alle porte della citt\u00e0, saluta e ringrazia i medici, mentre sullo sfondo le navi sono pronte a partire; sulla sinistra, altri quattro medici si occupano di Sibilla, riconoscibile dalla corona, avvizzita dal veleno."}
{"id": "205109", "revid": "292162", "url": "https://it.wikipedia.org/wiki?curid=205109", "title": "Colonna (rione di Roma)", "text": "Colonna \u00e8 il terzo rione di Roma, indicato con R. III.\nGeografia fisica.\nTerritorio.\nIl rione confina con:\nStoria.\nL'area del rione comprende due zone distinguibili tra loro, separate da via del Corso: quella ad ovest \u00e8 pianeggiante, l'altra, collinare, si inerpica verso il Pincio. Nella Roma antica, quest'ultima zona accoglieva le \"domus\" dei pi\u00f9 abbienti, mentre la prima rientrava nel \"Campus Martius\", costellato di monumenti: oltre alla Colonna di Marco Aurelio che diede in seguito il nome al rione medievale, rimangono le vestigia del tempio di Adriano in piazza di Pietra, e della meridiana di Augusto.\nNel corso del medioevo inizi\u00f2 a delinearsi la nuova divisione della citt\u00e0 in dodici rioni: a quel tempo questo era il terzo rione, \"Regio Columpne et sancte Marie in Aquiro\", con riferimento alla chiesa di Santa Maria in Aquiro. Il rione conobbe un notevole sviluppo nel XVII secolo: Papa Alessandro VII Chigi sistem\u00f2 Piazza Colonna, e la sua famiglia acquist\u00f2 dagli Aldobrandini il palazzo che vi si affacciava, che divenne quindi Palazzo Chigi. L'importanza di Colonna fu ulteriormente accresciuta nel 1696 con l'inaugurazione del vicino Palazzo Montecitorio, sede dei tribunali pontifici, del dazio e della polizia.\nIn seguito all'unit\u00e0 d'Italia e alla proclamazione di Roma capitale (1871), l'area nord-orientale del rione - collinosa e sistemata a ville nobiliari con giardino - fu oggetto, come altre zone della citt\u00e0, di un'autentica febbre edilizia determinata dalle esigenze del nuovo ruolo di Roma: in particolare, furono lottizzati i 25 ettari di Villa Ludovisi. Questo territorio, fittamente edificato nel ventennio 1886-1906, nel 1921 fu distaccato da Colonna e and\u00f2 a formare il nuovo R. XVI Ludovisi.\nAl 1911-1922 risale la costruzione della galleria Colonna (dal 2003 intitolata ad Alberto Sordi); nel 1918 Palazzo Montecitorio divenne sede della Camera dei deputati. Nel 1922 Palazzo Chigi divenne sede del Ministero degli esteri fino al 1961, quando divenne sede della Presidenza del Consiglio dei ministri.\nStemma.\nColonna bianca in campo rosso (allusiva alla Colonna Aureliana)."}
{"id": "205111", "revid": "155634", "url": "https://it.wikipedia.org/wiki?curid=205111", "title": "Sant'Eustachio (rione di Roma)", "text": "Sant'Eustachio \u00e8 l'ottavo rione di Roma, indicato con R. VIII.\nPrende il nome dalla basilica di Sant'Eustachio.\nGeografia fisica.\nTerritorio.\nIl rione confina con:\nStoria.\nStemma.\nTesta di cervo d'oro (simbolo del santo omonimo del rione) con il busto di Cristo in campo rosso.\nPiano regolatore.\nNel 1925 fu deliberata una \"variante del piano regolatore di Roma, che imponeva la\nrisistemazione urbanistica di una larga zona all\u2019interno del rione Sant\u2019Eustachio: l\u2019area\ninteressata, su via della Dogana vecchia e piazza Sant\u2019Eustachio, sarebbe stata liberata\ndall\u2019ingombrante sagoma dei palazzi del Senato per un totale di 1200 mq, consentendo di aprire\nun ampio spazio nell\u2019angusta area antistante Palazzo Giustiniani e la salita de\u2019 Crescenzi. Il piano prevedeva che la facciata del palazzo del Senato di via della Dogana vecchia arretrasse di venti metri, a fine lavori ridotti a sedici, con una consistente diminuzione degli ambienti destinati a uffici e lo smantellamento della tipografia ivi collocata\".\nL\u2019intervento di risistemazione edilizia ebbe luogo a partire dal 1926, per concludersi nel 1930."}
{"id": "205113", "revid": "292162", "url": "https://it.wikipedia.org/wiki?curid=205113", "title": "Pigna (rione di Roma)", "text": "Pigna \u00e8 il nono rione di Roma, indicato con R. IX.\nPrende il nome da una statua bronzea raffigurante una grossa pigna, originariamente posta presso le Terme di Agrippa.\nGeografia fisica.\nIl rione si trova all'interno delle Mura aureliane, nella zona di Roma anticamente denominata Campus Martius nella VII \"regio\" augustea. Ha forma pressoch\u00e9 quadrata. \u00c8 delimitata dal Pantheon, largo di Torre Argentina, via delle Botteghe Oscure e piazza Venezia.\nTerritorio.\nIl rione confina con:\nStoria.\nLa pigna latina del toponimo fu in seguito spostata durante l'alto medioevo in Vaticano (ove oggi si trova nel Cortile della Pigna), e ad essa Dante fa riferimento nella Divina Commedia parlando di Nembrotte nel XXXI canto dell'Inferno:\nIl rione era del resto denominato \"della Pigna e di San Marco\" gi\u00e0 nel XIII secolo. Oggi, a risarcimento della perdita della pigna maggiore, una piccola fontana a forma di pigna in travertino si trova davanti alla Basilica di S. Marco. Fu l\u00ec eretta dal Comune di Roma, con l'intento di ripristinare il simbolo del Rione, costituita da un semplice ed elegante stelo, al centro di un piccolo bacino, sul quale due corolle di tulipani stilizzati sostengono una pigna. L'acqua fuoriesce da due cannelle laterali e si raccoglie nelle vaschette a fior di terra protette da quattro colonnine. La fontana fu voluta dal Comune di Roma, che volle ripristinare nella citt\u00e0 vecchi simboli: \u00e8 opera di Pietro Lombardi.\nStemma.\nPigna d'oro in campo rosso."}
{"id": "205114", "revid": "125883578", "url": "https://it.wikipedia.org/wiki?curid=205114", "title": "Sant'Angelo (rione di Roma)", "text": "Sant'Angelo \u00e8 l'undicesimo rione di Roma, indicato con R. XI.\nL'importanza storica del rione deriva soprattutto dalla presenza sul suo territorio del Ghetto degli Ebrei con la Sinagoga.\nGeografia fisica.\nSant'Angelo \u00e8 il pi\u00f9 piccolo fra i rioni romani. Esso si trova sulla sponda sinistra del Tevere davanti all'Isola Tiberina, confinando in senso orario da ovest con i rioni di Regola, Sant'Eustachio, Pigna, Campitelli e Ripa. A sudovest si affaccia sul fiume.\nIl territorio del rione \u00e8 pianeggiante ed essendo molto basso, prima della costruzione dei muraglioni, era particolarmente esposto alle piene del fiume.\nTerritorio.\nIl rione confina con:\nStoria.\nL'et\u00e0 Romana: \"Circus Flaminius\".\nDurante la prima et\u00e0 romana, il territorio di Sant'Angelo si trovava al di fuori delle Mura serviane ma, essendo posto proprio di fronte all'isola, dove il fiume \u2013 almeno in estate - poteva essere guadato facilmente, esso aveva grande importanza strategica. \nI ponti Cestio e Fabricio, costruiti nel corso del I secolo a.C., collegando l'isola rispettivamente con la sponda destra e quella sinistra del fiume, aumentarono ancora l'importanza dell'area.\nDurante l'Impero il distretto divenne parte della IX Regio (\"Circus Flaminius\"), la quale prese il nome dal secondo circo di Roma in ordine di grandezza, qui costruito durante il III secolo a.C. da Gaio Flaminio Nepote. L'area intorno al Circo Flaminio, sorgendo vicino al Campidoglio e il Foro Romano, fu destinata da Augusto ad essere parte del centro monumentale di Roma, con edifici dedicati a rappresentazioni teatrali (il Teatro di Marcello e quello di Balbo), e templi.\nInoltre, due magnifici Portici, entrambi ricostruzioni di Portici repubblicani, furono costruiti verso la fine del I secolo a.C.: la \"Porticus Octaviae\" e la \"Porticus Philippi\". Il primo fu eretto da Augusto, che lo dedic\u00f2 a sua sorella Ottavia, il secondo fu eretto da suo suocero Filippo.\nParte dello spazio necessario per questi edifici fu ottenuta alle spese del Circo Flaminio, che fu quindi smantellato da Augusto.\nIl Medioevo: \"Sant'Angelo in foro piscium\".\nDopo la fine dell'Impero, gli edifici monumentali caddero in rovina, ma alcuni fra di essi furono trasformati in fortilizi. Diversi fattori giocarono un ruolo importante in questa trasformazione: prima di tutto, la mole e la solidit\u00e0 di costruzione; quindi, la vicinanza al Tevere (dopo la distruzione degli acquedotti durante la Guerra gotica, il fiume divenne la sola fonte d'acqua potabile per la citt\u00e0). Infine, la possibilit\u00e0 di controllare l'accesso alla sponda destra tramite i Ponti Fabricio, Cestio ed Emilio, i soli ancora transitabili all'interno del perimetro della mura Aureliane all'inizio del medioevo.\nLe famiglie baronali dei \"Fabi\" e \u2013 pi\u00f9 tardi - dei Savelli, i quali sull'Aventino possedevano anche la fortezza chiamata \"Rocca Savella\", si annidarono dentro le rovine del teatro di Marcello, mentre gli Stefaneschi costruirono dentro il Teatro e la Cripta di Balbo il castello chiamato \"Castrum aureum\", che pi\u00f9 tardi donarono al monastero di Santa Caterina.\nIl mercato del pesce si spost\u00f2 invece dal Foro Piscario, situato vicino al Foro Romano, fra le rovine del \"Portico d'Ottavia\", e rimase l\u00ec sino alla fine dell'Ottocento, divenendo uno dei luoghi pi\u00f9 pittoreschi di Roma.\nDurante il Medioevo il distretto prese il nome di \"Vinea Thedemari\", mentre la sua parte settentrionale venne chiamata \"Calcar\u00e0rio\", dalle Calcare (forni per la Calce), che per secoli produssero la Calce ottenuta bruciando i marmi dei Fori.\nPi\u00f9 tardi apparve anche la denominazione attuale \"Sant'Angelo\", dalla chiesa pi\u00f9 importante del rione, \"Sant'Angelo in Foro Piscium\" (\"Sant'Angelo in pescheria\"). Questa chiesa, eretta nel 770 dentro i Propilei del Portico di Ottavia, ebbe una grande importanza storica durante l'et\u00e0 medievale. Nel 1110 papa Pasquale II nomin\u00f2 diacono cardinale del titolo di questa chiesa San Berardo. Da qui, la domenica di Pentecoste del 1347, i Romani, guidati da Cola di Rienzo, lanciarono l'assalto al Campidoglio nel tentativo di ripristinare la repubblica romana.\nSant'Angelo, essendo come i rioni confinanti di Regola e Ripa un quartiere essenzialmente operaio, ospit\u00f2 molte corporazioni: vicino alla chiesa di Santa Caterina erano presenti i funari, i quali torcevano le funi nel cortile porticato lungo 60 m della \"Crypta Balbi\". Lungo le \"Botteghe Oscure\" cos\u00ec erano chiamate le arcate del Teatro di Balbo - era prodotta la calce, mentre fabbri e calderai avevano le loro botteghe dentro le arcate del teatro di Marcello.Infine, cardatori e cimatori avevano le loro botteghe presso la chiesa di San Valentino, mentre i pescivendoli avevano il loro mercato in via del Portico d'Ottavia, dove essi vendevano il pesce su tavole marmoree le quali erano affittate a caro prezzo dalle famiglie nobili romane. Sul muro vicino al Portico \u00e8 ancora oggi visibile la copia di una lastra marmorea (l'originale pu\u00f2 essere visto nei Musei Capitolini), la cui lunghezza d\u00e0 la dimensione massima dei pesci che potevano essere venduti interi. A quelli che erano pi\u00f9 lunghi bisognava tagliare la testa, la quale doveva essere data ai \"Conservatori\" (I consiglieri comunali della Roma papale), che la usavano per preparare una zuppa di pesce.\nL'attivit\u00e0 pi\u00f9 caratteristica della pescheria era il cosiddetto \"cott\u00edo\", cio\u00e8 la vendita all'incanto del pesce, che aveva luogo ogni notte alle due. Particolarmente atteso era il cott\u00edo dell'antivigilia di Natale, il quale era frequentato da moltissimi romani i quali andavano a procurarsi il pesce per il cenone della Vigilia. Per i Romani il cott\u00edo dell'antivigilia costituiva l'inizio delle feste natalizie.\nRinascimento: \"Serraglio delli Ebrei\".\nIl Rinascimento arriv\u00f2 a Sant'Angelo intorno alla met\u00e0 del XV secolo. A quel tempo Lorenzo Manili, un nobile romano entusiasta della sua citt\u00e0, costru\u00ec la propria dimora decorandone la facciata con rilievi romani e una lunga iscrizione in latino, dove egli esalta la rinascita della citt\u00e0 Eterna.\nNel XVI secolo, i Savelli fecero costruire in cima al Teatro di Marcello un bellissimo palazzo, opera di Baldassarre Peruzzi, il quale pi\u00f9 tardi divenne possesso degli Orsini. \nNel frattempo, nella parte nord del rione, un'altra potente famiglia, i Mattei, eresse ben quattro palazzi, i quali insieme formarono un isolato, chiamato \"Isola dei Mattei\". In questo periodo anche altre nobili famiglie, come i Costaguti, i Santacroce e i Serlupi, scelsero di costruire le loro residenze in Sant'Angelo.\nMa, mentre il vento del Rinascimento stava iniziando a soffiare per Roma, un altro evento cambi\u00f2 profondamente il destino del rione: l'arrivo degli Ebrei. Una colonia Ebraica era presente a Roma sin dall'inizio dell'era cristiana, ma gli ebrei a quel tempo vivevano in \"Transtiberim\", vicino all'odierno Porto di Ripa Grande.\nA causa della decadenza del commercio fluviale, all'inizio del XV secolo essi abbandonarono la sponda destra e si sparsero per la citt\u00e0. A quel tempo, in Roma vivevano circa 2.000 Ebrei: 1.200 a Sant'Angelo (qui essi ammontavano all'ottanta per cento della popolazione), 350 alla Regola, 200 in Ripa, mentre gli altri erano sparsi nei distretti restanti.\nCirca un secolo dopo, il 14 luglio 1555, Papa Paolo IV, un campione della Controriforma, promulg\u00f2 la Bolla \"Cum nimis absurdum\", dove egli revocava tutti i diritti della comunit\u00e0 israelita e la rinchiudeva in un quartiere murato, il Ghetto. I Cristiani che erano proprietari degli edifici posti all'interno del recinto poterono mantenere la propriet\u00e0 ma, grazie al cosiddetto \"jus gazzag\u00e0\" (diritto di possesso) essi non potevano n\u00e9 mandar via gli inquilini n\u00e9 aumentare gli affitti.\nIl muro era interrotto da due porte, le quali venivano aperte all'alba e chiuse ogni sera, un'ora dopo il tramonto fra novembre e Pasqua, due ore dopo negli altri periodi dell'anno. L'area aveva forma trapezoidale, e non conteneva quasi edifici degni di nota. La sola piazza importante \u2013 Piazza Giudea \u2013 era divisa dal muro in due parti. Le tre chiese che sorgevano nel Ghetto furono sconsacrate e demolite subito dopo la sua costruzione.\nAgli Ebrei romani era permesso di esercitare solamente lavori di basso grado, come stracciaroli, rigattieri o pescivendoli.. Essi potevano anche esercitare prestiti a pegno, e questa attivit\u00e0 eccitava l'odio dei romani contro di loro.\nNel gioco del Lotto, essi potevano giocare solo numeri bassi e appartenenti alla stessa decina (da uno a trenta), tanto \u00e8 vero che, quando accadeva che venissero estratte cinquine di questo tipo, i romani dicevano che in Ghetto quel giorno era festa grande.\nQuando si recavano fuori del loro distretto, gli uomini dovevano indossare un panno giallo (lo \"sciamanno\"), e le donne un velo giallo (lo stesso colore delle meretrici). Durante le feste essi dovevano divertire i Cristiani, gareggiando in competizioni umilianti. \nDovevano correre nudi con una corda intorno al collo, oppure con le gambe in un sacco. Talvolta gli ebrei si facevano cavalcare dai soldati a mo' di cavalli.\nOgni anno in Campidoglio il Rabbino capo doveva rendere omaggio al Caporione (il capo dei Conservatori), ricevendone in cambio un calcio nel sedere. Con questa \"cerimonia\" la comunit\u00e0 ebraica riceveva cos\u00ec il permesso di rimanere un altro anno nella citt\u00e0 eterna.\nOgni sabato la comunit\u00e0 israelitica era obbligata ad ascoltare una predica coatta davanti alla chiesetta di \"San Gregorio a Ponte Quattro Capi\", proprio al di l\u00e0 del recinto.\nAl tempo della sua costruzione, nel Ghetto \u2013 come quasi dappertutto a Roma \u2013 non esisteva acqua corrente. In ogni modo, alcuni anni dopo i Pontefici fecero costruire nel rione diverse fontane, e una venne posta in Piazza Giudea.\nNaturalmente, la gran quantit\u00e0 di popolazione che viveva in un'area cos\u00ec piccola, insieme all'indigenza della comunit\u00e0, caus\u00f2 terribili condizioni igieniche. Il distretto, trovandosi molto in basso e vicino al Tevere, era spesso inondato. Durante la peste del 1656, 800 abitanti su 4.000 morirono a causa dell'epidemia. Sant'Angelo, che era il rione con la superficie pi\u00f9 piccola, era anche, grazie alla presenza del Ghetto, quello con la maggiore densit\u00e0 di popolazione.\nL'et\u00e0 moderna.\nIl seicento e il settecento passarono senza eventi degni di nota per il rione: il centro di gravit\u00e0 della Chiesa si era gi\u00e0 spostato dal Laterano al Vaticano e Borgo, e il Campidoglio aveva perso la sua importanza come zona residenziale in favore della pianura di Campo Marzio\nLe cose iniziarono a cambiare con la Rivoluzione francese. Durante la Repubblica Romana, nel 1798, le porte del Ghetto furono finalmente aperte, e l'albero della Libert\u00e0 venne piantato in Piazza Giudea. Sfortunatamente, la caduta di Napoleone caus\u00f2 il rientro degli Ebrei nel distretto murato. Nel 1847, Pio IX ordin\u00f2 la demolizione del muro ma, a causa della resistenza dei Romani, il compito dovette essere eseguito durante la notte. \nDopo l'unificazione italiana, grandi trasformazioni alterarono il rione. Enormi muraglioni, i lungotevere, furono costruiti lungo il fiume, in modo da evitare gli effetti rovinosi delle piene, e questo caus\u00f2 la demolizione della pittoresca quinta di case che si specchiavano nel Tevere. Il Ghetto, sebbene gli ebrei fossero ora liberi cittadini, era affollato come prima dalla comunit\u00e0 israelitica, ma le condizioni igieniche sempre precarie spinsero ad una soluzione radicale. L'intero quartiere venne quindi demolito nel 1885, spendendo molto pi\u00f9 dei cinque milioni di Lire originariamente preventivati, e nuovi edifici, che mal si intonavano all'ambiente circostante, sorsero intorno alla nuova Sinagoga. La sola parte di Sant'Angelo che possa ancora dare un'idea del vecchio ghetto \u00e8 quella lungo \"Via della reginella\", la quale venne inclusa nel recinto solo all'inizio dell'Ottocento.\nDurante gli anni venti del secolo scorso, Sant'Angelo venne coinvolto nel gigantesco programma di demolizioni messo in atto dal regime fascista. Nel 1926, il quartiere intorno al Teatro di Marcello venne demolito, mentre il monumento veniva isolato e restaurato. Molti vicoli e piazzette pittoresche scomparvero ma, d'altra parte, templi romani vennero di nuovo alla luce. Inoltre, anche bellissime case medievali sino a quel momento nascosti sotto superfetazioni pi\u00f9 tarde, poterono essere restaurati con cura.\nInfine, nel 1940, nel lato settentrionale del rione \"Via delle Botteghe Oscure\" venne drasticamente allargata, e anche qui chiese e palazzi caddero vittime del piccone.\nDopo le demolizioni del periodo fascista, venne deciso di modificare i limiti storici del rione, stabiliti nel 1743 sotto papa Benedetto XIV. Sant'Angelo si \u00e8 quindi esteso, incorporando parti marginali ma importanti dei rioni confinanti Campitelli e Ripa.\nDurante l'occupazione tedesca di Roma nel corso della seconda guerra mondiale, la comunit\u00e0 ebraica romana venne costretta a pagare 50\u00a0kg d'oro alle SS, per evitare la deportazione nei campi di concentramento nazisti. Ci\u00f2 non fu sufficiente: nonostante il pagamento del riscatto, il 16 ottobre 1943 2.091 di essi furono deportati, e parecchi di loro morirono in Germania. Molti altri vennero anche uccisi il 24 marzo 1944 alle Fosse Ardeatine.\nSant'Angelo oggi.\nAll'alba del XXI secolo Sant'Angelo rimane una delle zone pi\u00f9 caratteristiche nella vecchia Roma. Mentre la parte settentrionale del rione, con la sua ragnatela di vicoli stretti e solitari che la proteggono dal traffico, mantiene un carattere prettamente residenziale, la parte meridionale \u00e8 sempre caratterizzata dalla forte presenza ebraica. Le strade intorno al Portico d'Ottavia mantengono cos\u00ec l'atmosfera di un villaggio, e ospitano diversi negozietti (condotti per lo pi\u00f9 da Ebrei) e molte \"Trattorie\", che, con i loro carciofi alla giudia e filetti di baccal\u00e0, perpetuano la tradizione della cucina ebraica romanesca.\nLa presenza di una forte comunit\u00e0 ebraica rende necessaria una presenza continua\u00a0\u2013 anche se discreta - di Polizia e Carabinieri, schierati soprattutto nelle vicinanze della Sinagoga, in modo da prevenire attentati.\nSant'Angelo ospita anche diverse istituzioni culturali, come l'Istituto dell'Enciclopedia Italiana, l'Istituto centrale per i beni sonori ed audiovisivi e il \"Centro di Studi Americani\", che possiede la biblioteca europea pi\u00f9 importante avente come soggetto gli Stati Uniti. Ospita altres\u00ec la sede centrale della Universitas Mercatorum.\nStemma.\nPesce bianco in campo rosso.\nLo stemma rappresenta un angelo su sfondo rosso, con un ramo di palma nella mano sinistra. In un'altra versione, l'angelo appare con una spada nella mano destra e una bilancia nella sinistra."}
{"id": "205115", "revid": "1318658", "url": "https://it.wikipedia.org/wiki?curid=205115", "title": "UTF-16", "text": "UTF-16 (Unicode Transformation Format, 16 bit) \u00e8 una codifica di caratteri Unicode in sequenze di numeri a 16-bit. UTF-16 \u00e8 definito ufficialmente nell'allegato Q dello standard ISO/IEC 10646, e viene descritto nella versione 3.0 e successive de \"the Unicode standard\", oltre che nel documento RFC 2781 della IETF.\nCodifica UTF-16.\nIn UTF-16 i caratteri di Unicode con valore fino a 65535 (0xFFFF) vengono rappresentati con il loro valore numerico, espresso in 16 bit. I caratteri al di fuori del \"Basic Multilingual Plane\", il cui codice \u00e8 superiore a 65535 (0xFFFF) e non rappresentabile direttamente con 16 bit, vengono rappresentati con una coppia surrogata, ovvero una coppia di codici nell'intervallo da 0xD800 a 0xDFFF. Per esempio:\nUnicode non assegna a nessun carattere un valore compreso tra 0xD800 e 0xDFFF, evitando in questo modo che i singoli elementi di una coppia surrogata possano essere confusi con un carattere Unicode valido.\nVarianti di UTF-16.\nCiascun code point UTF-16 viene memorizzato in un intero a 16 bit (uint16). Dato che l'ordine dei byte in una parola varia a seconda dell'architettura del calcolatore, UTF-16 prevede tre schemi di codifica, UTF-16, UTF-16LE (\"Little Endian\") e UTF-16BE (\"Big Endian\").\nLa codifica UTF-16 impone che l'ordine dei byte venga dichiarato esplicitamente aggiungendo un \"Byte Order Mark\" come prefisso di ogni testo codificato. Il BOM \u00e8 la forma codificata del carattere \"Zero width, non breaking space\", corrispondente all'esadecimale 0xFEFF, rappresentato come 0xFE,0xFF sui sistemi \"big endian\" e 0xFF, 0xFE sui sistemi \"little endian\".\nLe codifiche UTF-16BE e UTF-16LE sono identiche alla codifica UTF-16, con l'eccezione che l'ordine dei byte \u00e8 implicito, \"big endian\" per UTF-16BE, e \"little endian\" per UTF-16LE. Il carattere 0xFEFF all'inizio di un testo rappresentato con una di queste due codifiche viene considerato parte del testo anzich\u00e9 come BOM.\nLa IANA ha approvato i nomi UTF-16, UTF-16BE e UTF-16LE, indifferentemente maiuscoli o minuscoli, per l'uso su Internet. I nomi UTF_16 o UTF16, comunemente usati, potrebbero essere riconosciuti da specifici linguaggi di programmazione o applicazioni, ma non sono ufficialmente validi.\nUTF-16 \u00e8 la rappresentazione nativa del testo per le versioni di Windows basate su NT, per il linguaggio di programmazione Java e per gli ambienti .NET e macOS Cocoa e Core.\nEsempi.\n\"* Per visualizzare correttamente i caratteri sono necessari \"font\" e \"software\" compatibili Unicode.\"\nProcedura di codifica UTF-16.\nSupponiamo di voler codificare il carattere U+64321 (esadecimale 0x64321). Essendo superiore a 0xFFFF deve essere rappresentato con una coppia surrogata, in questo modo:\n v = 0x64321\n v\u2032 = v - 0x10000\n = 0x54321\n = 0101 0100\u00a00011 0010\u00a00001\n vh = 0101010000 // 10 bit alti di v\u2032\n vl = 1100100001 // 10 bit bassi di v\u2032\n w1 = 0xD800 // w1 e w2 vengono inizializzati con la prima coppia surrogata\n w2 = 0xDC00\n w1 = w1 | vh\n = 1101 1000\u00a00000\u00a00000 | 01 0101 0000\n = 1101 1001 0101 0000\n = 0xD950\n w2 = w2 | vl\n = 1101 1100\u00a00000\u00a00000 | 11 0010\u00a00001\n = 1101 1111 0010\u00a00001\n = 0xDF21\nLa rappresentazione del carattere U+64321 \u00e8 quindi la seguente coppia di parole di 16 bit:\n 0xD950 0xDF21"}
{"id": "205116", "revid": "124900552", "url": "https://it.wikipedia.org/wiki?curid=205116", "title": "Enter the Matrix", "text": "Enter the Matrix \u00e8 un videogioco d'azione, pubblicato nel 2003 e basato sulla trama della trilogia di \"Matrix\", film di fantascienza ideati e diretti da Andy Wachowski e Larry Wachowski. Il gioco si svolge parallelamente al film \"Matrix Reloaded\", evidenziando eventi che nel film non erano mostrati oppure venivano soltanto accennati, o comunque vissuti da un altro punto di vista.\nTrama.\nLa storia inizia con Niobe, capitano della Logos, e Ghost, il suo primo ufficiale, coinvolti nel recupero di un pacchetto lasciato in Matrix dall'equipaggio della nave ribelle Osiris, recentemente distrutta. Dopo essere stati perseguitati da alcuni Agenti, Ghost e Niobe cercano di fuggire da Matrix con il pacchetto, che contiene un messaggio per gli uomini della citt\u00e0 di Zion: li avverte che le macchine si avvicinano a Zion con un nutrito esercito di Sentinelle. Niobe e Ghost hanno il compito di chiamare il resto delle navi di Zion per coordinare una difesa. Venuti a conoscenza di questo fatto, i capitani delle varie navi tengono una riunione in Matrix per decidere la migliore strategia di difesa. Durante l'incontro, gli agenti attaccano l'edificio in cui si trovano i capitani, anche se Niobe e Ghost sono in grado di aiutare la fuga dei loro alleati. In seguito, incontrano il Fabbricante di Chiavi, un programma in grado di accedere a qualsiasi area in Matrix, che li conduce in salvo attraverso una porta appena rivelata. Il Fabbricante di Chiavi, poi, consegna ai due una chiave che si suppone debba essere affidata a Neo. Tuttavia, la chiave viene rubata dagli uomini del Merovingio, un programma creato durante i primi giorni di Matrix e che gestisce ora un'organizzazione criminale clandestina all'interno della stessa Matrix. In seguito, il Merovingio distrugge la chiave, e Niobe e Ghost riescono a fuggire, nel momento in cui il Fabbricante di Chiavi si rende conto che \u00e8 troppo presto per consegnare la chiave a Neo. Niobe si offre volontaria per andare a trovare la Nabucodonosor, la nave hovercraft capitanata da Morpheus, su cui \u00e8 presente Neo, l'unica nave disponibile per tornare a Zion. Trovata la nave ed il suo equipaggio, ed assistendoli nella fuga da Matrix, Niobe e Ghost sono d'accordo di partecipare alla missione di Neo contro le macchine, ed accettano di distruggere una centrale elettrica. Dopo che questa missione viene completata, l'Oracolo, un programma che spesso fornisce consiglio agli umani, chiede che il protagonista venga a parlare con lei. Dopo la loro conversazione, ci si trova di fronte all'agente Smith, entit\u00e0 che cerca di distruggere sia il mondo umano che quello delle macchine. Il protagonista sfugge a malapena alle centinaia di cloni dell'Agente Smith ed all'originale. Una volta fuori da Matrix, la nave Logos viene attaccata dalle macchine, che vengono sconfitte grazie ad un impulso elettromagnetico. Il gioco si conclude con Niobe e Ghost in attesa nella Logos, che si augurano di essere salvati.\nModalit\u00e0 di gioco.\nEnter the Matrix \u00e8 un gioco d'azione 3D con visuale alle spalle, incentrato sull'integrazione tra sparatorie e combattimenti corpo a corpo.\nNel gioco \u00e8 possibile utilizzare tutte le mosse di combattimento presenti nel film e sfruttare il sistema del \"focus\", in pratica una tecnica di \"bullet time\", che permette di rallentare il tempo per, ad esempio, schivare pallottole o camminare sui muri.\nAll'inizio del gioco, il giocatore deve decidere se utilizzare Niobe o Ghost: a seconda di questa scelta, alcune parti del gioco saranno identiche, altre invece varieranno per via dei differenti compiti o dei differenti percorsi scelti dai due protagonisti. Ad esempio, nelle sezioni in auto, Niobe guida, mentre Ghost spara agli inseguitori.\nCi sono anche dei momenti in cui il giocatore \u00e8 chiamato a guidare un hovercraft all'interno dei tunnel sotterranei per raggiungere punti determinati.\nPersonaggi.\nOltre a Ghost e Niobe, vi sono numerosi personaggi secondari in \"Enter The Matrix\".\nAccoglienza.\nIl gioco in s\u00e9 in realt\u00e0 \u00e8 stato criticato aspramente dalle riviste di settore, e da molti giocatori, sia per la sua scarna grafica, che per il sistema di controllo non troppo preciso. Soprattutto ha suscitato un grande disappunto a causa della sua scarsa longevit\u00e0. Il fatto che i protagonisti fossero personaggi secondari del film ha deluso chi sperava di comandare Neo, l'Eletto. Inoltre, il finale del gioco non \u00e8 molto appagante: dopo essere rocambolescamente sfuggiti sia all'agente Smith in Matrix che ad un attacco di sentinelle nel mondo reale, l'equipaggio di Niobe rimane fermo in attesa di nuovi eventi. \nNonostante tutti i punti negativi, il gioco ha avuto un enorme successo, grazie ai milioni di fan della pellicola che da tempo attendevano una sua conversione in videogioco.\nCuriosit\u00e0.\nAll'interno dei file di gioco, \u00e8 possibile trovare i vari messaggi dei programmatori."}
{"id": "205117", "revid": "155634", "url": "https://it.wikipedia.org/wiki?curid=205117", "title": "Campitelli", "text": "Campitelli \u00e8 il decimo rione di Roma, indicato con R. X.\nIl nome, che ancora in et\u00e0 medievale era declinato al singolare (\"Campitello\"), si ritiene comunemente derivi da \"Capitolium\", luogo in cui sorgeva il tempio pi\u00f9 importante di Roma antica, quello della Triade Capitolina di Giove, Giunone e Minerva. Secondo altre opinioni, vista anche la diffusione del toponimo \"Campitelli\" fuori dall'Urbe, l'etimologia verrebbe da \"Campus Telluris\", ovvero 'campo sterrato'; con buona probabilit\u00e0 tuttavia l'etimologia fa riferimento al \"Campus minor\", denominazione con cui era conosciuta l'area gi\u00e0 nel I secolo a.C. testimoniata da Catullo (55,3).\nL'area del rione si caratterizza per la presenza di siti archeologici, museali, istituzionali e delle immancabili chiese, con poco spazio per edifici residenziali facendone, con appena 516 abitanti, il rione meno popolato di Roma.\nGeografia fisica.\nIl territorio del rione comprende i colli del Campidoglio e del Palatino.\nTerritorio.\nIl rione confina con:\nStoria.\nNell'area del rione rientrano le principali vestigia del passato di Roma antica: dal Palatino al Campidoglio, all'area del Foro Romano compresa tra i due colli.\nNel corso del medioevo inizi\u00f2 a delinearsi la nuova divisione della citt\u00e0 in dodici rioni: a quel tempo questo era il dodicesimo rione, \"Campitelli in Sancti Adriani\", con riferimento all'antica chiesa di Sant'Adriano al Foro Romano. A partire dalla met\u00e0 del XII secolo, il Palazzo Senatorio sul Campidoglio divenne sede della massima autorit\u00e0 civica di Roma medievale, il Senatore di Roma. Il palazzo e la basilica di Santa Maria in Aracoeli offrono le uniche testimonianze rimanenti dell'edilizia medievale di Campitelli.\nUlteriori modifiche urbanistiche furono apportate tra il 1536 e il 1546 da Michelangelo, cui Papa Paolo III aveva affidato la risistemazione del Campidoglio e dell'omonima piazza per accogliervi Carlo V del Sacro Romano Impero. Il progetto michelangiolesco fu ultimato solo nel XVIII secolo da Carlo Rainaldi, cui si deve la costruzione della barocca chiesa di Santa Maria in Portico in Campitelli, che diede il nome all'omonima piazza, in precedenza \"piazza Capizucchi\" dalla nobile famiglia che vi dimorava in Palazzo Capizucchi.\nLa fisionomia del rione fu per\u00f2 radicalmente alterata soltanto tra '800 e '900 dalla costruzione del monumento a Vittorio Emanuele II e dagli sventramenti del ventennio fascista, caratterizzati dalla sistematica demolizione degli edifici di epoca medievale. Nel 1921 da Campitelli fu distaccato il territorio che and\u00f2 a formare il nuovo R. XIX Celio.\nStemma.\nTesta di drago nera in campo bianco.\nLa scelta del simbolo deriva dalla leggenda secondo cui un drago che infestava il Foro Romano fu cacciato da papa Silvestro I."}
{"id": "205118", "revid": "155634", "url": "https://it.wikipedia.org/wiki?curid=205118", "title": "Ripa (rione di Roma)", "text": "Ripa \u00e8 il dodicesimo rione di Roma, indicato con R. XII.\nAppartiene al rione Ripa anche l'Isola Tiberina.\nGeografia fisica.\nTerritorio.\nIl rione confina con:\nStoria.\nIl rione era molto pi\u00f9 vasto, fino al 1921, quando ne furono scorporati Testaccio e San Saba, estendendosi dalla riva sinistra del Tevere e dentro le Mura aureliane dalla valle del Velabro alle pendici del colle capitolino, fino a Porta San Sebastiano.\nEra peraltro da sempre un territorio urbanizzato in modo non intensivo: in epoca romana comprendeva le \"regiones\" dall'undicesima alla tredicesima, \"Circus Maximus\", \"Piscina Publica\", \"Aventinus\" (l'attuale Aventino).\nIl tratto del Tevere del rione era detto \"Ripa Graeca\", per il fatto che gi\u00e0 dal IV secolo vi si era stabilita una comunit\u00e0 greca, detta \"Schola Graeca\", che si infitt\u00ec nell'VIII secolo con i greco-latini sfuggiti alle persecuzioni di Leone Isaurico al tempo dell'iconoclastia.\nDurante il Medioevo la parte alta del rione rimase praticamente disabitata, salvo monasteri fortificati e castelli baronali, come la \"Rocca Savella\".\nPorto di Ripa Grande.\nIl suo luogo saliente, da cui deriva il toponimo moderno, era il porto di Ripa Grande.\nStemma.\nRuota (di timone) bianca in campo rosso.\nLa ruota di timone \u00e8 a ricordare lo scalo fluviale."}
{"id": "205119", "revid": "8489", "url": "https://it.wikipedia.org/wiki?curid=205119", "title": "Enter the matrix", "text": ""}
{"id": "205120", "revid": "1181", "url": "https://it.wikipedia.org/wiki?curid=205120", "title": "Calcolo del momento di inerzia di alcuni solidi omogenei", "text": ""}
{"id": "205122", "revid": "59785", "url": "https://it.wikipedia.org/wiki?curid=205122", "title": "Borgo (rione di Roma)", "text": "Borgo, talvolta chiamato I Borghi, \u00e8 il quattordicesimo rione di Roma, indicato con R. XIV.\nGeografia fisica.\nTerritorio.\nIl territorio del rione comprende una parte pianeggiante, costituita dalle sabbie alluvionali del Tevere, ed una zona collinare, corrispondente alle pendici argillose del Colle Vaticano. Ha una pianta trapezoidale.\nIl rione confina con:\nAmministrativamente, Borgo, a seguito della delibera comunale n.11 dell'11 marzo 2013, \u00e8 entrato a far parte del nuovo I Municipio. In precedenza era incluso nell'ex XVII Municipio, insieme con il rione di Prati ed i quartieri Trionfale e Della Vittoria (intorno a piazza Mazzini).\nLe strade principali corrono in direzione est-ovest e (con la notevole eccezione della moderna via della Conciliazione) non vengono chiamate \"vie\", ma \"borghi\".\nSebbene fortemente trasformato durante la prima met\u00e0 del XX secolo, Borgo mantiene ancor oggi il suo significato storico di vestibolo di San Pietro e dei palazzi Vaticani.\nStoria.\nL'et\u00e0 Romana: \"Ager Vaticanus\".\nIl territorio di Borgo durante il periodo romano faceva parte della quattordicesima \"Regio\", \"Transtiberim\", ed era chiamato \"Ager Vaticanus\", a causa dei vaticini che gli \"augures\" etruschi col\u00e0 eseguivano. Poich\u00e9 si trovava al di fuori del \"pomerium\", ed era malarico, esso fu usato come luogo di sepoltura. Alcune tombe raggiunsero proporzioni notevoli: fra queste, il cosiddetto \"Terebinthus Neronis\", che era una tomba rotonda sormontata da un'alta torre; mentre la \"Meta Romuli\" (una piramide simile a quella Cestia tuttora esistente presso porta San Paolo), fu demolita solo nel 1499.\nAi piedi del colle Vaticano partivano due strade: la via Cornelia, che si univa alla via Aurelia vicino \"Tarquinii\", e la \"via Triumphalis\", che incontrava la via Cassia qualche km pi\u00f9 a nord. Quest'ultima fu chiamata cos\u00ec perch\u00e9, iniziando con Tito, gli imperatori romani la percorrevano per entrare nell'Urbe, quando celebravano i loro trionfi.\nAll'inizio dell'et\u00e0 imperiale, magnifiche \"villae\" e \"horti\" (giardini), come quelle possedute rispettivamente da Agrippina, moglie di Germanico e madre di Caligola (\"Horti Agrippinae\"), e da Domizia, moglie di Domiziano (\"Horti Domitiae\"), furono ricavati vicino alle pendici del Gianicolo e del colle Vaticano.\nCaligola costru\u00ec nella zona un circo (\"Circus Gaianus\"), che fu poi ingrandito da Nerone (\"Circus Neronis\"). L'obelisco Vaticano che oggi si trova in Piazza San Pietro fu eretto lungo la sua \"spina\". Il circo era collegato alla citt\u00e0 mediante un Portico (\"Porticus\"). Nerone sostitu\u00ec anche il ponte di legno della Via Triumphalis con un ponte di pietra (i cui resti possono ancora essere visti nel Tevere durante i periodi di magra), chiamato in suo onore \"Pons Neronianus\" o \"Triumphalis\".\nL'imperatore Adriano eresse vicino al Tevere un gigantesco mausoleo, che colleg\u00f2 alla riva sinistra mediante un altro ponte, il \"Pons Aelius\" (oggi Ponte Sant'Angelo).\nMa l'avvenimento che cambi\u00f2 per sempre il destino della zona, fu il martirio di Pietro apostolo ai piedi del colle Vaticano nel 67, durante la prima persecuzione dei Cristiani. Il Santo fu sepolto nelle vicinanze, e questo fece del Vaticano un luogo di pellegrinaggio. Sulla tomba del Santo, papa Anacleto I eresse un oratorio, che nel 324 Costantino sostitu\u00ec con una gigantesca basilica dedicata al principe degli Apostoli. Questa chiesa, l'antica basilica di San Pietro, divenne presto uno dei centri della Cristianit\u00e0, fino alla sua distruzione nel XVI secolo, quando al suo posto fu eretta la nuova basilica di San Pietro).\nIl Medioevo: \"Civitas Leonina\".\nDurante l'Alto Medioevo il Ponte Neroniano cadde in rovina, mentre il Mausoleo di Adriano fu trasformato in una fortezza (Castel Sant'Angelo), il possesso della quale assicurava il controllo dell'Urbe.\nNonostante molte guerre e nuove invasioni devastarono Roma durante quei secoli, il flusso di pellegrini al sepolcro dell'apostolo non cess\u00f2 mai. I pellegrini della stessa nazionalit\u00e0 si raccoglievano insieme in associazioni chiamate \"Scholae\", il cui compito era quello di assistere i connazionali giunti a Roma. Le pi\u00f9 importanti erano quelle dei Franchi, Sassoni, Frisoni e Longobardi (convertitisi al cattolicesimo alla fine del VII secolo). Ogni \"Schola\" possedeva un ospitale (edificio dove, appunto, si ospitavano i nuovi arrivati) ed una chiesa. Una delle prime \u2013 la \"Schola Saxonum\" - fu eretta durante l'VIII secolo da Ina, re dei Sassoni. Quell'ospitale divenne il nucleo del futuro \"Ospedale di Santo Spirito\", uno dei pi\u00f9 antichi e pi\u00f9 grandi di Roma, fondato da papa Innocenzo III nel 1198. Vicino all'ospedale fu eretta la chiesa di Santo Spirito in Sassia. I pellegrini germanici dettero alla zona intorno alle loro \"Scholae\" il nome \"Burg\" (in tedesco antico \"centro fortificato\") che, italianizzato, divenne il nome del quartiere.\nTrovandosi al di fuori delle Mura aureliane, Borgo rimase sempre esposto ad attacchi provenienti dall'esterno. Durante l'VIII e il IX secolo il quartiere e la basilica, furono saccheggiati diverse volte dai Saraceni, i quali sbarcavano a Porto (vicino a Ostia, alla foce del Tevere), e devastato da incendi (quello dell'847 fu immortalato da Raffaello Sanzio nell'affresco dipinto nelle \"stanze Vaticane\").\nFinalmente, Leone IV si decise a proteggere il quartiere costruendo le mura le quali portano il suo nome. Il 27 giugno 852 il Pontefice, accompagnato dal clero e dal popolo, dette inizio alla costruzione camminando a piedi scalzi lungo il circuito delle future mura. Quindi, per accrescerne la popolazione, papa Leone fece stabilire in Borgo diverse famiglie di Corsi.\nDa questo momento, il quartiere non venne pi\u00f9 considerato una parte dell'Urbe, ma una citt\u00e0 separata, la Citt\u00e0 Leonina (\"Civitas Leonina\"), con magistrati e governatore propri.\nFu solo nel 1586, sotto papa Sisto V, che Borgo, come quattordicesimo rione, divenne nuovamente una parte di Roma. Le mura leonine, le quali incorporarono un muro pi\u00f9 antico costruito da Totila durante la guerra gotica, esistono ancora fra il Vaticano ed il castello, dove portano il nome di Passetto. Esso costituisce un corridoio coperto il quale, in caso di pericolo, pu\u00f2 essere usato - e diversi pontefici ne fecero effettivamente uso - come via di fuga dalla residenza papale al Castello.\nDurante il Medioevo il quartiere era scarsamente popolato, con case sparse, alcune chiese e molti orti. C'erano anche diverse fornaci di mattoni, le quali usavano l'argilla abbondante sui colli Vaticano e Gianicolense. Un piccolo scalo fluviale, il \"Porto Leonino\", usato pi\u00f9 tardi per trasportare i blocchi di travertino necessari per la costruzione della nuova San Pietro, esisteva a sud del Castello.\nI pellegrini che si recavano a San Pietro provenienti dalla riva sinistra dovevano attraversare Ponte Sant'Angelo, quindi passavano per una porta (chiamata pi\u00f9 tardi porta Castello), e infine percorrevano il \"Borgo dei Sassoni\" (l'odierno Borgo Santo Spirito) oppure il Porticus o \"Portica\" (chiamato in quel tempo anche \"Porticus Sancti Petri\"), il quale era ancora in piedi. Coloro i quali provenivano da Trastevere lungo la futura via della Lungara entravano dalla Porta Settimiana (l'odierna Porta Santo Spirito). Infine, i romei provenienti da nord (monte Mario) lungo la via Francigena, passavano nel Borgo entrando da porta San Pellegrino (chiamata anche \"Viridaria\" a causa della vicinanza con i giardini Vaticani).\nDurante il primo Giubileo, il quale ebbe luogo nel 1300 sotto Bonifacio VIII, la Citt\u00e0 leonina, come ricorda Dante nella Divina Commedia\nfu visitata da un numero enorme di pellegrini.\nDurante la Cattivit\u00e0 avignonese Borgo, come del resto tutta Roma, decadde. La Portica croll\u00f2, e al suo posto fu ricavata la strada di Borgo Vecchio, chiamato anche \"Carriera Martyrum\" a causa dei martiri portati a morire nel Circo di Nerone. A quel tempo solo Borgo Santo Spirito e Borgo Vecchio permettevano dunque di raggiungere San Pietro a chi proveniva dalla sponda sinistra.\nL'et\u00e0 rinascimentale.\nLa rinascita di Borgo cominci\u00f2 con la fine dello Scisma d'Occidente e l'inizio del Rinascimento. A quel tempo, il centro di gravit\u00e0 di Roma iniziava a spostarsi dalla zona intorno al Campidoglio, dove la Roma medievale si era sviluppata, alla pianura del Campo Marzio. Nello stesso periodo, i papi abbandonarono finalmente il complesso Lateranense per il Vaticano, il quale divenne il nuovo centro di potere della Chiesa. L'intensa attivit\u00e0 edilizia, e soprattutto la ricostruzione di San Pietro, che fu il risultato finale di questo spostamento, attrasse in Borgo diversi artisti, mentre il rinnovato flusso di pellegrini stimol\u00f2 il commercio.\nSotto Niccol\u00f2 V, Bernardo Rossellino immagin\u00f2 tre strade divergenti dotate di portici le quali portavano a San Pietro, ma la morte del Pontefice interruppe il progetto. Papa Sisto IV apr\u00ec una nuova strada parallela al Passetto, chiamata in suo onore \"via Sistina\" (l'odierno Borgo Sant'Angelo).\nMagnifici edifici dallo stile severo furono costruiti da alti prelati e nobili all'inizio del XVI secolo. I pi\u00f9 importanti sono: Palazzo Branconio dell'Aquila, progettato da Raffaello Sanzio; Palazzo Caprini di Donato Bramante (una casa pi\u00f9 tardi acquistata da Raffaello, e divenuta poi parte del Palazzo dei Convertendi); Palazzo Castellesi, costruito dal cardinale Adriano Castellesi, attribuito ad Andrea Bregno o Bramante ed una copia in scala minore del Palazzo della Cancelleria; Palazzo dei Penitenzieri, opera di Baccio Pontelli. Questi ultimi tre palazzi si affacciavano su una piccola piazza (Piazza del Cardinale di San Clemente, pi\u00f9 tardi Piazza Scossacavalli), che divenne la pi\u00f9 importante del Borgo.\nNel rione vennero costruiti eleganti palazzetti anche per ricchi borghesi, come la casa di Febo Brigotti ed il palazzo Jacopo da Brescia, i cui committenti erano medici rispettivamente di Paolo III e Leone X.\nLa Citt\u00e0 leonina in quel tempo era rinomata in tutta Roma anche per le sue \"stufe\". Questi edifici, la cui tradizione proveniva dalla Germania (il nome deriva dalla parola tedesca \"Stube\"), erano una via di mezzo fra un bagno romano e una sauna, ed erano spesso frequentati da artisti, i quali l\u00ec potevano studiare i nudi con comodit\u00e0 (Raffaello stesso possedeva una \"stufa\" in Borgo, vicino al suo palazzo).\nPer risolvere il problema del traffico, una nuova strada, la \"Via Alexandrina\" o \"Recta\", pi\u00f9 tardi chiamata \"Borgo Nuovo\", fu aperta durante il Giubileo del 1500 da papa Alessandro VI Borgia. Bisogna notare che dopo la creazione di Borgo Nuovo a nord della strada gi\u00e0 esistente di Borgo Vecchio, si era venuta a creare una fila di case fra le due strade la quale, a causa della somiglianza con la linea mediana di un circo romano, venne chiamata \"spina\". Essa era interrotta circa a met\u00e0 da piazza Scossacavalli. Da allora in poi la demolizione della spina divenne un tema ricorrente dell'urbanistica romana. Vari progetti, iniziando con quello di Carlo Fontana nel tardo XVII secolo, furono concepiti a questo scopo, sino a quando, per volont\u00e0 di Mussolini e Pio XI, questa idea venne finalmente attuata.\nL'et\u00e0 d'oro di Borgo raggiunse il suo apogeo durante il regno dei due papi fiorentini, Leone X e Clemente VII, entrambi Medici. Sotto quest'ultimo, il quartiere aveva una popolazione di 4.926 abitanti, quasi tutti scapoli e non romani. Ben nove dei venticinque cardinali di Curia, ognuno dei quali manteneva una Corte di centinaia di persone, vivevano qui. Gli artisti pi\u00f9 importanti (come Raffaello) acquistarono o costruirono le loro abitazioni in Borgo. La sola presenza femminile importante era quella delle cosiddette \"Cortigiane\", prostitute \"oneste\", le quali erano le amanti di alti prelati e nobili.\nTutto questo fin\u00ec bruscamente il 6 maggio 1527, quando le soldatesche di Carlo V irruppero nella Citt\u00e0 Leonina e la saccheggiarono senza piet\u00e0, dando cos\u00ec inizio al Sacco di Roma. Clemente VII, avvolto nel mantello scarlatto di Paolo Giovio, che nascondeva la sua veste bianca, sfugg\u00ec a malapena alla cattura, fuggendo lungo il Passetto e chiudendosi dentro Castel Sant'Angelo, mentre tutte le Guardie svizzere, eccetto quelle che proteggevano la sua fuga, vennero trucidate vicino all'obelisco.\nNonostante questo disastro, il quartiere si riprese piuttosto velocemente. Paolo III restaur\u00f2 le mura, facendo erigere tre nuovi Bastioni e la Porta Santo Spirito (opera di Antonio da Sangallo il Giovane), mai completata.\nBorgo continu\u00f2 a svilupparsi in modo tale, che nel 1565 Pio IV inizi\u00f2 la costruzione di tre nuove strade, tutte poste a nord del Passetto, e chiamate rispettivamente Borgo Pio (dal nome del Pontefice), Borgo Vittorio (dalla vittoria di Lepanto) e Borgo Angelico (da Angelo, il nome di battesimo del Papa). Per incoraggiare il nuovo insediamento, egli concesse privilegi fiscali ai romani che si fossero trasferiti in quella zona. Nuove mura e una porta monumentale (Porta Angelica) furono costruite per proteggere la nuova area, la quale in onore del papa fu chiamata \"Civitas Pia\".\nPio IV fece anche demolire diverse chiese e monasteri: fra queste, nel 1564 venne abbattuta l'antica chiesa di Santa Maria in Transpontina, la quale si trovava troppo vicina al Castello. Una nuova chiesa con lo stesso nome fu costruita nel 1587 a met\u00e0 di Borgo Nuovo.\nXIV rione di Roma.\nIl 9 dicembre 1586 (l'anno nel quale Domenico Fontana eresse in piazza San Pietro l'obelisco che un tempo si trovava nel circo di Nerone), papa Sisto V dichiar\u00f2 Borgo quattordicesimo Rione della citt\u00e0.\nAll'inizio del XVII secolo papa Paolo V restaur\u00f2 l\"'Aqua Traiana\", un antico acquedotto romano, e fece costruire diverse fontane (fra queste, quella progettata da Carlo Maderno in piazza Scossacavalli, ora rimontata di fronte alla chiesa di Sant'Andrea della Valle).\nPapa Alessandro VII, dopo il completamento del bellissimo colonnato progettato da Gian Lorenzo Bernini (costruito fra 1656 e 1665), ordin\u00f2 la demolizione del primo isolato di fronte ad esso. Egli venne cos\u00ec a creare la piazza Rusticucci, vestibolo di piazza San Pietro. Fra gli edifici che furono cos\u00ec distrutti, ci fu palazzo Branconio.\nDurante il Settecento e il primo Ottocento la Citt\u00e0 leonina continu\u00f2 la sua esistenza pacifica e pot\u00e9 mantenere le sue caratteristiche. La borghesia abbandon\u00f2 il rione per i nuovi insediamenti in Campo Marzio. Borgo divenne un quartiere abitato da gente semplice: artigiani o lavoratori presso il Vaticano, molto devoti ma al tempo stesso sempre aperti alle nuove idee, ed uomini di chiesa, i quali apprezzavano la vicinanza con la Santa Sede.\nMolti venditori di articoli religiosi, chiamati \"paternostrari\" o \"coronari\", avevano i loro negozi qui. Alla periferia del quartiere, in vicolo degli Ombrellari, una stradina vicino a Borgo Pio, vennero concentrate le botteghe dei fabbricanti di ombrelli, concentrate l\u00ec a causa del cattivo odore che emanava dalla stoffa verniciata. In Borgo Vecchio erano attive diverse piccole fonderie, specializzate nella fusione di oggetti artistici di bronzo. Un'industria particolare era quella della fabbricazione delle campane: l'ultima fonderia, situata nel vicolo del Farinone, chiuse intorno al 1995, dopo un'attivit\u00e0 durata circa 450 anni. In Borgo prosperavano anche molte famose osterie, dove romani e pellegrini potevano ristorarsi.\nUn'altra professione tipica degli uomini di Borgo era quella di boia. Infatti, il carnefice non poteva vivere od anche solo recarsi sulla sponda sinistra del fiume (\"Boia nun passa Ponte\", era un proverbio romano), ma doveva rimanere sulla riva destra.\nL'evento annuale pi\u00f9 importante per il rione era la processione del Corpus Domini, la quale aveva inizio e fine a San Pietro, ed era guidata dal papa stesso. In questa occasione tutti gli edifici del rione erano pavesati con stendardi e bandiere.\nLe cose iniziarono a cambiare di nuovo per la Citt\u00e0 leonina durante l'occupazione francese sotto Napoleone. Il prefetto di Roma, Camille de Tournon, inizi\u00f2 la demolizione della spina, ma il progetto dovette essere interrotto quasi subito a causa della mancanza di fondi.\nDurante il Risorgimento Borgo, insieme con Trastevere e Monti, fu uno dei rioni dove l'opinione pubblica appoggi\u00f2 con grande entusiasmo la lotta per l'indipendenza italiana. Quando, subito dopo il 20 settembre 1870, gli italiani offrirono al Papa la piena sovranit\u00e0 sulla Citt\u00e0 leonina con tutti i suoi abitanti, questo caus\u00f2 dimostrazioni in Borgo. La mattina del 21 settembre, mentre di fronte a Porta San Pancrazio si svolgeva le cerimonia dell'onore delle armi ai reparti papalini, il generale comandante Cadorna ricevette la richiesta del Pontefice, prima in forma verbale da parte dell'ambasciatore prussiano e poi scritta dal generale Kanzler, comandante dell'esercito pontificio, di inviare truppe italiane ad occupare anche Borgo per garantire l'ordine pubblico dato che le forze pontificie erano state disarmate.\nCadorna, pur lamentando che solo il giorno prima aveva acconsentito a lasciare a disposizione del Papa guardie nobili, palatine e svizzere, oltre ad una compagnia di gendarmi pontifici, proprio per evitare simili accadimenti, acconsent\u00ec a far presidiare dai soldati italiani anche le strade del rione.\nVa rilevato per\u00f2 che al plebiscito del 2 ottobre 1870 solo 1566 abitanti della Citt\u00e0 leonina votarono per l'annessione all'Italia, a fronte di 16590 aventi diritto al voto.\nL'offerta di mantenere il rione extraterritoriale e soggetto solo alla sovranit\u00e0 del papa fu in ogni caso rifiutata da Pio IX, il quale prefer\u00ec invece dichiararsi prigioniero dello Stato Italiano e rinchiudersi nel complesso Vaticano. Il decreto regio dell'11 ottobre 1870 sanc\u00ec pertanto il passaggio di tutta la citt\u00e0, senza alcuna esclusione, nel Regno d'Italia.\nDopo il 1870, le mura di Pio IV che proteggevano il rione a nord, furono demolite insieme con la Porta Angelica per facilitare la comunicazione con il nuovo rione di Prati.\nFra il 1886 e 1911 un nuovo ponte, ponte Vittorio Emanuele II, posto poco pi\u00f9 a nord dei ruderi del Ponte di Nerone, un\u00ec la nuova arteria di \"Corso Vittorio Emanuele\" con Borgo.\nNei primi anni del XX secolo fu nuovamente ipotizzato di riportare il rione, o parte di esso, sotto la sovranit\u00e0 del papa ma alla fine con i Patti Lateranensi del 1929 solo la Citt\u00e0 del Vaticano divenne \"de iure\" uno stato estero.\n1929-1950: la distruzione della \"Spina\".\nLo sventramento dei Borghi ha inizio nel 1929, anno del Concordato. La Santa Sede \u00e8 disponibile a dare la sua collaborazione per rimuovere gli edifici riacquisiti nella spina ed intorno; via della Conciliazione diventer\u00e0 il luogo dove si potr\u00e0 assegnare a Roma il ruolo di capitale del Fascismo e del Cattolicesimo. Il comune, divenuto governatorato, avr\u00e0 il compito di coordinare i lavori.\nLa Santa Sede, con il riconoscimento del cattolicesimo romano come unica religione di Stato, con lo sventramento dei Borghi e l\u2019apertura di via della Conciliazione, diventa, in epoca fascista, una presenza istituzionale significativa nei confronti della societ\u00e0 italiana. A Roma, il nuovo stradone della Conciliazione, in asse con San Pietro, e significativamente allineato con Montecitorio, \u00e8 proposto come il nuovo riferimento a scala urbana. Questo nuovo assetto, intende contrastare il ruolo simbolico, laico e nazionale, del monumento a Vittorio Emanuele, e impone la presenza della Santa Sede con un\u2019immagine monumentale, grandiosa e profonda, nel disegno e nello spazio, anche civile, della \u201cCitt\u00e0 Santa\u201d.\nIl 18 marzo 1932 Benito Mussolini, presenta in senato il nuovo Piano Regolatore Generale di Roma e spiega il suo progetto di trasformazione del centro storico. Quattro anni dopo inizier\u00e0 la demolizione della Spina dei Borghi.\nInizialmente, i due architetti Attilio Spaccarelli e Marcello Piacentini manifestano delle divergenze: il primo \u00e8 promotore di una demolizione parziale, il secondo \u00e8 favorevole ad un intervento pi\u00f9 radicale per risolvere il secolare problema dell'accesso al Tempio della cristianit\u00e0, divergenze che sono poi superate: nel febbraio 1935 i due sono incaricati dal governatore Giuseppe Bottai della sistemazione della zona compresa tra piazza Pia e piazza Rusticucci. Dopo pi\u00f9 di un anno, il 20 giugno 1936 il progetto, supportato da rilievi tecnici, fotografie e plastici viene presentato al Duce nel quartier generale degli architetti, a Castel Sant'Angelo; otto giorni dopo Bottai lo illustra a papa Pio XI nelle logge di Raffaello del Palazzo Apostolico, ottenendo il parere favorevole del pontefice.\nAlle ore 9 del 29 ottobre 1936, Mussolini, con indosso la divisa di comandante generale della milizia, sale, accompagnato da Bottai e seguito da uno stuolo tra i quali si annoverano rappresentanti di Camera, Senato, Governo e Santa Sede sulla terrazza di Palazzo Sauve, edificio di testata della Spina in piazza Pia, imbraccia il piccone e sferra il primo colpo al cornicione del palazzo: con questo rituale, ormai consolidato, d\u00e0 ufficialmente inizio alla demolizione dei Borghi. Su ordine dello stesso Mussolini gli operai presenti quel giorno sul cantiere sono premiati per il loro impegno con 100 lire ciascuno.\nNell'agosto del 1936 la II ripartizione del Governatorato d\u00e0 inizio alle procedure di esproprio, semplificate dall'applicazione del Regio Decreto 981 del 1931: sono riportati in tabelle i dati dei fabbricati da demolire (proprietario, estremi catastali, via e numero civico, destinazione d'uso e indennit\u00e0 di esproprio); la pubblica affissione di manifesti avvia la procedura che termina, una volta avvenuto lo sgombero, con la comunicazione dell'avvenuta cessazione del reddito all'Ufficio Distrettuale delle imposte dirette. La V Ripartizione, che ha il compito di seguire i lavori, deve scegliere la societ\u00e0 alla quale verr\u00e0 affidata la demolizione dei lotti. Tra i nomi delle imprese partecipanti, ricorrono frequentemente quelli di Tudini e Talenti, Federici, Manfredi, Vaselli, che da tempo detengono il monopolio nella gestione dei grandi lavori pubblici.\nLa demolizione della Spina ha inizio da Palazzo Sauve, che viene espropriato con deliberazione dell'agosto del 1936 e assegnato con contratto del 24 settembre alla Societ\u00e0 Anonima Vaselli Romolo, ditta del conte Romolo Vaselli, costruttore romano in affari da decenni con l'amministrazione capitolina. A gennaio del 1937 viene affidata alla Societ\u00e0 Anonima La Prenestina la demolizione della restante parte della Spina fino a piazza Rusticucci, il cui esproprio era gi\u00e0 avvenuto nel settembre del 1936. In pochi mesi vengono rasi al suolo tutti i fabbricati tra Borgo Vecchio e Borgo Nuovo: piccole unit\u00e0 immobiliari, con al piano terra botteghe ospitanti attivit\u00e0 commerciali artigianali; sono demoliti anche il Collegio di Santa Maria per le Missioni Maronite su Borgo Nuovo e il Palazzo delle Prigioni, detto anche del Governatore o del Soldato, progettato da Antonio da Sangallo il Giovane, all'incrocio tra Borgo Vecchio, Borgo Nuovo e vicolo Dritto. I lavori procedono senza sosta, gli operai svolgono il loro turno di lavoro anche di notte; su precisa disposizione del Governatorato i calcinacci vengono impiegati per riempire le cantine dei fabbricati demoliti.\nL'8 ottobre 1937 la spina aveva cessato di esistere e San Pietro era visibile da Castel Sant'Angelo. A causa della guerra i lavori furono poi interrotti.\nNell'immediato dopoguerra, nonostante il clima politico e quello culturale fossero cambiati, il governo italiano e la Santa Sede decisero di portare a termine il progetto. Due propilei furono costruiti di fronte a piazza San Pietro (in quello meridionale fu incastonata l'antica chiesa di San Lorenzo in Piscibus), e due edifici monumentali furono eretti all'inizio della strada verso il castello. I lavori furono terminati in tempo per il Giubileo del 1950, con l'erezione di due file di obelischi (che i romani battezzarono prontamente \"le supposte\").\nIl risultato fu che quasi tutti gli edifici del Rione situati a sud del Passetto furono demoliti e una nuova grande arteria, via della Conciliazione (cos\u00ec chiamata a causa del Trattato del 1929 fra l'Italia e la Santa Sede), sorse al loro posto. Pochi edifici importanti (Santa Maria in Traspontina, Palazzo Torlonia, Palazzo dei Penitenzieri) furono salvaguardati, poich\u00e9 si trovavano pi\u00f9 o meno in asse con la nuova strada.\nTutti gli altri furono o demoliti e ricostruiti con le fronti sulla nuova strada (come Palazzo dei Convertendi, ricostruito su via della Conciliazione, e le case di Febo Brigotti e Jacopo da Brescia, le cui facciate furono rimontate sulla nuova via dei Corridori), oppure (come le chiesette di San Giacomo a Scossacavalli e San Michele Arcangelo ai Corridori di Borgo, erette rispettivamente su piazza Scossacavalli e lungo il Passetto) demoliti e mai pi\u00f9 ricostruiti.\nA parte alcuni disegni, non fu effettuato alcun rilievo dell'antico quartiere.\nLa maggior parte degli abitanti, le cui famiglie avevano vissuto e lavorato in Borgo da secoli, furono deportati nelle borgate, come Acilia.\nCi\u00f2 accadde fra l'altro poich\u00e9 i nuovi edifici eretti ai lati della strada non avevano funzione abitativa, ma ospitavano uffici, alcuni dei quali usati dal Vaticano.\nIl giudizio sull'intera impresa, controverso sin dall'inizio, sembra ora essere largamente negativo. Infatti, a parte la distruzione di molti antichi edifici e, soprattutto, dell'intero tessuto sociale, ci\u00f2 che \u00e8 andata persa per sempre \u00e8 stata la \"sorpresa\" (tipica del Barocco), che ciascuno sperimentava quando, alla fine dei vicoli stretti e bui di Borgo, l'enorme piazza e la Basilica apparivano all'improvviso.\nOra, invece, San Pietro appare nella distanza, appiattita come in una cartolina, cos\u00ec che anche il senso di prospettiva \u00e8 andato perduto.\nDurante gli anni trenta del novecento, estesi lavori di demolizione interessarono anche la parte nord-ovest del rione (via di Porta Angelica e via del Mascherino).\nQuesti furono ufficialmente intrapresi per definire meglio il confine fra l'Italia e il nuovo Stato della Citt\u00e0 del Vaticano.\nBorgo oggi.\nDal 1950, i \"Borghiciani\" (cos\u00ec si chiamano in romanesco gli abitanti di Borgo) superstiti vivono a nord del Passetto, dove il quartiere ha potuto mantenere sino a tempi recenti il suo carattere popolare. Anche diversi alti prelati scelgono sempre di abitare nella Citt\u00e0 leonina: lo stesso cardinal Ratzinger ha vissuto in Borgo Pio per pi\u00f9 di vent'anni prima della sua elezione al soglio di Pietro.\nA sud del passetto il quartiere mostra un volto completamente diverso: vi si trovano solamente uffici (soprattutto del Vaticano), un Auditorium, ed il grande complesso dell'ospedale di Santo Spirito, il quale dopo pi\u00f9 di 800 anni continua sempre la sua missione. L'unico legame con il passato sono i negozi di souvenir su via della Conciliazione.\nDue grandi eventi coinvolsero Borgo durante gli ultimi anni. Nel 2000, il Giubileo vide una pacifica invasione di pellegrini e un boom immobiliare. Diversi appartamenti furono trasformati in residenze per turisti, mentre molti artigiani furono costretti dal cambiamento socio-economico a lasciare il rione e le loro botteghe divennero fast food e negozi di ricordi per turisti.\nNel 2005, durante le settimane intercorse fra la morte di papa Giovanni Paolo II e l'elezione di Benedetto XVI, il rione assistette al transito di milioni di pellegrini giunti a Roma per rendere omaggio al Pontefice defunto.\nStemma.\nPartito dalla fascia di rosso bordata d'argento; nel primo di rosso col leone fermo addestrato da tre monti al naturale cirnati da stella d'argento a otto punte; nel secondo terrazzato al naturale.\nDi rosso col leone d'oro fermo avente nelle branche un ramo di pero fruttato di tre pezzi, addestrato da tre piccoli monti al naturale cimati da stella d'argento a otto punte; tutto sopra una cassa d'argento ferrata a tre divisioni, col motto \"Vigilat sacri thesauri custos\"\"\nLo stemma rappresenta un leone (dal nome \"Citt\u00e0 leonina\", con cui il quartiere viene anche chiamato) accovacciato, avente di fronte i tre monti e la stella.. Questi ultimi, insieme al leone rampante, fanno parte dell'insegna di Sisto V, il papa che elev\u00f2 Borgo a quattordicesimo rione di Roma."}
{"id": "205123", "revid": "292162", "url": "https://it.wikipedia.org/wiki?curid=205123", "title": "Esquilino (rione di Roma)", "text": "Esquilino \u00e8 il quindicesimo rione di Roma, indicato con R. XV.\nIl toponimo indica anche la zona urbanistica 1E del Municipio Roma I di Roma Capitale.\nGeografia fisica.\nTerritorio.\nSi trova nell'area est del centro storico.\nIl rione confina con:\nStoria.\nIl nome \"esquilino\" deriva da quello del \"castrum\" degli \"Equites Singulares Augusti\" (guardia imperiale a cavallo) poich\u00e9 sul Celio nei pressi dell'attuale via Tasso era la loro caserma (\"castra priora equitum singularium\"). L'imperatore Settimio Severo edific\u00f2 un nuovo grande complesso denominato \"Castra Nova equitum singularium\" (Nuova Caserma dei cavalieri scelti) l\u00e0 dove oggi sorge la Basilica di San Giovanni in Laterano.\nL'Esquilino \u00e8 uno dei rioni del centro storico. Di antica urbanizzazione (con Palatina, Collina e Suburrana era una delle quattro \"regiones\" della Roma serviana), con i suoi tre colli (\"Cispius\", \"Oppius \" e \"Fagutalis\") comprendeva fino alla regionalizzazione di Augusto tutta l'area oggi attribuita al rione Monti.\nIl territorio del rione attuale \u00e8 tuttavia da sempre una sorta di territorio di confine della citt\u00e0, intesa come centro storico: inizialmente al margine delle Mura serviane, di cui conteneva l\"'agger\", in et\u00e0 imperiale fu incluso nelle Mura aureliane, ma rimase sempre marginale alla citt\u00e0 propriamente intesa, tanto che una delle etimologie del nome lo fa derivare dal termine latino \"esquiliae\", che indicava i sobborghi.\nFino ad Augusto la zona oltre l\"'agger\" delle mura repubblicane era una sorta di vastissima discarica dei rifiuti della citt\u00e0, e sede anche di un cimitero, diviso in un'area per gli schiavi e una per i cittadini di modeste condizioni, che potevano per\u00f2 permettersi il posto in un \"colombarium\". Rodolfo Lanciani descrive la scoperta e l'esplorazione di una settantina di questi \"puticoli\", nelle vicinanze di quella che \u00e8 oggi la stazione Termini.\nLa riforma urbana voluta da Augusto, in tempi in cui la citt\u00e0 si era enormemente estesa e nessuno pensava che avrebbe mai pi\u00f9 avuto bisogno di mura, seppell\u00ec fra l'altro sotto una decina di metri di terra di riporto questi terreni inquinati e pestilenziali; il terrapieno delle antiche mura divenne una sorta di passeggiata pubblica e su quei terreni sorsero gli Orti di Mecenate, splendidi giardini che contenevano fra l'altro un'alta torre dalla quale Svetonio dice che Nerone assistette all'incendio di Roma. Qui \u00e8 stato riportato alla luce, nel 1874, l\"Auditorium\" di Mecenate. L'aula faceva parte di un complesso molto pi\u00f9 ampio, che fu interamente demolito per rendere edificabile il terreno: la nuova capitale aveva bisogno di alloggi, e i suoi costruttori non andavano per il sottile.\nFino al tardo impero l'Esquilino fu sede di ville residenziali (\"Horti\"), piuttosto che di case popolari: nell'antichit\u00e0 il popolo continuava infatti ad ammassarsi nei rioni pi\u00f9 in basso, come la Suburra.\nDurante il medioevo la zona pass\u00f2 in possesso di vari ordini e conventi localizzati nei dintorni di Santa Maria Maggiore, e successivamente (dal Seicento) torn\u00f2 ad essere sede di varie ville. In villa Palombara fu edificata nella seconda met\u00e0 del Seicento la famosa Porta Alchemica, che si pu\u00f2 ammirare oggi nei giardini di piazza Vittorio Emanuele II.\nLe pur rilevanti persistenze antiche sono state completamente soffocate dalla parte residenziale del rione attuale, edificata ex novo dopo il 1870 come quartiere d'abitazione per la nuova borghesia impiegatizia (Nuovo Quartiere Esquilino). Ci\u00f2 ne ha definito le caratteristiche edilizie ed urbanistiche.\nStemma.\nSpaccato; nel primo d'argento all'albero al naturale; nel secondo d'argento al monte di tre cime di verde.\nMonumenti e luoghi d'interesse.\nPunti salienti.\nPer la sua regolarit\u00e0 topografica, la zona si presenta come un quadrilatero molto allungato in corrispondenza dei terreni dedicati al traffico ferroviario. I punti salienti del rione sono:"}
{"id": "205125", "revid": "1728", "url": "https://it.wikipedia.org/wiki?curid=205125", "title": "Ludovisi (rione di Roma)", "text": "Ludovisi \u00e8 il sedicesimo rione di Roma, indicato con R. XVI.\nGeografia fisica.\nTerritorio.\nI confini:\nMura aureliane fino a Porta Pinciana con il quartiere Pinciano; via di Porta Pinciana-via Francesco Crispi con Campo Marzio; via degli Artisti-via di S.Isidoro-via Veneto col rione Colonna; via di San Basilio con Trevi; via Friuli-via Lucullo-via Boncompagni-via Calabria fino a piazza Fiume (esclusa) con Sallustiano,\nStoria.\nIl rione \u00e8 tra quelli di origine post-unitaria (come San Saba, Testaccio e Prati), nato dalla convenzione del 1886 tra i Boncompagni eredi Ludovisi e il Comune di Roma. Con questo atto i principi di Piombino destinavano alla lottizzazione Villa Ludovisi, circa 25 ettari di parco tra le mura e il nucleo storico dei rioni Trevi e Colonna, che tra il XVII e il XIX secolo si era estesa verso est fino a Porta Salaria (l'attuale piazza Fiume).\nLa vicenda urbanistica.\nQuesta lottizzazione, le sue vicende, i suoi protagonisti, possono considerarsi un episodio esemplare dello sviluppo impresso dai Savoia alla nuova capitale; sviluppo fondato su un'edilizia speculativa che attrasse affaristi da mezza Europa e, nello spazio di neppure venticinque anni, condusse la citt\u00e0 dalla breccia di Porta Pia alla crisi economica dei secondi anni 1880, allo scandalo della Banca Romana.\nBraccio tecnico-finanziario dell'operazione (inutilmente lamentata come uno scempio imperdonabile dagli intellettuali europei dell'epoca) fu la Societ\u00e0 Generale Immobiliare, costituita a Torino nel 1862, ma che segu\u00ec i movimenti delle capitali del regno sabaudo spostando la propria sede sociale prima a Firenze (nel 1862) e poi finalmente a Roma nel 1880; qui divenne la grande protagonista, per un secolo, della speculazione edilizia romana.\nPer quanto riguarda lo sviluppo del rione Ludovisi, si pu\u00f2 dire che il progetto di lottizzazione nacque insieme a Roma capitale: non a caso il principe Ignazio Boncompagni di Piombino era stato uno dei 18 componenti della Giunta provvisoria di governo della citt\u00e0 (6 nobili, 4 borghesi e 8 possidenti e mercanti di campagna) che, tra i suoi primi atti, aveva incaricato una Commissione di architetti e ingegneri di selezionare i progetti \"per la costruzione di nuovi quartieri in quella parte [della citt\u00e0] che maggiormente si presta alla nuova edificazione\". La parte in questione fu quella alta, tra Esquilino e Pincio, gi\u00e0 individuata per la sua vicinanza a Termini e sui cui terreni avevano gi\u00e0 cominciato ad intervenire finanzieri settentrionali e stranieri.\nTra studi, pareri e dibattiti, il primo piano regolatore dello sviluppo urbanistico della \"terza Roma\", firmato da Alessandro Viviani, fu varato nel 1873, legittimando le ben 7 convenzioni con il Comune di Roma per l'edificazione di nuovi quartieri che erano state gi\u00e0 ratificate \"a prescindere\".\nPassarono poi pi\u00f9 di 10 anni, durante i quali continuarono a crescere i nuovi immobili e i prezzi delle aree edificabili, prima che venisse varato nel 1883, con legge del 1881, un piano regolatore ufficiale e vincolante.\nBench\u00e9 quest'ultimo Piano Viviani prevedesse l'intangibilit\u00e0 della Villa Ludovisi, anche la nobilt\u00e0 cittadina volle partecipare al gioco. Fu cos\u00ec che il principe in titolo all'epoca, Rodolfo Boncompagni Ludovisi, stipul\u00f2 nel 1886 una convenzione con il Comune e con la Societ\u00e0 Generale Immobiliare per l'urbanizzazione, la lottizzazione e l'\u00ab\"edificazione di un quartiere di abitazione di ragione privata nella Villa gi\u00e0 Ludovisi\"\u00bb.\nL'affare veniva concluso, tuttavia, proprio nell'imminenza della crisi, che coinvolse il principe di Piombino e port\u00f2 l'Immobiliare sull'orlo di un fallimento, da cui si salv\u00f2 nel 1898 grazie ad un concordato con i creditori.\nSuperata la fase acuta della crisi, la costruzione sui terreni lottizzati riprese slancio: eleganti immobili erano gi\u00e0 stati costruiti su via di Porta Pinciana, nel 1890 era stato completato il Palazzo Margherita, nel 1905 sorgevano Villa Maraini, l'Hotel Flora e l'Hotel Excelsior, e nel 1906 veniva completata via Veneto. Un'altra stagione di intensa edificazione si ebbe tra il 1925 e il 1935, con l'Hotel Ambasciatori, il palazzo dell'INA e l'attuale ministero dell'Industria (nato come ministero delle Corporazioni).\nStemma.\nDi rosso a tre bande d'oro ritirate nel capo e un dragone d'oro reciso in punta (stemma Boncompagni-Ludovisi)."}
{"id": "205126", "revid": "155634", "url": "https://it.wikipedia.org/wiki?curid=205126", "title": "Sallustiano", "text": "Sallustiano \u00e8 il diciassettesimo rione di Roma, indicato con R. XVII.\nConfini.\nMura aureliane fino a piazza Fiume (esclusa) con il quartiere Salario; via Calabria-via Boncompagni-via Lucullo-via Friuli con il rione Ludovisi; via Leonida Bissolati-largo Santa Susanna con Trevi e via XX Settembre fino a Porta Pia (esclusa) con il rione Castro Pretorio.\nStoria.\nIl rione in et\u00e0 augustea apparteneva alla VI Regione Alta S\u00e8mita. Qui si trovavano gli \"Horti Sallustiani\", che hanno dato il nome al rione, e il tempio di Venere Erycina, situato tra via Piave e via Calabria, non meno importante della villa di Sallustio, dal momento che l'aureo specchio della dea su sfondo azzurro \u00e8 stato scelto come stemma rionale. Il famoso Trono Ludovisi venne rinvenuto nel rione durante i lavori di urbanizzazione della zona, e molto probabilmente faceva parte del suddetto tempio.\nTra via Flavia e via Servio Tullio sorgeva il tempio dedicato alla dea Fortuna, mentre tra le attuali via XX Settembre e via Boncompagni sembra si trovasse il circo di Flora. L'obelisco Sallustiano rinvenuto sull'area degli Horti Sallustiani, non faceva parte della spina del circo, poich\u00e9 pi\u00f9 verosimilmente esso ornava un ippodromo privato della villa di Sallustio.\nVia Piave ricalca il tracciato della via Salaria Nova la quale, uscendo da Porta Collina, si dirigeva verso la demolita Porta Salaria. Nei pressi della via si estendeva un'importante zona sepolcrale a carattere signorile, comprendente il monumento funerario a Sulpicio Massimo, oggi al centro di piazza Fiume, e quello di Cornelia, attualmente posto a ridosso delle mura in Corso Italia.\nNel 410 d.C. i Visigoti di Alarico tagliarono gli acquedotti e saccheggiarono la villa di Sallustio che venne ridotta a un cumulo di macerie e definitivamente abbandonata. Con la conseguente mancanza d'acqua la zona compresa tra il Pincio e il Quirinale si spopol\u00f2.\nUna leggera ripresa del rione avvenne nel XVI secolo con l'apertura della via Pia e il ritorno dell'acqua nella zona, grazie al ripristino di un acquedotto da parte di Sisto V, che da lui venne detto Felice. Inoltre, nel 1608 il cardinale Scipione Borghese si fece promotore a proprie spese della costruzione di una bellissima chiesa: S. Maria della Vittoria.\nIl rione, che allora faceva parte di Trevi, rimaneva comunque scarsamente popolato, con ampie zone di verde per la presenza di grandi ville come villa Barberini, sull'attuale via XX Settembre, villa Mandosi, in via Boncompagni, e villa Cicciaporci, compresa tra la via Pia, le mura aureliane fino a Porta Salaria e via di Porta Salaria (odierna via Piave).\nTutto questo verde scomparve con l'inevitabile urbanizzazione della zona tra la strada Pia e la cinta muraria che segu\u00ec alla breccia di Porta Pia; breccia che peraltro \u00e8 stata aperta nella breve porzione di mura appartenente al rione. I Boncompagni, si fecero costruire due palazzine sulla via che li ricorda, una delle quali attualmente ospita il Museo per le Arti Decorative; si costru\u00ec la chiesa rionale di San Camillo de Lellis, sull'area della villa Spithoever, e quella pi\u00f9 piccola del Sacro Cuore di Ges\u00f9 con annesso convento; il palazzo del Museo Geologico in largo Santa Susanna e il ministero dell'Agricoltura e Foreste in via XX Settembre.\nAttualmente l'unica zona di verde del rione si \u00e8 conservata nell'area a ridosso delle mura compresa tra Porta Pia, via Augusto Valenziani e via Piave, ossia nel luogo in cui sorgeva la villa Cicciaporci Valenti Gonzaga, oggi conosciuta come villa Paolina da Paolina Bonaparte che vi abit\u00f2 e sede dal 1951 dell'ambasciata di Francia presso la Santa Sede, con ingresso in via Piave.\nIl rione, come gli attigui Ludovisi e Castro Pretorio, \u00e8 sorto verso la fine dell'Ottocento su un territorio compreso tra la via Pia, quella che poi diventer\u00e0 via XX Settembre, e la nascente via Boncompagni, che fino ad allora era ridotto a vigne e giardini e faceva parte del rione Trevi.\nEsso differisce dagli altri rioni \"piemontesi\" per il suo schema viario molto meno rigido e severo, con pi\u00f9 varianti e soluzioni riguardanti la forma degli isolati e la conformazione delle strade, anche a causa dell'esigua area che il rione copre.\nIl suo centro \u00e8 la tranquilla piazza Sallustio, unica vera piazza del rione, dove ancora oggi si notano i resti degli Horti Sallustiani dai quali il rione ha preso il nome.\nSallustiano pu\u00f2 essere diviso in due zone, quella tra via Piave e via Piemonte-via Salandra, con una discreta densit\u00e0 abitativa, e quella restante fino a via Bissolati, praticamente disabitata e con un'alta concentrazione di uffici e ministeri.\nStemma.\nDi azzurro allo specchio di Venere Ericina d'oro (allusivo al tempio negli Orti Sallustiani)."}
{"id": "205127", "revid": "287204", "url": "https://it.wikipedia.org/wiki?curid=205127", "title": "Spoiler", "text": ""}
{"id": "205129", "revid": "15756", "url": "https://it.wikipedia.org/wiki?curid=205129", "title": "Castro Pretorio", "text": "Castro Pretorio \u00e8 il diciottesimo rione di Roma, indicato con R. XVIII.\nIl nome deriva dai \"Castra Praetoria\", caserme dove risiedette la Guardia pretoriana in epoca romana.\nGeografia fisica.\nIl rione confina con: \nStoria.\nIl rione nella Roma imperiale apparteneva alla VI Regione \"Alta S\u00e8mita\", e questo era anche il nome della strada che attraversava la zona, corrispondente grosso modo all'attuale Via Venti Settembre.\nA quel tempo una cospicua area del futuro rione era malfamata e lugubre poich\u00e9 qui era il \"Campus Sceleratus\", un vasto appezzamento di terra subito fuori Porta Collina, compreso tra la via XX Settembre e piazza dell'Indipendenza, dove venivano sepolte vive le vestali che avevano disobbedito al voto di castit\u00e0. Qui trovavano posto anche i \"Castra Praetoria\", le caserme della guardia pretoriana costituita da Tiberio tra il 21 ed il 23 d.C., successivamente inglobate da Aureliano nelle sue mura.\nPi\u00f9 tardi, tra il 298 e il 306 d.C., nella zona tra piazza della Repubblica, piazza dei Cinquecento, via Volturno e via XX Settembre, furono costruite le immense Terme di Diocleziano, i cui resti sono ancora oggi ben visibili in via Cernaia e piazza dei Cinquecento, per servire i popolosi quartieri del Quirinale, Viminale ed Esquilino. Le terme smisero definitivamente di funzionare nel 537, a causa del taglio degli acquedotti avvenuto durante la guerra gotica.\nNella zona est di piazza dei Cinquecento era l'aggere Serviano, situato nei pressi della scomparsa Porta Viminale, i cui resti ancora giacciono dinanzi alla stazione Termini. Nel rione erano altre due porte ora scomparse, Porta Collina e Porta Nomentana, la prima appartenente al recinto serviano e la seconda a quello aureliano.\nCon la caduta dell'Impero Romano d'Occidente Roma cominci\u00f2 a spopolarsi e la zona, divenuta periferica, insicura e anche priva d'acqua che non fosse di pozzo, come tutte le zone alte di Roma, fu tra le prime ad essere abbandonate. Per secoli il rione conserv\u00f2 nuclei abitativi solo attorno a grandi chiese come Santa Prassede, Santa Pudenziana e Santa Maria Maggiore, grazie anche ai loro conventi.\nIl primo a compiere lavori di rinnovamento in zona fu nel Cinquecento Pio IV che apr\u00ec la Strada Pia (oggi via XX Settembre - via del Quirinale) e costru\u00ec Porta Pia, da cui la via si dipartiva. Successivamente Michelangelo fu incaricato da Paolo III Farnese di costruire la chiesa di Santa Maria degli Angeli, utilizzando, per chiesa e convento, una parte di ci\u00f2 che restava delle Terme di Diocleziano.\nIl vero promotore della urbanizzazione rinascimentale del rione fu per\u00f2 Sisto V Peretti, che costru\u00ec la Strada Felice (oggi via Sistina - Quattro Fontane - De Pretis, due chilometri di rettilineo fra l'obelisco di Trinit\u00e0 dei Monti, l'Obelisco Esquilino e Santa Croce in Gerusalemme), alla quale volle imporre il proprio nome di battesimo - come al nuovo Acquedotto Felice, all'arco su cui passava (ancora esistente in fondo a via Marsala, detto \"Arco Felice\", ma anche \"Arco delle Pere\") e alla fontana-mostra del nuovo acquedotto che doveva finalmente riportare acqua corrente nelle zone alte della citt\u00e0 - Esquilino, Monti, Quirinale e Campidoglio - presso la chiesa di San Bernardo alle Terme. Nell'ambito di questi lavori Sisto V implic\u00f2 anche il quadrivio delle Quattro Fontane, dove la strada Sistina incrociava la Strada Pia, creandovi un punto di sosta panoramica dove la gente veniva d'estate - cosa oggi inimmaginabile - a godersi l'\"aria buona\".\nChe la zona fosse di grande interesse per lui, il cardinal Peretti l'aveva dimostrato ancor prima di divenire papa, facendosi costruire una grandiosa villa al limite del Viminale che si estendeva con il giardino riccamente ornato da fontane e portali tra la basilica di Santa Maria Maggiore, e le attuali via Marsala e via del Viminale.\nNel Seicento si stabilirono qui i Gesuiti che, di ritorno da una missione in Oriente, chiamarono la zona Macao, nome che mantenne fino al secondo dopoguerra e che \u00e8 attualmente ricordato da una via del rione.\nCon l'arrivo dei Piemontesi, anche Castro Pretorio, come gli altri rioni sorti dopo la presa di Roma, venne investito dalla febbre edilizia di fine Ottocento: sorsero immensi cantieri per la costruzione di palazzoni ministeriali di stile umbertino lungo la via XX Settembre, come il ministero del Tesoro e quello della Difesa, vennero aperte grandi arterie come via Nazionale e via Cavour, nonch\u00e9 la vasta piazza dell'Indipendenza con i giardini al centro e la monumentale piazza della Repubblica, con al centro la fontana delle Naiadi e i due grandi palazzi sabaudi porticati ai lati che ricalcano l'esedra delle Terme, sulla quale la piazza fu costruita. Venne inoltre a crearsi il nucleo originario (quello attuale risale ad una completa ricostruzione novecentesca) della stazione Termini.\nSempre a questo periodo risalgono importanti e lussuose strutture alberghiere come l'Albergo Quirinale e il Grand Hotel ed anche un signorile teatro, il Costanzi, oggi noto come Teatro dell'Opera.\nSull'area della demolita villa Peretti Massimo sorse tra il 1883 e il 1886 il palazzo Massimo alle Terme, sede a quel tempo del Collegio Massimo, ed attualmente sede principale tra le quattro del Museo nazionale romano.\nSullo spazio del Castro Pretorio latino sorge oggi la caserma \"Castro Pretorio\" sede del Raggruppamento Logistico Centrale dell'Esercito Italiano, che pu\u00f2 vantarsi di essere, attualmente, la caserma pi\u00f9 antica al mondo ancora presidiata da militari.\nIl Rione oggi.\nIl rione ha una maglia viaria di stampo chiaramente piemontese con strade diritte e non troppo larghe a schema ortogonale. Tale urbanistica ottocentesca \u00e8 riscontrabile soprattutto nella parte del rione compresa tra via XX Settembre, viale Castro Pretorio, via del Castro Pretorio e il lungo rettifilo via Volturno-via Marsala, con centro nell'ampia Piazza dell'Indipendenza, punto focale di questo spicchio di rione, da cui a raggiera si diparte un reticolo di strade secondarie alle quali sono stati dati nomi che ricordano le localit\u00e0 in cui si sono svolte le guerre d'indipendenza italiane. Questa \u00e8 la zona pi\u00f9 popolata del rione, in cui convivono urbanisticamente villini a due piani ridotti quasi tutti ad alberghi e residence, palazzi umbertini adibiti ad abitazioni, uffici e alberghi pi\u00f9 o meno lussuosi, questi ultimi con lo scopo di ospitare il grande numero di turisti provenienti dalla vicina stazione Termini. La parte pi\u00f9 monumentale del rione, quella pi\u00f9 \"internazionale\" per via del grande flusso di turisti, \u00e8 ovviamente piazza della Repubblica (gi\u00e0 piazza Esedra) con via Nazionale, il quadrivio delle Quattro Fontane e Via Cavour, importanti arterie di collegamento sia pedonale che veicolare tra la stazione e il centro storico, meta pi\u00f9 ambita di ogni turista.\nStemma.\nDi rosso all'insegna dei pretoriani d'oro.\nLo stemma \u00e8 il labaro della Guardia pretoriana in oro su sfondo rosso (\"di rosso all'insegna dei pretoriani d'oro\")."}
{"id": "205130", "revid": "155634", "url": "https://it.wikipedia.org/wiki?curid=205130", "title": "Celio (rione di Roma)", "text": "Celio \u00e8 il diciannovesimo rione di Roma, indicato con R. XIX.\nPrende il nome dal colle Celio sul quale si estende.\nGeografia fisica.\nTerritorio.\nSi trova nell'area est del centro storico.\nIl rione confina con:\nStoria.\nIl Celio \u00e8 uno dei Sette Colli dell'antica Roma. \u00c8 il toponimo di Celio Vibenna, di Gens Etrusca al pari di Servio Tullio e Tullo Ostilio che dimoravano sul Colle Celio, facente parte del territorio etrusco che si estendeva in prevalenza oltre il Tevere. La storia recente del Rione Celio (rione XIX), come entit\u00e0 amministrativa, \u00e8 relativamente breve: la zona attuale faceva parte dei rioni Monti e Campitelli, e fino al 1870 (Unit\u00e0 d'Italia) era relativamente abitata. Ne emergevano i complessi ecclesiastici tra vigne e orti, la Basilica di S. Clemente (il Mitreo) e de' Santi Quattro Coronati (Presidio Scipioni), S. Stefano Rotondo (Macellum), la Villa Celimontana, il Ninfeo di Nerone, l'acquedotto Claudio e altre varie rovine di epoca romana e medioevale.\nIl comprensorio divenne quindi uno dei primi per i quali furono stipulate - nel 1872-73 le convenzioni edilizie per realizzare le nuove cubature destinate a servizi e ai nuovi arrivati nella capitale.\nIn particolare, fu localizzato sull'alto del colle l\"'Ospedale militare\", costruito fra il 1885 e il 1891, al centro di una vasta zona che venne (ed \u00e8 ancora) riservata al demanio militare, in prossimit\u00e0 del sito medioevale di Santo Stefano in Formis, che aveva anch'esso un ospedale annesso al monastero. Fino al secondo dopoguerra l'edilizia residenziale si limit\u00f2 a riordinare alcune strade in basso, verso il Colosseo. Un vasto complesso edilizio costituito da case popolari (IACP), prospiciente piazza Celimontana e via Claudia, separato da via de' Simmachi, fu demolito nel 1968; oggi in questa vasta area urbana, prospiciente l'Ospedale Militare \"Celio\" \u00e8 stato realizzato nel 2003 dal Comune di Roma un parco pubblico denominato \"Parco della Pace\" del Rione Celio.\nIl rione fu istituito nel 1921, ma \u00e8 ancora oggi uno di quelli pi\u00f9 riparati dal traffico che turbina ai suoi margini, e meno densamente popolati di Roma. La zona si mantiene per molti aspetti popolare, di certo pi\u00f9 povero di rioni come Colonna che hanno cambiato quasi radicalmente la struttura sociale. La sua posizione strategica accanto al Colosseo, sta trasformando per\u00f2 di recente il rione in un luogo denso di alberghi e B&amp;B per turisti.\nStemma.\nD'argento alla testa d'Africa di nero, coperta della spoglia di elefante e coronata di spighe d'oro.\nLo stemma rionale raffigura il profilo di un africano con un copricapo di testa di elefante e spighe d'oro su fondo argento.\nIl significato araldico \u00e8 riconducibile alla memoria storica dei legionari africani che erano presenti sul colle Celio e capitanati dal Console Scipione detto l'Africano. A ci\u00f2 si aggiunge anche il ritrovamento archeologico nel territorio del rione di un busto marmoreo raffigurante un \"africano\" che \u00e8 conservato nei Musei Capitolini di Roma. Via Capo d'Africa ricorda la presenza di Scipione l'Africano nel colle Celio. La Tomba degli Scipioni \u00e8 situata nel territorio del rione Celio, tra via Latina e Appia antica, prima di porta San Sebastiano."}
{"id": "205131", "revid": "292162", "url": "https://it.wikipedia.org/wiki?curid=205131", "title": "Testaccio", "text": "Testaccio \u00e8 il ventesimo rione di Roma, indicato con R. XX.\nIl nome deriva dal cosiddetto \"monte\" (\"mons Testaceus\"): una collina artificiale alta 35 metri formata dai cocci (\"testae\", in latino) e detriti vari, accumulatisi nei secoli come residuo dei trasporti che facevano capo al vicino porto di Ripa grande (\"Emporium\").\nIl toponimo indica anche la zona urbanistica 1D del Municipio Roma I di Roma Capitale.\nGeografia fisica.\nTerritorio.\nSi trova sulla riva est (sinistra) del fiume Tevere.\nIl rione confina:\nLa zona urbanistica confina:\nStoria.\nL'emporio romano.\nIl porto dell'Emporio funzionava fin dall'epoca romana, ed era il punto d'approdo delle merci e delle materie prime (prioritariamente marmi, grano, vino) che, arrivate via mare dal porto di Ostia, risalivano il Tevere su chiatte rimorchiate dai bufali che nel 1842 vennero sostituiti con rimorchi a vapore.\nNei secoli i cocci delle anfore, che servivano a contenere grano e alimenti liquidi durante il trasporto, si accumularono a montagnola: da qui il nome - antico - di monte Testaccio o \"Monte dei cocci\", e la scelta - moderna - dell'anfora come simbolo del rione. Il numero delle anfore accatastate si stima attorno ai 25 milioni. Le anfore vuote che avevano contenuto soprattutto olio venivano rotte in cocci poi disposti ordinatamente per dare stabilit\u00e0 in piramide a gradoni e cosparsi di calce per evitare gli odori dovuti alla decomposizione dei residui organici.\nNei secoli XIII e XIV vi si teneva un palio da cui l'altra denominazione di Mons de Palio.\nI marmi, che diedero il nome alla via Marmorata che mette in comunicazione il porto di Ripa con la Porta San Paolo, erano quelli che i romani continuarono ad importare da tutto il mar Mediterraneo via mare fino alla fine dell'Impero, e che nella decadenza di Roma rimasero inutilizzati in grandi quantit\u00e0, \"res nullius\", per secoli cava a cielo aperto di semilavorati di valore.\nIl Testaccio moderno.\nFino alla bonifica e alla riorganizzazione urbana iniziata dopo il 1870, che destin\u00f2 questo territorio e quello lungo la via Ostiense fino alla basilica di San Paolo ad attivit\u00e0 industriali e di servizi \"pesanti\" (ferrovie, mattatoio, mercati generali, fabbrica del gas qui trasferita dal Circo Massimo) la zona, che pure era dentro le mura, era popolata da contadini poveri e pastori, soggetta alle alluvioni del Tevere e infestata dalla malaria, che cominciava alle porte di Roma.\nLo spazio tra il monte dei cocci e le mura era ad uso pubblico, e chiamato \u00abi prati del popolo romano\u00bb, e i Romani \"di citt\u00e0\" la frequentavano per diporto: per loro i prati del Testaccio erano destinazione tradizionale delle gite di pasquetta e delle ottobrate.\nTestaccio \u00e8 un esempio tipico di urbanizzazione industriale, nata come insediamento abitativo, separato e prossimo, connesso a luoghi di produzione: il rione entro le mura nacque, in effetti, come propaggine residenziale destinata agli operai addetti alle attivit\u00e0 che si vennero insediando lungo la via Ostiense dalla fine dell'Ottocento. Da questo punto di vista \u00e8 un esempio unico, a Roma, di urbanizzazione programmata.\nGi\u00e0 il primo piano regolatore di Roma capitale, nel 1873, prevedeva che l'espansione industriale della citt\u00e0 dovesse avvenire nella zona Ostiense: favorivano questa scelta il territorio pianeggiante e la presenza di varie vie di comunicazione - la via Ostiense appunto, il fiume con il porto di Ripa, e la ferrovia.\nIl rione, in quanto entit\u00e0 amministrativa, \u00e8 di istituzione abbastanza recente: fu scorporato nel 1921 dal vasto e poco popolato rione Ripa, anche se il Testaccio aveva una sua identit\u00e0 da sempre e godeva di non buonissima fama, legata appunto ai traffici del porto e della sua gente: era, insomma, una specie di angiporto di fiume. Ancora nel 1884 in un'indagine del Comune di Roma si leggeva che Testaccio deteneva il primato nazionale del consumo di alcolici. Il quartiere divenne tristemente noto agli oneri della cronaca negli anni 80 e 90 del novecento in quanto roccaforte dei cosiddetti \"Testaccini\", una fazione appartenente all'organizzazione criminale Banda della Magliana.\nRione assolutamente popolare, oltre a essere luogo d'elezione dei passatempi e delle scampagnate dei romani, fu la culla dell'A.S.Roma con il suo campo di calcio.\nTestaccio postmoderno.\nDagli anni 1960 inizia la dismissione delle grandi aree industriali e di servizi localizzate dall'inizio del '900 lungo la via Ostiense. Si cominci\u00f2 nel primo dopoguerra con il sostanziale abbandono del porto fluviale (dove erano attestati mulini e magazzini della Federconsorzi), per proseguire nel 1963 con l'uscita di produzione della Centrale Montemartini, con la chiusura delle officine del gas, gradualmente sostituito dal metano tra gli anni 1960-70, con la dismissione del Mattatoio di Testaccio divenuto dal 1994 Mercato all'Ingrosso delle Carni e spostato nel nuovo impianto di viale Palmiro Togliatti, per concludere nel 2003 con l'abbandono dei vecchi Mercati generali trasformati in Centro Agroalimentare Roma e trasferiti fuori dal GRA, nel comune di Guidonia Montecelio.\nA partire dagli anni 1980 il territorio dell'Ostiense e dei suoi storici insediamenti produttivi sono stati prima abbandonati al degrado, poi (sia pure lentamente e faticosamente) interessati da una radicale riconversione nella destinazione d'uso: l'Universit\u00e0 degli Studi Roma Tre e nuova edilizia burocratico-amministrativa si sono installate al posto di una parte dei Mercati generali, la centrale Montemartini \u00e8 stata trasformata in area museale, nel vecchio Mattatoio sono state aperte una sezione del MACRO e la sede del dipartimento di Architettura dell'Universit\u00e0 degli Studi Roma Tre, mentre al monte dei Cocci ha la sua sede la Scuola popolare di musica di Testaccio, e cos\u00ec via. Questa evoluzione ha modificato anche il contiguo rione Testaccio, che era nato storicamente come spazio residenziale per i lavoratori dell'area industriale Ostiense e quindi caratterizzato come quartiere operaio e popolare, sia sotto il profilo sociologico, sia sotto quello urbanistico. Il colpo di grazia all'assetto tradizionale del rione \u00e8 stato dato dal trasferimento dello storico mercato comunale da piazza Testaccio al nuovo spazio attrezzato in fondo a via Galvani (2012). Proseguendo nella modernizzazione, le numerose fraschette, osterie e trattorie di una volta si sono trasformate ora in pub, friggitorie e ristoranti, che ne perpetuano la vocazione \"divertentistica\".\nStemma.\nDi rosso all'anfora d'oro.\nMonumenti e luoghi d'interesse.\nFontane.\nFu costruita nel 1869 sotto il pontificato di Pio IX. \u00cb costituita da una muratura di laterizi ornata di lesene, volute e festoni con lo stemma papale. La vasca \u00e8 antecedente, risale al III secolo ed \u00e8 in stile imperiale. La scritta sui festoni dice:\n La fontana viene detta anche \"di Pio IX\".\n\u00c8 sita al centro di piazza Testaccio.\n\u00c8 sita in via Nicola Zabaglia in un piccolo emiciclo in muratura. \u00c8 stata costruita nel 1931 da Raffaele De Vico. La fontana, a forma di un boccale, \u00e8 sita dentro una vasca circolare ed \u00e8 realizzata in marmo vicentino rosso corallo.\nGeografia antropica.\nOdonimia.\nLe strade del rione sono dedicate ad esploratori, navigatori, imprenditori, armatori, ingegneri, scienziati, editori, tipografi, artisti."}
{"id": "205132", "revid": "1132780", "url": "https://it.wikipedia.org/wiki?curid=205132", "title": "Cilicio", "text": "Il cilicio anticamente era un tessuto di peli di capra o di cammello, in uso anche fra i soldati dell'esercito romano. Nel mondo greco-romano tali stoffe, utilizzate per tende, vele, sacchi, vesti grossolane, ecc., presero il nome di \"cilici\", termine che proviene dal greco \u03ba\u03b9\u03bb\u03af\u03ba\u03b9\u03bf\u03bd (\"kil\u00edkion\"), ovvero della regione della Cilicia, l'odierno Sud della Turchia, in quanto i Cilici ne ebbero quasi il monopolio (Plinio, VI, 143). A scopo ascetico questa stoffa veniva indossata a immediato contatto con la nuda pelle, come viene frequentemente attestato nella Bibbia, nella quale la traduzione abituale di cilicio \u00e8 \"sacco\", in quanto in ebraico cilicio si dice \"saq\".\nDopo la venuta di Cristo, l'uso del cilicio si estende rapidamente anche fra i cristiani.\nIndica, per estensione, una cinghia uncinata o formata da una corda ruvida costellata di nodi, che viene stretta attorno alla vita o alla coscia in modo da provocare un dolore non estremo ma costante.\nUso del cilicio.\nNel popolo di Israele le finalit\u00e0 di quest'uso ascetico sono varie. Si poteva indossare il cilicio (il sacco):\nIn altri casi i profeti minacciano gli empi dicendo loro che dovranno portare il sacco\nMolti santi ne fecero uso nel corso dei secoli (ai suoi tempi anche da Ignazio di Loyola, poi da Josemaria Escriv\u00e0), ma essendo una pratica personale e nascosta \u00e8 difficile dire quanto sia in uso, oggi come ieri. Secondo l\"'Opus Dei\", anche \u00ab... un Papa modernissimo e innovatore, qual era Paolo VI, portava in talune occasioni il cilicio, come ha rivelato dopo la sua morte il segretario, monsignor Pasquale Macchi\u00bb.\nI membri Numerari dell\"'Opus Dei\", laici in \"celibato apostolico\", inseriti nell'organizzazione della prelatura personale della Chiesa cattolica, insieme con i sacerdoti specifici, lo usano regolarmente - per mortificare il proprio corpo e con esso il proprio spirito per \"avvicinarsi al sacrificio di Cristo\" -. Tale pratica \u00e8 stata confermata nel 2007 dalla senatrice della Repubblica Italiana Paola Binetti (numeraria dell'Opus Dei).\nL'uso del cilicio come strumento di mortificazione, pi\u00f9 che un mezzo per raggiungere la vita eterna, \u00e8 la conseguenza di un rapporto d'amore personale e sincero con Dio; l'anima innamorata \u00e8 spinta a cercare una dimensione di preghiera e di penitenza che la rende partecipe e corredentrice nella via della salvezza.\nPossiamo citare san Francesco di Sales:"}
{"id": "205136", "revid": "1543377", "url": "https://it.wikipedia.org/wiki?curid=205136", "title": "Aleuromanzia", "text": "Aleuromanzia (detta anche alveromanzia) significa letteralmente \"divinazione con la farina\" ed \u00e8 un tipo di divinazione praticata nel passato da molti popoli in modi diversi.\nDeriva dal greco \" (\"\u00e1leuron\")\" che significa \"farina di frumento\".\nDurante il Medioevo, ed esempio, veniva effettuata nascondendo nei sacchi di farina dei biglietti sui quali erano stati scritti i responsi. In altri casi un individuo veniva giudicato colpevole o innocente a seconda del modo in cui mangiava una focaccia di farina o di grano."}
{"id": "205138", "revid": "49", "url": "https://it.wikipedia.org/wiki?curid=205138", "title": "Endianess", "text": ""}
{"id": "205139", "revid": "78773956", "url": "https://it.wikipedia.org/wiki?curid=205139", "title": "Proteoglicano", "text": "Il proteoglicano \u00e8 una macromolecola composta da un asse proteico (core) a cui sono unite covalentemente lunghe catene di disaccaridi o glicosamminoglicani (GAG).\nIl punto di attacco dei GAG al nucleo proteico si ha mediante un residuo di serina e un ponte tetrasaccaridico. La serina si trova in genere compresa nella sequenza -OOC----Gly-X-Gly-Ser----NH3+ dove X rappresenta un amminoacido qualunque.\nI proteoglicani possono trovarsi secreti nella matrice extracellulare oppure inseriti nella membrana plasmatica come proteine integrali. In questi casi ad esempio, i GAG legati covalentemente al dominio ammino-terminale del nucleo proteico sul lato extracellulare della membrana possono interagire con ligandi extracellulari e modularne l'interazione con i recettori specifici presenti sulla membrana.\nI proteoglicani presenti nella matrice si associano non covalentemente e in gran numero a una singola molecola di acido ialuronico. Intercalate a questi enormi aggregati proteoglicanici con lo ialuronato nella matrice si trovano proteine fibrose come collagene, fibronectina ed elastina che formano una rete complessa in grado di conferire resistenza meccanica alla matrice stessa."}
{"id": "205140", "revid": "767487", "url": "https://it.wikipedia.org/wiki?curid=205140", "title": "Distance Vector Multicast Routing Protocol", "text": "Il Distance Vector Multicast Routing Protocol (DVMRP) \u00e8 un protocollo di routing, ovvero un insieme di regole che sovraintende la comunicazione tra router, che permette ad essi di condividere informazioni utili al trasporto di pacchetti IP Multicast nella rete. Definito originariamente nella RFC 1075, assomiglia nel funzionamento al protocollo di routing unicast RIP (Routing Information Protocol), e ne conserva pro e contro, anche se pu\u00f2 essere impiegato indipendentemente dall'IGP utilizzato nella rete. In origine esso utilizzava un algoritmo di tipo \"Truncated Reverse Path Broadcasting (TRPB)\" per la costruzione dell'albero di distribuzione multicast. Nelle successive implementazioni, esso \u00e8 stato dotato di un algoritmo pi\u00f9 efficiente, detto di \"Reverse Path Multicasting (RPM)\", che consente un mantenimento pi\u00f9 dinamico dello stesso albero di distribuzione.\nIl DVMRP viene inserito nell'intestazione dei datagrammi delle informazioni in transito e definisce il clock di inizio trasmissione, un valore numerico intero progressivamente decrescente in funzione del numero di passaggi attraverso un multicast router. Al raggiungimento del valore zero, il pacchetto si disperde in quanto si suppone gi\u00e0 transitato in precedenza e quindi non utile all'instradamento successivo alla macchina di destinazione. Il TTL (time to live) definisce il tempo di vita del pacchetto stesso. La trasmissione tra due multicast router viene resa possibile da un processo di incapsulamento del datagramma multicast in un datagramma \"fittizio\" di tipo unicast che previene il processo di perdita dei pacchetti a causa del traffico su router che non riconoscono l'indirizzo di classe D specifico dei packet multicast. All'arrivo al multicast router destinatario l'intestazione unicast viene rimossa e il pacchetto viene ad essere distribuito, in copie multiple, tra tutte le macchine del gruppo di ricezione multicast presente nell'area e collegate al multicast router ricevente. Nel datagramma fittizio \u00e8 presente l'indirizzo dell'unit\u00e0 mittente a cui pervengo messaggi di errore lungo il canale definito tra due multicast router (tunnel)."}
{"id": "205141", "revid": "1924342", "url": "https://it.wikipedia.org/wiki?curid=205141", "title": "Morningrise", "text": "Morningrise \u00e8 il secondo album degli Opeth, pubblicato in Europa dalla Candlelight Records nel 1996, in Giappone dalla Avalon Records, negli Stati Uniti nel 1997 dalla Century Media Records. \u00c8 stato ristampato nel 2000 dalla Candlelight Records.\nIl disco.\n\"Morningrise\" continua (sulle orme del precedente \"Orchid\") ad esplorare le dinamiche nella combinazione di voci e chitarre death metal con elementi pi\u00f9 melodici e progressivi.\n\"Morningrise\" contiene cinque canzoni, ognuna delle quali supera i 10 minuti. \"Black Rose Immortal\" dura poco pi\u00f9 di 20 minuti ed \u00e8 a tutt'oggi la canzone pi\u00f9 lunga che abbiano composto. \"The Night And The Silent Water\", una canzone che parla del nonno di Mikael \u00c5kerfeldt deceduto al tempo della registrazione del disco, non \u00e8 mai stata suonata dal vivo per questa ragione fino all'ultimo tour fino a quando non erano passati dieci anni dalla registrazione.\nL'immagine sulla copertina copertina rappresenta il Palladian Bridge, nel Prior Park a Bath, in Inghilterra.\nLa ristampa del 2000 contiene una traccia bonus: \"Eternal Soul Torture\".\nNel 2000 la Displeased Records ha pubblicato un'edizione limitata (mille copie) in due LP."}
{"id": "205142", "revid": "125818904", "url": "https://it.wikipedia.org/wiki?curid=205142", "title": "Ganimede (astronomia)", "text": "Ganimede \u00e8 il maggiore dei satelliti naturali del pianeta Giove e il pi\u00f9 grande dell'intero sistema solare; supera per dimensioni (ma non per massa) lo stesso Mercurio. Ganimede completa un'orbita attorno a Giove in poco pi\u00f9 di sette giorni ed \u00e8 in risonanza orbitale 1:2:4 con Europa ed Io rispettivamente. \nComposto principalmente da silicati e ghiaccio d'acqua, \u00e8 totalmente differenziato con un nucleo di ferro fuso. Si ritiene che un oceano di acqua salata esista a circa di profondit\u00e0 dalla superficie, compreso tra due strati di ghiaccio. La superficie ganimediana presenta due principali tipi di terreno: le regioni scure, antiche e fortemente craterizzate, che si ritiene si siano formate 4 miliardi di anni fa e che coprono un terzo della luna e le zone pi\u00f9 chiare, di formazione leggermente pi\u00f9 recente, ricche di scoscendimenti e scarpate che coprono la restante parte. La causa delle striature visibili nelle zone chiare non \u00e8 ancora totalmente compresa, sebbene esse siano probabilmente il risultato dell'attivit\u00e0 tettonica attivata dal riscaldamento mareale.\nGanimede \u00e8 l'unico satellite del sistema solare per cui \u00e8 nota l'esistenza di un campo magnetico proprio, probabilmente sostenuto dai movimenti convettivi all'interno del nucleo di ferro fuso. La ridotta magnetosfera ganimediana \u00e8 immersa nella ben pi\u00f9 grande magnetosfera gioviana, cui \u00e8 collegata da linee di campo aperte. Il satellite presenta una tenue atmosfera di ossigeno, presente nella forma atomica (O), molecolare (O2) e forse come ozono (O3). L'idrogeno atomico \u00e8 un costituente minore dell'atmosfera. Ancora non \u00e8 noto con certezza se il satellite sia dotato anche di una ionosfera.\nScoperto da Galileo Galilei nel 1610, deve il suo nome al personaggio di Ganimede, coppiere degli dei della mitologia greca amato da Zeus, l'equivalente greco di Giove. Diverse missioni spaziali hanno potuto studiare Ganimede da vicino durante l'esplorazione del sistema di Giove; tra queste la \"Pioneer 10\" ne ha raccolto le prime immagini ravvicinate, le sonde \"Voyager\" hanno raffinato la stima delle sue dimensioni mentre la sonda \"Galileo\" ha scoperto, durante ripetuti sorvoli ravvicinati, l'esistenza del campo magnetico proprio ed ha suggerito quella dell'oceano sotto la superficie.\nIn gran parte della prima letteratura astronomica ci si riferiva a Ganimede servendosi della designazione numerica romana come Giove III o come \"terzo satellite di Giove\".\nLa missione Jupiter Icy Moons Explorer dell'ESA, con data di lancio prevista per il 2023, studier\u00e0 le tre lune gioviane Europa, Callisto e Ganimede e sar\u00e0 la prima sonda ad effettuare un'orbita intorno a quest'ultima. \nOsservazione.\nFonti storiche riportano che Ganimede sarebbe stato visto ad occhio nudo dall'astronomo cinese Gan De, nel 364 a.C. Tra i quattro satelliti medicei, Ganimede \u00e8 quello con la magnitudine apparente pi\u00f9 bassa. Essi sarebbero in teoria visibili ad occhio nudo se non fossero nascosti dalla luminosit\u00e0 di Giove. Considerazioni recenti, mirate a valutare il potere risolutivo dell'occhio nudo, sembrerebbero tuttavia indicare che la combinazione della ridotta distanza angolare tra Giove ed ognuno dei suoi satelliti e della luminosit\u00e0 del pianeta, anche valutando le condizioni in cui questa sarebbe minima, renderebbero impossibile per un uomo riuscire ad individuare uno di essi.\nBasta comunque un piccolo cannocchiale o telescopio rifrattore per poter osservare con facilit\u00e0 Ganimede e gli altri satelliti medicei che appaiono come quattro piccoli punti luminosi, disposti lungo il prolungamento dell'equatore del pianeta. Ganimede orbita attorno a Giove piuttosto rapidamente ed \u00e8 possibile seguirne la rotazione attorno al pianeta tra una notte e l'altra.\nOgni 5,93 anni la Terra si trova per alcuni mesi in prossimit\u00e0 del piano su cui giacciono le orbite dei satelliti medicei. In questa occasione \u00e8 possibile assistere a transiti ed eclissi tra i satelliti e Giove e anche tra i satelliti stessi. Queste occultazioni mutue sono state utilizzate per confrontare i satelliti in albedo. Questi fenomeni non sono rari, anzi ne possono capitare anche qualche centinaio durante una fase di periodico allineamento. In generale \u00e8 complesso osservare l'eclissi di una luna per opera di un'altra luna perch\u00e9 l'ombra del corpo anteriore non \u00e8 visibile sullo sfondo dello spazio finch\u00e9 il corpo posteriore non l'attraversa; di pi\u00f9 semplice osservazione \u00e8 il caso in cui l'eclissi avvenga mentre l'ombra del corpo anteriore ed il corpo celeste posteriore stanno transitando sul disco di Giove. Sebbene sia raro, \u00e8 possibile che si verifichi l'eclissi di un satellite per opera di un altro, mentre le ombre di entrambi transitano sul disco di Giove. Durante questo evento, avvenuto ad esempio l'11 giugno 1991 tra Io e Ganimede, si osservano le due ombre raggiungersi ed unirsi, mentre il satellite pi\u00f9 interno diventa scuro. Un'altra rara possibilit\u00e0 \u00e8 che un satellite esterno sia occultato da un satellite pi\u00f9 interno eclissato a sua volta da Giove. Se la coppia coinvolta nel fenomeno fosse composta da Ganimede e Callisto, l'eclissi di Callisto sarebbe totale.\nStoria delle osservazioni.\nScoperta e denominazione.\nLa scoperta di Ganimede \u00e8 attribuita a Galileo Galilei che ne document\u00f2 per primo l'esistenza nel 1610 nel Sidereus Nuncius; il nome fu suggerito da Simon Marius, anche se cadde per un lungo tempo in disuso. Fino alla met\u00e0 del XX secolo, nella letteratura astronomica ci si riferiva a Ganimede servendosi della designazione numerica romana, introdotta da Galileo, come o come \"terzo satellite di Giove\". In seguito alla scoperta dei satelliti di Saturno fu adottata la nomenclatura attuale. Si tratta dell'unico satellite mediceo ad essere intitolato ad una figura mitologica di sesso maschile.\nStoricamente la denominazione degli asteroidi \u00e8 stata distinta da quella dei satelliti naturali. Infatti a ogni asteroide sin dalla fine del XIX secolo \u00e8 assegnato un nome ed numero progressivo in cifre arabe e che segue l'ordine di scoperta; la denominazione di un satellite naturale adotta oltre al nome del satellite, il nome del pianeta attorno a cui orbita, seguito da un numero romano e la numerazione ricomincia per ogni pianeta. Inizialmente il numero romano avrebbe dovuto tener conto dell'ordine di distanza dell'orbita dal pianeta, con il numero I assegnato al satellite pi\u00f9 vicino al pianeta, il II al successivo e cos\u00ec via, ma che ormai segue anch'esso l'ordine di scoperta. Quindi \u00e8 stato permesso che nomi gi\u00e0 assegnati ad alcuni satelliti naturali fossero riutilizzati anche per identificare degli asteroidi e viceversa. Ci\u00f2 \u00e8 avvenuto anche per l'asteroide 1036 Ganymed scoperto nel 1924 da Walter Baade che reca lo stesso nome della terza luna di Giove.\nDalla scoperta all'era spaziale.\nL'annuncio della scoperta dei satelliti galileiani dest\u00f2 l'attenzione degli astronomi dell'epoca che si unirono a Galileo ed a Simon Marius nella loro osservazione. Mentre Martin Hork\u00fd nella sua \"Brevissima Peregrinatio Contra Nuncium Sidereum\" sostenne che l'osservazione dei presunti satelliti galileiani fosse derivata dalla presenza di difetti nel telescopio, Keplero esegu\u00ec delle osservazioni in proprio e conferm\u00f2 la scoperta nel \"Narratio de observatis a se quatuor Iovis satellitibus erronibus\", pubblicato nel 1611. Anche gli astronomi Thomas Harriot e Nicolas-Claude Fabri de Peiresc pubblicarono le proprie osservazioni dei satelliti galileiani, rispettivamente in Inghilterra e Francia.\nPer i due secoli successivi i principali studi si concentrarono sulla determinazione dell'orbita dei satelliti e sul calcolo delle loro effemeridi. All'inizio del 1611, ne furono determinati i periodi orbitali. Odierna (1656), Cassini (1668), Pound (1719) e Bradley (1718-1749) pubblicarono tavole di effemeridi e predissero le eclissi tra i satelliti ed il pianeta. Le prime teorie valide per spiegare il moto dei satelliti furono avanzate da Bailly e Lagrange (1766). Laplace (1788), infine, complet\u00f2 il lavoro producendo un modello teorico in grado di spiegare con completezza il moto dei satelliti galileiani.\nUna stima del diametro di Ganimede prossima al valore misurato dalla sonda \"Voyager 1\" fu ottenuta alla fine dell'Ottocento. Lo sviluppo nei telescopi registrato nel XX secolo ha permesso l'individuazione di qualche dettaglio e del colore delle superfici; tuttavia soltanto l'era spaziale ha permesso di migliorare significativamente le conoscenze scientifiche su Ganimede e sugli altri satelliti galileiani ad opera di missioni esplorative in loco e di osservazioni condotte dalla Terra attraverso il Telescopio spaziale Hubble.\nMissioni spaziali.\nDiverse sonde lanciate per l'esplorazione di Giove hanno esplorato Ganimede in dettaglio. Le prime furono le \"Pioneer 10\" e \"11\", nessuna delle quali per\u00f2 forn\u00ec molte informazioni sul satellite. Le sonde successive furono le \"Voyager 1\" e \"2\" nel 1979. Esse ne rivelarono le dimensioni, dimostrando che Ganimede \u00e8 pi\u00f9 grande di Titano, fino ad allora ritenuto il pi\u00f9 grande satellite naturale del Sistema solare. Furono allora osservate anche le regioni di terreno con scarpate.\nNel 1995 la sonda \"Galileo\" entr\u00f2 in orbita attorno a Giove ed esegu\u00ec sei sorvoli ravvicinati di Ganimede tra il 1996 ed il 2000. Questi \"fly-by\" furono indicati come G1, G2, G7, G8, G28 e G29. Durante il sorvolo pi\u00f9 ravvicinato, la \"Galileo\" pass\u00f2 a soli dalla superficie della luna. Durante il primo sorvolo nel 1996, denominato G1, fu scoperta l'esistenza del campo magnetico di Ganimede e l'annuncio della scoperta dell'oceano avvenne nel 2001. La \"Galileo\" trasmise a Terra un gran numero di immagini spettrali che permisero la scoperta di componenti non ghiacciati della superficie di Ganimede. La sonda che ha attraversato il sistema di Giove pi\u00f9 recentemente \u00e8 stata la \"New Horizons\" nel 2007, diretta verso Plutone. La \"New Horizons\" ha raccolto mappe topografiche e della composizione della luna.\nProposta per il lancio nel 2020, la \"Europa Jupiter System Mission\" (EJSM) era una missione congiunta NASA/ESA per l'esplorazione delle lune di Giove. L'approvazione della missione era subordinata alla vittoria della gara di interesse con la \"Titan Saturn System Mission\", diretta verso Titano ed Encelado: la scelta \u00e8 avvenuta nel febbraio del 2009. L'EJSM consiste del \"Jupiter Europa Orbiter\", di costruzione NASA, del \"Jupiter Ganymede Orbiter\", di costruzione ESA ed eventualmente del \"Jupiter Magnetospheric Orbiter\", di costruzione JAXA. A causa dei tagli del budget della NASA, nel 2011 l'ESA dichiar\u00f2 che era improbabile una missione congiunta NASA/ESA con lancio previsto per il 2020, e continu\u00f2 a sviluppare una propria missione rinominandola \"Jupiter Icy Moons Explorer\" (JUICE), il cui lancio \u00e8 previsto per il 2023.\nUna precedente proposta di porre un \"orbiter\" attorno a Ganimede, che avrebbe permesso uno studio dettagliato della luna, era inclusa nella missione \"Jupiter Icy Moons Orbiter\" della NASA, successivamente cancellata. La propulsione per la navicella sarebbe dovuta esser fornita per mezzo della fissione nucleare. Tuttavia la missione fu cancellata nel 2005 a causa di tagli nel \"budget\" della NASA. Un'altra vecchia proposta era stata chiamata \"The Grandeur of Ganymede\".\nParametri orbitali e rotazione.\nGanimede orbita attorno a Giove ad una distanza di , terzo tra i satelliti medicei. Completa una rivoluzione ogni sette giorni e tre ore. Come la maggior parte delle lune conosciute, Ganimede \u00e8 in rotazione sincrona con Giove, con un emisfero del satellite costantemente rivolto verso il pianeta. L'orbita \u00e8 caratterizzata da un bassissimo valore dell'eccentricit\u00e0 e dell'inclinazione rispetto al piano equatoriale di Giove; entrambi i valori cambiano quasi con periodicit\u00e0 a causa delle perturbazioni gravitazionali del Sole e degli altri pianeti con una tempistica di secoli. Gli intervalli di variazione sono di 0,0009-0,0022 e 0,05-0,32\u00b0 rispettivamente. A queste variazioni nell'orbita corrispondono variazioni comprese tra gli 0 e gli 0,33\u00b0 nell'inclinazione dell'asse di rotazione della luna rispetto all'asse ortogonale al piano orbitale.\nGanimede \u00e8 in risonanza orbitale con Io ed Europa: a ogni orbita di Ganimede, Europa ed Io completano rispettivamente due e quattro orbite. La congiunzione superiore tra Io ed Europa avviene sempre quando Io \u00e8 al periasse dell'orbita ed Europa all'apoasse. La congiunzione superiore tra Europa e Ganimede avviene quando Europa \u00e8 nelle vicinanze del periasse. Le longitudini delle congiunzioni di Io-Europa ed Europa-Ganimede cambiano con la stessa velocit\u00e0, rendendo possibile che si verifichi una congiunzione triplice. Una cos\u00ec complicata forma di risonanza \u00e8 detta risonanza di Laplace.\nLa risonanza di Laplace attualmente esistente non \u00e8 in grado di aumentare l'eccentricit\u00e0 dell'orbita di Ganimede. Il valore di circa 0,0013 \u00e8 probabilmente ci\u00f2 che rimane di un'epoca precedente in cui questi incrementi erano possibili. L'eccentricit\u00e0 orbitale di Ganimede \u00e8 in qualche modo sconcertante: se non fosse esistito un meccanismo che l'avesse mantenuta o \"alimentata\", avrebbe dovuto essersi azzerata da tempo a causa della dissipazione mareale all'interno di Ganimede. Ci\u00f2 significa che l'ultimo episodio di eccitazione dell'eccentricit\u00e0 \u00e8 avvenuto soltanto diverse centinaia di milioni di anni fa. Poich\u00e9 l'eccentricit\u00e0 orbitale di Ganimede \u00e8 relativamente bassa (0,0015 in media) il riscaldamento mareale della luna oggi \u00e8 trascurabile. Tuttavia nel passato Ganimede potrebbe aver attraversato pi\u00f9 fasi di risonanza simile a quella di Laplace, che potrebbero aver aumentato l'eccentricit\u00e0 orbitale fino a valori di 0,01-0,02. Ci\u00f2 deve aver determinato la generazione di un significativo quantitativo di calore mareale all'interno di Ganimede e la formazione del terreno striato potrebbe essere il risultato di uno o pi\u00f9 di questi episodici riscaldamenti.\nL'origine della risonanza di Laplace tra Io, Europa e Ganimede \u00e8 sconosciuta. Esistono due ipotesi al riguardo: che sia esistita dalla formazione del sistema solare oppure che si sia sviluppata in seguito. Una possibile sequenza degli eventi \u00e8 la seguente: Io sollevava maree su Giove ed il processo caus\u00f2 un'espansione dell'orbita finch\u00e9 non fu raggiunta la risonanza 2:1 con Europa; dopo di ci\u00f2, l'espansione continu\u00f2, ma parte del momento angolare venne trasferito ad Europa mentre la risonanza determinava che anche l'orbita della seconda luna si espandesse; il processo continu\u00f2 finch\u00e9 Europa instaur\u00f2 una risonanza 2:1 con Ganimede. Infine, la velocit\u00e0 di spostamento delle congiunzioni tra le tre lune si sincronizz\u00f2 e le blocc\u00f2 nella risonanza rilevata da Laplace.\nComposizione.\nLa densit\u00e0 media di Ganimede, , suggerisce che acqua, prevalentemente in forma ghiacciata, e materiali rocciosi compongano la luna in egual misura. Il valore del rapporto tra la massa dei ghiacci e la massa totale di Ganimede (frazione di massa) \u00e8 compreso tra 46-50%, leggermente inferiore a quello stimato per Callisto. Potrebbero essere presenti altri ghiacci di sostanze volatili come l'ammoniaca. La composizione esatta delle rocce di Ganimede non \u00e8 nota, ma \u00e8 probabilmente simile alla composizione della condriti ordinarie di tipo L o LL, caratterizzate da un quantitativo complessivo di ferro inferiore rispetto alle condriti H (tra l'altro con meno ferro metallico e pi\u00f9 ossido di ferro). Il rapporto di peso tra ferro e silicio \u00e8 di 1,05:1,27 per Ganimede, mentre \u00e8 di 1,8 per il Sole.\nLa superficie di Ganimede ha un'albedo del 43%. Il ghiaccio d'acqua sembra essere onnipresente sulla superficie, con una frazione di massa del 50-90%, significativamente superiore al dato ottenuto considerando Ganimede nella sua totalit\u00e0. Analisi spettroscopiche nel vicino infrarosso hanno rivelato la presenza di forti bande di assorbimento del ghiaccio d'acqua, a lunghezze d'onda di 1,04, 1,25, 1,5, 2,0 e 3,0\u00a0\u03bcm. Il terreno scanalato \u00e8 pi\u00f9 luminoso e si compone di un quantitativo di ghiaccio superiore rispetto ai terreni pi\u00f9 scuri. L'analisi di spettri ad alta risoluzione nel vicino infrarosso e nell'ultravioletto ottenuti dalla sonda \"Galileo\" e dalla Terra ha rivelato anche altri materiali: anidride carbonica (CO2), anidride solforosa (SO2) e probabilmente il cianogeno ((CN)2), l'idrogeno solfato (HSO4-) e vari composti organici. I dati raccolti dalla \"Galileo\" hanno rivelato inoltre la presenza di solfato di magnesio (MgSO4) e, probabilmente, solfato di sodio (Na2SO4) sulla superficie di Ganimede. Questi sali potrebbero essersi originati nell'oceano al di sotto della superficie.\nLa superficie di Ganimede \u00e8 asimmetrica; l'emisfero \"anteriore\", che guarda verso la direzione di avanzamento della luna sulla sua orbita, \u00e8 pi\u00f9 luminoso rispetto a quello posteriore. Lo stesso accade su Europa, mentre su Callisto accade la situazione opposta. L'emisfero anteriore di Ganimede sembra essere il pi\u00f9 ricco di diossido di zolfo, mentre la distribuzione dell'anidride carbonica non sembra rivelare alcuna asimmetria tra gli emisferi, sebbene non siano state osservate le regioni in prossimit\u00e0 dei poli. I crateri da impatto su Ganimede, eccetto uno, non presentano arricchimento di anidride carbonica, cose che nuovamente distingue Ganimede da Callisto. I livelli di anidride carbonica di Ganimede furono probabilmente esauriti nel passato.\nStruttura interna.\nGanimede si compone principalmente di silicati e ghiaccio d'acqua; presenta una crosta ghiacciata che scivola su di un mantello di ghiaccio pi\u00f9 tiepido, e che ospita uno strato di acqua liquida.\nLe indicazioni provenienti dalla sonda Galileo sembrano suffragare una differenziazione di Ganimede in tre strati concentrici: un piccolo nucleo di ferro-solfuro di ferro, un mantello roccioso ricco di silicati ed una crosta ghiacciata. Il modello \u00e8 supportato da un basso valore del momento di inerzia adimensionale, pari a , misurato durante i \"fly-by\" della sonda Galileo. Per una sfera omogenea esso vale 0,4, ma il suo valore diminuisce se la densit\u00e0 aumenta con la profondit\u00e0. Ganimede ha il momento d'inerzia adimensionale pi\u00f9 basso tra i corpi solidi del Sistema solare. L'esistenza di un nucleo liquido e ricco in ferro fornirebbe inoltre una spiegazione piuttosto semplice dell'esistenza del campo magnetico proprio della luna, misurato dalla sonda Galileo. I moti convettivi nel ferro liquido, che presenta una conduttivit\u00e0 elettrica elevata, \u00e8 il modello pi\u00f9 ragionevole per la generazione di un campo magnetico planetario. La presenza di un nucleo metallico suggerisce inoltre che in passato Ganimede possa essere stato esposto a temperature pi\u00f9 elevate delle attuali.\nGli spessori indicati per gli strati all'interno di Ganimede dipendono dalla presunta composizione dei silicati (olivine e pirosseni) nel mantello e dei solfuri nel nucleo. I valori pi\u00f9 probabili sono di 700\u2013900\u00a0km per il raggio del nucleo e 800\u20131000\u00a0km per lo spessore del mantello ghiacciato esterno, con la parte rimanente occupata dal mantello di silicati.\nLa densit\u00e0 del nucleo \u00e8 di e quella del mantello di silicati \u00e8 di . Alcuni modelli per la generazione di un campo magnetico planetario richiedono l'esistenza di un nucleo solido di ferro puro all'interno del nucleo liquido di Fe-FeS - similmente alla struttura del nucleo terrestre. Il raggio di questo nucleo solido potrebbe raggiungere un valore massimo di . Il nucleo di Ganimede \u00e8 caratterizzato da una temperatura di circa e da una pressione di (equivalente ad ).\nSuperficie.\nLa superficie di Ganimede presenta due tipi di terreno assai differenti; regioni scure, antiche e fortemente craterizzate si contrappongono a zone pi\u00f9 chiare, di formazione pi\u00f9 recente, ricche di scoscendimenti e scarpate. La loro origine \u00e8 chiaramente di natura tettonica, ed \u00e8 probabilmente da attribuirsi ai movimenti di rilassamento e di riposizionamento della crosta ghiacciata del satellite. Sono visibili anche formazioni geologiche che testimoniano la presenza di flussi lavici in passato; sembrerebbe invece che il criovulcanismo abbia svolto soltanto un ruolo marginale. Grazie ad analisi spettroscopiche delle regioni pi\u00f9 scure sono state individuate tracce di materiali organici che potrebbero indicare la composizione degli impattatori che parteciparono al processo di accrezione dei satelliti di Giove. Le regioni pi\u00f9 giovani della superficie ganimediana sono relativamente simili a quelle di Encelado, Ariel e Miranda; le regioni pi\u00f9 antiche, che coprono circa un terzo della superficie, ricordano la superficie di Callisto.\nIl motore degli sconvolgimenti tettonici potrebbe essere connesso con gli episodi di riscaldamento mareale avvenuti nel passato della luna, probabilmente rafforzatisi quando il satellite attraversava fasi di risonanza orbitale instabile. La deformazione mareale del ghiaccio potrebbe aver riscaldato l'interno della luna e teso la litosfera, conducendo alla formazione di fratture e di sistemi di horst e graben, che erosero il terreno pi\u00f9 antico e pi\u00f9 scuro sul 70% della superficie. La formazione del terreno pi\u00f9 chiaro e striato potrebbe essere anche connessa con quella del nucleo, durante la cui evoluzione pennacchi di acqua calda proveniente dalle profondit\u00e0 della luna potrebbero essere risaliti alla superficie, determinando la deformazione tettonica della litosfera.\nIl riscaldamento derivante dal decadimento di elementi radioattivi all'interno del satellite \u00e8 la principale fonte di calore interno attualmente esistente. Dal flusso di calore da esso generato dipende, ad esempio, lo spessore dell'oceano al di sotto della superficie. Modelli recenti sembrerebbero indicare che il flusso di calore prodotto dal riscaldamento mareale potrebbe aver raggiunto un ordine di grandezza maggiore rispetto al flusso attuale se l'eccentricit\u00e0 fosse stata anch'essa di un ordine di grandezza maggiore dell'attuale, come potrebbe essere stato nel passato.\nEntrambi i tipi di terreno sono fortemente craterizzati, con il terreno pi\u00f9 scuro che sembra essere saturato da crateri e la cui evoluzione \u00e8 avvenuta grandemente per mezzo di eventi di impatto. Il terreno pi\u00f9 chiaro e striato presenta un numero nettamente inferiore di caratteristiche da impatto, che hanno avuto un ruolo di minore importanza nell'evoluzione tettonica del terreno. La densit\u00e0 dei crateri suggerisce che il terreno scuro risalga a 3,5-4 miliardi di anni fa, un'et\u00e0 simile a quella degli altopiani lunari, mentre il terreno chiaro sarebbe pi\u00f9 recente, ma non \u00e8 chiaro di quanto. Ganimede potrebbe aver sperimentato un periodo di intenso bombardamento meteorico da 3,5 a 4 miliardi di anni fa, simile a quello sperimentato dalla Luna. Se fosse vero, la grande maggioranza degli impatti sarebbe avvenuta in quell'epoca ed il tasso di craterizzazione da allora si sarebbe fortemente ridotto. Alcuni crateri si sovrappongono alle fenditure nel terreno, mentre altri ne sono divisi; questo indica un'origine simultanea dei diversi tipi di formazione geologica. I crateri pi\u00f9 recenti presentano anche le caratteristiche strutture a raggiera; a differenza dei crateri lunari, tuttavia essi sono relativamente pi\u00f9 piatti e meno pronunciati e sono privi dei rilievi circostanti e della depressione centrale, probabilmente per via dell'assenza di roccia dalla superficie del satellite. La superficie ganimediana \u00e8 inoltre ricca di palinsesti, antichi crateri livellati dall'attivit\u00e0 geologica successiva, che hanno lasciato traccia dell'antica parete solamente sotto forma di una variazione di albedo.\nLa formazione principale della superficie di Ganimede \u00e8 una pianura scura nota come Galileo Regio, in cui sono distinguibili una serie di fenditure concentriche, o solchi, probabilmente originatisi durante un periodo di attivit\u00e0 geologica. Un'altra importante caratteristica di Ganimede sono le calotte polari, probabilmente composte di brina di acqua. La brina raggiunge i 40\u00b0 di latitudine. Le calotte polari furono osservate la prima volta dalle sonde Voyager. Sono state sviluppare due teorie sulla loro formazione: esse potrebbero derivare dalla migrazione di acqua a latitudini maggiori oppure dal bombardamento da plasma del ghiaccio superficiale. I dati raccolti durante la missione Galileo suggeriscono che la seconda ipotesi \u00e8 quella corretta.\nAtmosfera.\nNel 1972 un gruppo di astronomi indiani, britannici e statunitensi che lavoravano presso l'Osservatorio Bosscha in Indonesia annunciarono la scoperta di una sottile atmosfera attorno al satellite durante l'occultazione di una stella da parte di Giove e dello stesso Ganimede. Essi ipotizzarono una pressione superficiale di 1\u00a0\u03bcBar circa (0,1\u00a0Pa).\nTuttavia nel 1979 la sonda \"Voyager 1\" osserv\u00f2 l'occultazione della stella durante il suo sorvolo del pianeta, compiendo analisi che portarono a risultati differenti da quelli trovati nel 1972. Le misurazioni furono condotte nello ultravioletto lontano, ad una lunghezza d'onda inferiore ai 200 nm, e, sebbene molto pi\u00f9 sensibili alla presenza dei gas rispetto alle osservazioni nel visibile fatte nel 1972, la sonda non rilev\u00f2 alcuna atmosfera. Il limite superiore della densit\u00e0 numerica fu stimato essere di , corrispondente ad una pressione superficiale di circa , cio\u00e8 un valore di cinque ordini di grandezza inferiore a quanto troppo ottimisticamente era stato indicato nel 1972.\nAl contrario dei dati della \"Voyager\", una tenue atmosfera di ossigeno, similmente a quanto trovato anche per Europa, venne rilevata su Ganimede dal Telescopio spaziale Hubble nel 1995. Il telescopio spaziale rilev\u00f2 la presenza di ossigeno atomico da osservazioni nel lontano ultravioletto, alle lunghezze d'onda di 130,4\u00a0nm e 135,6\u00a0nm, che individuarono il manifestarsi di luminescenze notturne. Questo tipo di emissioni si verificano quando l'ossigeno molecolare viene dissociato in atomi dall'impatto con elettroni, rivelando cos\u00ec la presenza di un'atmosfera sostanzialmente neutra composta principalmente di molecole di O2. Il valore della densit\u00e0 numerica alla superficie \u00e8 probabilmente compreso tra , corrispondente alla pressione superficiale di . Questi valori sono in accordo con il limite superiore ricavato dai dati raccolti dalla \"Voyager\" e calcolato nel 1981.\nL'ossigeno non \u00e8 per\u00f2 una prova dell'esistenza di vita su Ganimede; infatti si pensa che esso sia prodotto per effetto delle radiazioni incidenti sulla superficie che determinano la scissione di molecole di ghiaccio d'acqua in idrogeno e ossigeno. Mentre l'idrogeno viene rapidamente disperso a causa del suo basso peso atomico, l'ossigeno cos\u00ec liberato va a costituire l'atmosfera del satellite. Le emissioni luminose (\"airglow\") osservate su Ganimede non sono spazialmente omogenee come lo sono quelle su Europa. Il Telescopio spaziale Hubble ha osservato due chiazze luminose localizzate nell'emisfero sud e nell'emisfero nord, vicino ai \u00b1\u00a050\u00b0 di latitudine, corrispondenti al confine tra le linee di campo aperte e chiuse del campo magnetico di Ganimede. Le emissioni luminose potrebbero essere aurore polari, causate dalla precipitazione del plasma lungo le linee di campo aperte.\nL'esistenza di un'atmosfera neutra implica quella di una ionosfera, poich\u00e9 le molecole di ossigeno vengono ionizzate dall'impatto con gli elettroni altamente energetici provenienti dalla magnetosfera e dalle radiazioni solari nell'estremo ultravioletto. Tuttavia la natura della ionosfera di Ganimede \u00e8 ancora controversa, come lo \u00e8 del resto la natura dell'atmosfera. Alcune misurazioni della sonda \"Galileo\" accertarono un valore elevato della densit\u00e0 di elettroni vicino al satellite, suggerendo cos\u00ec la presenza di una ionosfera, mentre altre misurazioni non riuscirono a rilevare niente. La densit\u00e0 di elettroni vicino alla superficie potrebbe essere dell'ordine di circa 400\u20132500\u00a0cm\u22123. Al 2008 non sono stati ancora trovati limiti precisi dei parametri che caratterizzano la ionosfera ganimediana.\nUlteriori evidenze di una atmosfera di ossigeno derivano dal rilevamento spettroscopico di gas intrappolato tra i ghiacci d'acqua di Ganimede. La scoperta di ozono (O3) nell'atmosfera venne annunciata nel 1996. Nel 1997 venne rivelata, tramite l'analisi delle righe di assorbimento spettroscopico, la presenza di una fase densa di ossigeno molecolare, compatibile con del gas intrappolato nel ghiaccio d'acqua. L'intensit\u00e0 delle righe di assorbimento rilevate dipende pi\u00f9 dalla latitudine e dalla longitudine che dall'albedo della superficie; le righe tendono a diminuire all'aumentare della latitudine, mentre l'ozono mostra un comportamento opposto. Esperimenti di laboratorio hanno trovato che, alla temperatura relativamente calda di 100 K della superficie di Ganimede, l'ossigeno molecolare tende a dissolversi nel ghiaccio invece di raggrupparsi in bolle.\nLa ricerca del sodio nell'atmosfera, subito dopo il ritrovamento dello stesso su Europa, non port\u00f2 ad alcun risultato nel 1997; pertanto il sodio \u00e8 almeno 13 volte meno abbondante su Ganimede che su Europa. La causa \u00e8 legata o alla relativa scarsezza sulla superficie o al fatto che la magnetosfera scherma le particelle pi\u00f9 energetiche. Un altro costituente minore dell'atmosfera di Ganimede \u00e8 l'idrogeno atomico. Gli atomi di idrogeno vennero scoperti a 3000\u00a0km dalla superficie. La loro densit\u00e0 sulla superficie \u00e8 di circa .\nCampo magnetico.\nLa sonda Galileo ha eseguito sei sorvoli ravvicinati di Ganimede tra il 1995 ed il 2000 (indicati come G1, G2, G7, G8, G28 e G29) e ha scoperto che la luna ha un campo magnetico proprio all'interno della ben pi\u00f9 vasta magnetosfera di Giove, ma indipendente da questa. Il valore del momento magnetico \u00e8 di circa , un valore tre volte superiore a quello del pianeta Mercurio. L'asse del dipolo magnetico \u00e8 inclinato rispetto all'asse di rotazione di Ganimede di 176\u00b0, opponendosi quindi al campo magnetico di Giove; quindi \u00e8 possibile che si verifichino episodi di riconnessione magnetica. Il polo nord magnetico si trova al di sotto del piano orbitale. Il campo magnetico di Ganimede raggiunge un'intensit\u00e0 di 719\u00a0\u00b1\u00a02\u00a0nT all'equatore della luna, mentre il campo magnetico di Giove ha un'intensit\u00e0 di circa 120\u00a0nT in corrispondenza dell'orbita di Ganimede. In corrispondenza dei poli il campo magnetico di Ganimede raggiunge un'intensit\u00e0 doppia di quella misurata all'equatore - 1440\u00a0nT.\nIl campo magnetico permanente scava una nicchia attorno a Ganimede, creando una piccola magnetosfera inclusa in quella di Giove. Nel Sistema solare questa caratteristica non si ripete per nessun'altra luna. Il diametro della magnetosfera di Ganimede \u00e8 pari a 4\u20135\u00a0RG (RG\u00a0=\u00a02.631,2\u00a0km). La magnetosfera presenta una regione di linee di campo chiuse compresa entro i 30\u00b0 di latitudine, dove sono intrappolate particelle cariche (elettroni e ioni), creando una sorta di fasce di van Allen. La specie chimica pi\u00f9 presente nella magnetosfera \u00e8 ossigeno atomico ionizzato (O+) che si adatta bene alla tenue atmosfera di ossigeno della luna. Nelle regioni polari, per latitudini superiori a 30\u00b0, le linee del campo magnetico sono aperte e connettono Ganimede con la ionosfera di Giove. In queste regioni, sono state rilevate particelle cariche altamente energetiche (decine e centinaia di keV), che potrebbero essere le responsabili delle aurore osservate attorno ai poli di Ganimede. Inoltre, ioni pesanti precipitano continuamente sulle superfici polari della luna, determinando lo sputtering e lo scurimento del ghiaccio.\nL'interazione tra la magnetosfera di Ganimede ed il plasma appartenente a quella gioviana \u00e8 per molti aspetti simile all'interazione tra la magnetosfera terrestre ed il vento solare. Il plasma co-rotante con Giove impatta sulla parte della magnetosfera di Ganimede opposta rispetto alla direzione di avanzamento della luna sulla sua orbita, cos\u00ec come il vento solare impatta sulla magnetosfera terrestre. La principale differenza \u00e8 nella velocit\u00e0 del flusso di plasma - supersonico nel caso della Terra e subsonico nel caso di Ganimede. A causa di ci\u00f2, non si forma alcuna onda d'urto davanti all'emisfero \"posteriore\" di Ganimede.\nIn aggiunta al campo magnetico proprio, Ganimede presenta un campo magnetico indotto. La sua esistenza \u00e8 connessa con la variazione del campo magnetico gioviano in prossimit\u00e0 della luna. Il momento indotto \u00e8 diretto radialmente da o verso Giove e segue la direzione della variazione nel campo magnetico planetario. Il campo magnetico indotto ha un'intensit\u00e0 di un ordine di grandezza inferiore rispetto a quello proprio; all'equatore l'intensit\u00e0 del campo \u00e8 di circa 60\u00a0nT, circa la met\u00e0 dell'intensit\u00e0 assunta dal campo magnetico di Giove nella stessa zona. Il fatto che il campo magnetico indotto di Ganimede sia confrontabile con quelli di Callisto ed Europa indica che anche questa luna ha un \"oceano\" al di sotto della superficie con elevata conduttivit\u00e0 elettrica.\nPoich\u00e9 Ganimede \u00e8 totalmente differenziato ed ha un nucleo metallico, alcune teorie prevedono che il campo magnetico intrinseco sia generato in modo simile a quanto accade sulla Terra: dalla rotazione di materiale conduttore presente nel suo interno, nel quale si siano instaurati flussi di corrente elettrica. A dispetto della presenza del nucleo ferroso per\u00f2, il campo magnetico di Ganimede rimane enigmatico, particolarmente perch\u00e9 altri corpi simili a Ganimede ne sono sprovvisti. Altre ricerche suggeriscono che il nucleo, relativamente piccolo nelle dimensioni, possa ormai essersi raffreddato al punto da non essere pi\u00f9 in grado di sostenere il campo magnetico. In alternativa allora questo potrebbe derivare da uno strato di acqua liquida ricca di sale situato ad una profondit\u00e0 di circa 150\u00a0km. Altri studiosi invece ritengono che il nucleo possa essere ancora caldo, avendo ricevuto energia da episodi di risonanza orbitale e grazie ad un mantello composto da materiale particolarmente isolante. Infine, un'ultima alternativa \u00e8 che il campo sia generato da silicati magnetizzati presenti nel mantello, rimanenze di un passato in cui Ganimede possedeva un campo magnetico molto pi\u00f9 potente generato dal nucleo ancora fluido.\nOrigine ed evoluzione.\nGanimede si \u00e8 formato probabilmente per accrezione nella sub-nebulosa di Giove, un disco di gas e polveri che circondava il pianeta dopo la sua formazione. Il processo ha richiesto circa 10\u00a0000 anni, un lasso di tempo molto inferiore ai 100\u00a0000 anni stimati per l'accrezione di Callisto (causato probabilmente da un relativamente ridotto quantitativo di gas nella sub-nebulosa di Giove al momento della formazione dei satelliti galileiani). Essendo Ganimede pi\u00f9 interno di Callisto, la sua formazione ha richiesto comunque tempi inferiori perch\u00e9 avvenuta in una regione della nube pi\u00f9 vicina a Giove e quindi pi\u00f9 densa. Un processo di formazione relativamente veloce ha impedito che il calore di accrezione fosse disperso nello spazio, favorendo il processo di differenziazione, che ha condotto alla separazione del ghiaccio dalle rocce e ad un'organizzazione interna secondo strati sovrapposti di composizione chimica differente. In ci\u00f2, Ganimede \u00e8 molto differente da Callisto, che ha perso molto calore durante la lenta fase di accrezione ed oggi appare congelato in una forma precoce di differenziazione, con il processo completato solo parzialmente. Questa ipotesi spiega il perch\u00e9 le due lune appaiano cos\u00ec differenti a dispetto di masse e composizioni assai simili.\nSubito dopo la formazione di Ganimede il nucleo roccioso, che durante l'accrezione e la differenziazione aveva accumulato una grande quantit\u00e0 di calore, inizi\u00f2 lentamente a trasmetterlo al mantello ghiacciato. Quest'ultimo, a sua volta, lo trasferiva alla superficie per convezione. Inoltre il decadimento degli elementi radioattivi nelle rocce riscald\u00f2 ulteriormente il nucleo roccioso, determinandone un'ulteriore differenziazione in un nucleo di ferro-solfuro e ferro ed un mantello di silicati. A questo punto Ganimede aveva terminato il processo di differenziazione. Per paragone, si ritiene che il calore proveniente dal decadimento radioattivo in Callisto abbia instaurato moti convettivi nell'interno ghiacciato della luna, moti che la raffreddarono ed impedirono la fusione su grande scala del ghiaccio ed una rapida differenziazione. I moti convettivi su Callisto hanno condotto solo ad una parziale separazione delle rocce dal ghiaccio.\nGanimede oggi continua a raffreddarsi lentamente con il calore rilasciato dal nucleo e dal mantello di silicati che permette la sussistenza dell'oceano al di sotto della superficie, mentre il lento raffreddamento del nucleo liquido di Fe - FeS determina i moti convettivi che supportano il campo magnetico. Il flusso di calore attualmente proveniente da Ganimede \u00e8 probabilmente maggiore rispetto a quello di Callisto.\nGanimede nella fantascienza.\nGanimede \u00e8 divenuto tema letterario soprattutto nel corso del Novecento e prevalentemente in ambito fantascientifico. Prima che si avessero conoscenze dirette dell'aspetto della luna, Ganimede \u00e8 stato spesso rappresentato come abitato da razze aliene e stravaganti. In numerosi racconti il satellite \u00e8 sede di colonie terrestri e oggetto di un processo di terraformazione. Isaac Asimov, nel racconto umoristico \"Natale su Ganimede\" del 1940, rivisita in chiave fantascientifica la leggenda di Babbo Natale e immagina la vicenda di una ditta terrestre su Ganimede che fa uso di manodopera locale. Invece James Blish ha preferito adattare gli esseri umani all'ambiente di Ganimede nel suo romanzo: \"Il seme tra le stelle\" del 1957. Philip K. Dick nel 1954 scrive \"Un regalo per Pat\", un racconto in cui un uomo di ritorno per lavoro da Ganimede porta in dono alla moglie un dio venerato dagli indigeni della luna gioviana, mentre in un altro immagina che da Ganimede vengano esportati dei giocattoli. Tra i romanzi pi\u00f9 recenti, ne \"La divisione Cassini\" del 1998, Ken MacLeod descrive una possibile civilt\u00e0 umana sui satelliti di Giove. Piuttosto che avviare una radicale trasformazione dei satelliti galileiani, i personaggi di MacLeod si accontentano di ricavare un ambiente ospitale nel loro sottosuolo. In \"Cowboy Bebop\", un anime fantascientifico prodotto nel 1998, molti eventi della trama ruotano attorno a un Ganimede abitata da popolazioni terrestri."}
{"id": "205145", "revid": "640277", "url": "https://it.wikipedia.org/wiki?curid=205145", "title": "Europa (astronomia)", "text": "Europa \u00e8 il quarto satellite naturale del pianeta Giove per dimensioni e il sesto dell'intero sistema solare. \u00c8 stato scoperto da Galileo Galilei il 7 gennaio 1610 assieme ad Io, Ganimede e Callisto, da allora comunemente noti con l'appellativo di satelliti galileiani.\nLeggermente pi\u00f9 piccolo della Luna, Europa \u00e8 composto principalmente da silicati con una crosta costituita da acqua ghiacciata, probabilmente al suo interno \u00e8 presente un nucleo di ferro-nichel ed \u00e8 circondato esternamente da una tenue atmosfera, composta principalmente da ossigeno. A differenza di Ganimede e Callisto, la sua superficie si presenta striata e poco craterizzata ed \u00e8 la pi\u00f9 liscia di quella di qualsiasi oggetto noto del sistema Solare. Nel 1997 il passaggio della sonda Galileo attraverso un pennacchio d\u2019acqua fuoriuscente da un geyser superficiale ha dimostrato oltre ogni dubbio l'esistenza di un oceano d'acqua presente sotto la crosta, che potrebbe essere dimora per la vita extraterrestre. In questa ipotesi viene proposto che Europa, riscaldato internamente dalle forze mareali causate dalla sua vicinanza a Giove e dalla risonanza orbitale con i vicini Io e Ganimede, rilasci il calore necessario per mantenere un oceano liquido sotto la superficie e stimolando al tempo stesso un'attivit\u00e0 geologica simile alla tettonica a placche. L'8 settembre 2014, la NASA rifer\u00ec di aver trovato prove dell'esistenza di un'attivit\u00e0 della tettonica a placche su Europa, la prima attivit\u00e0 geologica di questo tipo su un mondo diverso dalla Terra.\nNel dicembre del 2013 la NASA individu\u00f2 sulla crosta di Europa alcuni minerali argillosi, pi\u00f9 precisamente, fillosilicati, che spesso sono associati a materiale organico. La stessa NASA annunci\u00f2, sulla base di osservazioni effettuate con il Telescopio spaziale Hubble, che sono stati rilevati geyser di vapore acqueo simili a quelli di Encelado, il satellite di Saturno.\nLa sonda Galileo, lanciata nel 1989, forn\u00ec la maggior parte delle informazioni note su Europa. Nessun veicolo spaziale \u00e8 ancora atterrato sulla superficie, ma le sue caratteristiche hanno suggerito diverse proposte di esplorazione, anche molto ambiziose. La \"Jupiter Icy Moons Explorer\" dell'Agenzia spaziale europea \u00e8 una missione per Europa (e per le vicine Ganimede e Callisto), il cui lancio \u00e8 previsto per il 2023. La NASA invece sta programmando una missione robotica, che verrebbe lanciata a met\u00e0 degli anni 2020.\nOsservazione.\nEuropa \u00e8 stato osservato per la prima volta nel 1610 da Galileo Galilei grazie all'invenzione del telescopio. Teoricamente, data la sua magnitudine apparente (di media 5,3), in condizioni eccezionali di visibilit\u00e0 il satellite risulterebbe visibile anche a occhio nudo, se non fosse per l'elevata luminosit\u00e0 di Giove, che ne rende impossibile l'osservazione senza l'ausilio di un buon binocolo o di un telescopio (all'epoca della sua scoperta, Galileo disponeva di un telescopio rifrattore da 20 ingrandimenti, appena sufficiente per individuare Europa e gli altri satelliti medicei come 4 puntini luminosi intorno al loro pianeta).\nStoria delle osservazioni.\nEuropa, insieme alle altre tre lune maggiori di Giove Io, Ganimede e Callisto, fu scoperto da Galileo Galilei nel gennaio 1610. La prima osservazione documentata di Europa venne fatta dallo scienziato pisano il 7 gennaio 1610 con un telescopio a rifrazione da 20 ingrandimenti presso l'Universit\u00e0 di Padova. Tuttavia in questa osservazione Galileo non fu in grado di separare Io ed Europa a causa della bassa risoluzione del suo telescopio, cos\u00ec i due oggetti furono registrati come un'unica sorgente di luce. Io ed Europa sono stati osservati per la prima volta come corpi distinti durante le osservazioni di Galileo del sistema di Giove il giorno dopo, l'8 gennaio 1610 (considerata dall'Unione Astronomica Internazionale come data della scoperta di Europa).\nNel 1614 Simon Marius pubblic\u00f2 il suo lavoro \"Mundus Iovialis\", che descriveva il pianeta Giove e le sue lune, proponendone il nome che egli afferm\u00f2 essergli stato suggerito da Johannes Kepler. In esso sostenne di aver scoperto Europa e le altre lune maggiori pochi giorni prima di Galileo. Oggi si pensa che Marius abbia effettivamente scoperto i satelliti medicei in maniera indipendente da Galileo, ma comunque non prima dello scienziato pisano.\nDenominazione.\nCome tutti i satelliti galileiani Europa prende il nome da un'amante di Zeus, l'equivalente greco di Giove. In questo caso Europa, figlia di Agenore re della citt\u00e0 fenicia di Tiro (ora in Libano), madre di Minosse e sorella di Cadmo, Fenice e Cilice, capostipite dei Cilici.\nNonostante il nome Europa sia stato suggerito da Simon Marius poco dopo la sua scoperta, tale nome perse importanza per un lungo periodo (come la persero i nomi degli altri Satelliti medicei) e non fu ripristinato nell'uso comune fino alla met\u00e0 del XX secolo. In gran parte della letteratura astronomica i satelliti vengono semplicemente indicati con il nome del pianeta seguito da un numero romano, che ordina le varie lune dalla pi\u00f9 vicina alla pi\u00f9 lontana dal pianeta in esame (sistema introdotto da Galileo), per cui Europa era indicato con Giove II.\nLa scoperta di Amaltea nel 1892, pi\u00f9 vicina degli altri satelliti allora conosciuti di Giove, mise Europa nella terza posizione. Le sonde Voyager scoprirono altri tre satelliti pi\u00f9 interni nel 1979 e da allora Europa \u00e8 considerato il sesto satellite di Giove anche se qualche volta ci si riferisce ancora ad esso come Giove II.\nMissioni spaziali.\nL'esplorazione di Europa ebbe inizio con i sorvoli ravvicinati di Giove da parte delle sonde Pioneer 10 e Pioneer 11 nel 1973 e 1974 rispettivamente. Le prime foto erano a bassa risoluzione rispetto a quelle che saranno ottenute dalle missioni successive.\nLe due sonde Voyager transitarono attraverso il sistema di Giove nel 1979 fornendo immagini pi\u00f9 dettagliate della superficie ghiacciata di Europa. Da quelle immagini molti scienziati iniziarono a speculare sulla possibilit\u00e0 dell'esistenza di un oceano liquido sotto la superficie del satellite.\nA partire dal 1995, la sonda Galileo inizi\u00f2 una missione in orbita attorno a Giove che dur\u00f2 otto anni, fino al 2003, fornendo lo studio pi\u00f9 dettagliato delle lune galileiane fino ad oggi. Nel programma della sonda erano incluse anche la \"Galileo Europa Mission\" e la \"Galileo Millennium Mission\", che includevano numerosi sorvoli ravvicinati di Europa.\nLa New Horizons riprese Europa nel febbraio 2007, mentre navigava dal sistema gioviano in direzione di Plutone.\nMissioni future.\nGi\u00e0 all'epoca della missione Galileo, la comunit\u00e0 scientifica aveva manifestato l'esigenza di nuove missioni su Europa, allo scopo di determinare la composizione della superficie, confermare (o smentire) l'esistenza di un oceano al di sotto di essa ed individuare segnali che potessero indicarvi la presenza di vita extraterrestre.\nMissioni robotiche per Europa devono sopportare l'ambiente ad alte radiazioni di Giove, visto che Europa riceve circa 5,40 Sv di radiazioni al giorno.\nNel 2011, una missione verso Europa fu caldamente consigliata dal \"Planetary Science Decadal Survey\", e in risposta la NASA mise allo studio alcuni progetti come quello di una sonda che avrebbe effettuato multipli sorvoli ravvicinati (Europa Clipper) al satellite, un'altra che prevedeva un orbiter attorno a Europa e una provvista di un lander. L'opzione dell'orbiter si concentra soprattutto sullo studio dell'oceano ipotetico che si trova sotto la superficie, mentre il Clipper studierebbe maggiormente il satellite dal punto di vista chimico.\nNel 2012 fu selezionata e programmata dall'ESA la missione \"Jupiter Icy Moons Explorer\", che comprende alcuni passaggi ravvicinati a Europa, anche se l'obiettivo principale di tale missione \u00e8 Ganimede, attorno al quale entrer\u00e0 in orbita.\nIl progetto \"Europa Clipper\", \u00e8 stato presentato nel luglio 2013 dal Jet Propulsion Laboratory (JPL) e dall' Applied Physics Laboratory (APL). L'obiettivo della missione \u00e8 quello di esplorare Europa per fare indagini sulla sua abitabilit\u00e0, e per individuare siti di atterraggio adatti per un futuro lander. \"Europa Clipper\" non orbiterebbe attorno a Europa, ma a Giove ed effettuerebbe 45 sorvoli ravvicinati a bassa quota su Europa durante la sua missione. La sonda avrebbe tra gli strumenti di bordo un radar, uno spettrometro a raggi infrarossi, uno strumento topografico e uno spettrometro di massa. Potrebbe essere dotato di strumenti come un sottosistema radioscientifico, un altimetro laser, un magnetometro, una sonda Langmuir e una camera fotografica per la mappatura della superficie.\nA febbraio 2017, la missione \"Europa Clipper\" \u00e8 entrata nella cosiddetta fase B, e si valut\u00f2 la possibilit\u00e0 di una missione di follow-up per l'invio di un lander, \"Europa Lander\", tuttavia in seguito sotto la presidenza di Donald Trump a causa di tagli del budget la proposta venne rimandata. La fase B \u00e8 proseguita nel 2019, sono stati selezionati fornitori di sottosistemi e prototipi di elementi hardware per gli strumenti scientifici, e nell'agosto 2019, la missione \u00e8 passata alla fase C, che prevede la progettazione e la fabbricazione della sonda. Il lancio previsto di Europa Clipper a inizio 2022 \u00e8 fissato per il 10 ottobre 2024.\nAltre proposte.\nNel primo decennio del XXI secolo fu proposta una missione spaziale congiunta della NASA e dell'ESA denominata \"Europa Jupiter System Mission\". Pianificata per il 2020 prevedeva l'utilizzo di due sonde spaziali automatiche e indipendenti per l'esplorazione del sistema gioviano: La \"Jupiter Europa Orbiter\" (JEO) della NASA e la \"Jupiter Ganymede Orbiter\" (JGO) pilotata dall'ESA facevano parte del programma cooperativo \"Outer Planet Flagship Mission\", che aveva l'obiettivo primario dello studio delle lune ghiacciate di Giove. Nel programma di cooperazione internazionale l'Agenzia spaziale giapponese propose di contribuire con il \"Jupiter Magnetospheric Orbiter\" (JMO), che avrebbe studiato la magnetosfera gioviana, mentre l'Agenzia spaziale russa espresse l'interesse per l'invio di un lander (Europa Lander). A quel tempo c'era la concorrenza di altre proposte, anche se la missione a Europa e la \"Titan Saturn System Mission\" avevano comunque la priorit\u00e0 sulle altre. Tuttavia il piano congiunto croll\u00f2 nei primi anni del 2010 a causa del budget momentaneamente limitato della NASA.\nIl \"Jovian Europa Orbiter\" \u00e8 un progetto del programma dell'ESA Cosmic Vision i cui studi iniziarono nel 2007 mentre un altro \u00e8 l\"'Ice Clipper\" (letteralmente \"taglia ghiaccio\") ed utilizzerebbe una sonda a impatto simile a quello della missione \"Deep Impact\". La proposta prevede che l'impattatore si schianti in modo controllato sulla superficie di Europa, generando una nube di detriti che sarebbe poi raccolta da una piccola sonda spaziale che vi volerebbe attraverso. Senza il bisogno di un atterraggio e successivo decollo della sonda da un'orbita attorno Giove o Europa, questa sarebbe una delle missioni meno costose, poich\u00e9 la quantit\u00e0 di carburante necessaria sarebbe ridotta.\nLa \"Jupiter Icy Moons Orbiter\" (JIMO) era invece una missione con un veicolo spaziale alimentato a propulsione nucleare e parte del \"Progetto Prometheus\". Il progetto tuttavia \u00e8 stato cancellato nel 2005, perch\u00e9 eccessivamente oneroso in un periodo di ripensamento dell'esplorazione spaziale e perch\u00e9 ha incontrato notevoli opposizioni la soluzione proposta di un propulsore nucleare.\nUn'altra missione cancellata in precedenza, che sarebbe dovuta partire nel 2002-2003, fu la \"Europa Orbiter\", che sarebbe stata dotata di un radar speciale per la scansione sotto la superficie di Europa.\nUna delle proposte pi\u00f9 ambiziose vorrebbe utilizzare una grande \"Melt Probe\" (letteralmente \"Sonda per fondere\") nucleare (\"Cryobot\") che attraverserebbe la superficie sciogliendo il ghiaccio fino ad arrivare all'oceano sottostante. \"The Planetary Society\" dice che scavare un pozzo fin sotto la superficie dovrebbe essere un obiettivo primario, e provvederebbe alla protezione dalle radiazioni gioviane. Una volta raggiunta l'acqua, la sonda rilascerebbe un veicolo sottomarino autonomo (\"hydrobot\"), che raccoglierebbe le informazioni per poi trasmetterle agli osservatori a Terra. Entrambi il \"cryobot\" e l\"'hydrobot\" dovrebbero essere sottoposti ad un'estrema sterilizzazione per evitare che la sonda rilevi organismi terrestri anzich\u00e9 l'eventuale vita nativa e per evitare una contaminazione dell'oceano su Europa. Questa proposta non \u00e8 tuttavia ancora arrivata ad una seria pianificazione da parte degli scienziati.\nParametri orbitali.\nEuropa orbita attorno a Giove con un periodo di circa tre giorni e mezzo; il semiasse maggiore dell'orbita \u00e8 pari a . L'orbita \u00e8 praticamente circolare con un'eccentricit\u00e0 di 0,0094 e un'inclinazione di soli 0,470\u00b0 rispetto all'equatore gioviano.\nCome tutti i Satelliti medicei Europa \u00e8 in rotazione sincrona con Giove, con un emisfero del satellite costantemente rivolto verso il pianeta e un punto sulla sua superficie dal quale Giove appare allo zenit. Il meridiano fondamentale del satellite passa per questo punto.\nA causa della leggera eccentricit\u00e0 della sua orbita, mantenuta dai disturbi generati dagli altri satelliti medicei, la distanza da Giove oscilla attorno ad un valore medio. Europa \u00e8 forzata ad assumere una forma leggermente allungata verso Giove dalla forza gravitazionale del gigante gassoso; ma al variare della distanza dal pianeta, varia l'entit\u00e0 dello spostamento superficiale. In questo modo, una piccola parte dell'energia di rotazione di Giove si dissipa su Europa (riscaldamento mareale), che acquista calore. Questo processo avrebbe permesso la conservazione di un oceano liquido al di sotto della superficie ghiacciata del satellite.\nStruttura interna.\nCon un diametro di poco superiore a 3100\u00a0km, Europa \u00e8 leggermente pi\u00f9 piccola della Luna, \u00e8 il sesto satellite pi\u00f9 grande e il quindicesimo oggetto pi\u00f9 grande del sistema solare. Anche se \u00e8 il meno massiccio dei satelliti galileiani, \u00e8 comunque pi\u00f9 massiccio di tutte le lune pi\u00f9 piccole messe assieme del sistema solare. La sua densit\u00e0 suggerisce che \u00e8 simile in composizione ai pianeti terrestri, essendo prevalentemente composto di silicati.\nSecondo le teorie comunemente accettate, Europa possiede uno strato di 100\u00a0km di acqua, in parte sotto forma di ghiaccio nella crosta superficiale, mentre sotto di essa si troverebbe uno strato di acqua liquida. L'oceano sotterraneo potrebbe essere composto di acqua salata ed avere una temperatura prossima allo zero centigrado; si tratterebbe quindi di condizioni ambientali favorevoli allo sviluppo di forme di vita elementari.\nAd avvalorare questa ipotesi c'\u00e8 l'analisi dei dati magnetometrici rilevati dalla sonda Galileo, che ha mostrato che a una profondit\u00e0 compresa tra i 5 e 20 chilometri, esiste uno strato di materia che conduce elettricit\u00e0. Le variazioni magnetiche osservate sono possibili perch\u00e9 Europa orbita intorno a Giove immersa nel vasto campo magnetico del pianeta. Questo induce una corrente elettrica in uno strato conduttore prossimo alla superficie del satellite, corrente che a sua volta genera un campo magnetico secondario. Un'altra prova che suggerisce la presenza di un oceano sotto la superficie \u00e8 la apparente rotazione di 80\u00b0 della crosta, che sarebbe improbabile se il ghiaccio fosse saldamente attaccato al mantello. La presenza di acqua nel sottosuolo di Europa \u00e8 stata data per certa dopo le osservazioni del Telescopio spaziale Hubble che rivelarono getti d'acqua fuoriusciti da crepe superficiali e scagliati fino ad un'altezza di 200\u00a0km. Questi enormi geyser sarebbero causati dallo stress mareale presente nell'interno della luna\nPi\u00f9 internamente, Europa possiede probabilmente un nucleo di ferro metallico.\nOceano sotto la superficie.\nSi pensa che sotto la superficie di Europa ci sia uno strato di acqua liquida mantenuta tale dal calore generato dalle \"maree\" causate dall'interazione gravitazionale con Giove. La temperatura sulla superficie di Europa \u00e8 di circa () all'equatore e di solo () ai poli, cosicch\u00e9 il ghiaccio superficiale \u00e8 permanentemente congelato. I primi indizi di un oceano liquido sotto la superficie vennero da considerazioni teoriche relative al riscaldamento gravitazionale (conseguenza dell'orbita leggermente eccentrica di Europa e della risonanza orbitale con gli altri satelliti medicei). I membri del team imaging del progetto Galileo hanno analizzato le immagini di Europa della sonda \"Voyager\" e della sonda \"Galileo\" per affermare che anche le caratteristiche superficiali di Europa dimostrano l'esistenza di un oceano liquido sotto la superficie. L'esempio pi\u00f9 eclatante sarebbe il terreno \"caotico\", una caratteristica comune sulla superficie di Europa che alcuni interpretano come una regione in cui l'oceano sotto la superficie ha sciolto la crosta ghiacciata. Questa interpretazione \u00e8 estremamente controversa. La maggior parte dei geologi che ha studiato Europa favorisce quello che viene chiamato modello del \"ghiaccio spesso\" in cui l'oceano ha raramente, se non mai, direttamente interagito con la superficie. I diversi modelli per stimare lo spessore del guscio di ghiaccio danno valori oscillanti tra qualche chilometro e qualche decina di chilometri.\nLa prova migliore per il cosiddetto modello del \"ghiaccio spesso\" \u00e8 uno studio dei grandi crateri di Europa. I pi\u00f9 grandi sono circondati da cerchi concentrici e sembrano essere riempiti con ghiaccio fresco relativamente liscio; basandosi su questo e sulla quantit\u00e0 di calore generata dalle maree di Europa, \u00e8 stato teorizzato che la crosta esterna di ghiaccio solido sia spessa approssimativamente , il che potrebbe significare che l'oceano liquido sottostante potrebbe essere profondo circa .\nIl modello a \"ghiaccio sottile\" suggerisce invece che lo strato di ghiaccio di Europa sia spesso solo pochi chilometri. Tuttavia, la maggior parte degli scienziati planetari affermano che questo modello considera che solo i pi\u00f9 alti strati della crosta di Europa si comportino elasticamente quando colpiti dalla marea di Giove. Questo modello suggerisce che la parte elastica esterna della crosta di ghiaccio potrebbe essere sottile solo 200 metri. Se lo strato di ghiaccio di Europa fosse spesso solo pochi chilometri, come propone il modello \"ghiaccio sottile\", significherebbe che potrebbero avvenire contatti regolari tra l'interno liquido e la superficie attraverso crepe, causando la formazione di zone di terreno caotico.\nAlla fine del 2008, venne suggerito che Giove potrebbe mantenere gli oceani di Europa caldi generando grandi onde di marea su Europa a causa della sua piccola (ma non nulla) obliquit\u00e0. Questo tipo di marea precedentemente non considerata genera le cosiddette onde di Rossby, che pur viaggiando molto lentamente, alla velocit\u00e0 di pochi chilometri al giorno, sono in grado di generare una significativa quantit\u00e0 di energia cinetica. Per l'attuale stima dell'inclinazione assiale di Europa (0,1 gradi), la risonanza delle onde Rossby produrrebbe J di energia cinetica, che \u00e8 duemila volte pi\u00f9 grande di quella delle forze di marea dominanti. La dissipazione di questa energia potrebbe essere la principale fonte di calore dell'oceano di Europa.\nLa \"sonda Galileo\" ha anche scoperto che Europa ha un debole momento magnetico, variabile e indotto dal grande campo magnetico di Giove, la cui intensit\u00e0 \u00e8 di circa un sesto di quella del campo di Ganimede e sei volte quello di Callisto. L'esistenza del momento magnetico indotto richiede la presenza di materiale conduttore sotto la superficie, come ad esempio un grande oceano di acqua salata. Le prove spettrografiche suggeriscono che le strisce rosso scuro e le caratterizzazioni sulla superficie di Europa potrebbero essere ricche di sali come il solfato di magnesio, depositatosi tramite l'evaporazione dell'acqua che emerge da sotto. L'acido solforico idrato \u00e8 un'altra possibile spiegazione dei contaminanti osservati spettroscopicamente. In entrambi i casi, siccome questi materiali sono privi di colore o bianchi quando puri, altri elementi devono essere presenti a loro volta per contribuire al colore rossastro. Si suggerisce la presenza di composti a base zolfo.\nSuperficie.\nEuropa \u00e8 uno degli oggetti pi\u00f9 lisci nel sistema solare e priva di grandi formazioni come montagne e crateri da impatto, il che rende plausibile un suo costante rimodellamento. I segni profondi ed incrociati pi\u00f9 evidenti sulla luna sembrano essere principalmente dovute all'albedo, la quale enfatizza la topografia della bassa superficie. L'albedo (quantit\u00e0 di luce riflessa) di Europa \u00e8 0,64, una delle pi\u00f9 alte di tutte le lune conosciute e causata dall'alta riflettivit\u00e0 della sua superficie ghiacciata. Questo sembra indicare una superficie giovane ed attiva; basandosi su stime della frequenza di bombardamento \"cometario\" che raggiunge Europa, la superficie ha da 20 a 180 milioni di anni circa. Non esiste pieno consenso tra la comunit\u00e0 scientifica per spiegare le talvolta contraddittorie caratteristiche superficiali di Europa.\nIl livello di radiazione che colpisce la superficie di Europa \u00e8 equivalente ad una dose di circa 5400 mSv (540 rem) al giorno, una quantit\u00e0 di radiazione sufficiente a causare una grave malattia o la morte in un essere umano che rimanga esposto in superficie un solo giorno.\nLineae.\nLa caratteristica pi\u00f9 notevole della superficie di Europa \u00e8 una serie di striature scure che attraversano, incrociandosi tra di loro, l'intero satellite. Un esame da vicino mostra che il bordo della crosta di Europa su ogni lato delle crepe si \u00e8 mosso rispetto agli altri. Le bande pi\u00f9 larghe sono di circa 20\u00a0km con dei bordi leggermente scuri, striature regolari, e una banda centrale di materiale pi\u00f9 chiaro. Questo potrebbe essere stato prodotto da una serie di eruzioni vulcaniche di acqua o geyser quando la superficie di Europa si allarga scoprendo gli strati pi\u00f9 caldi sepolti. L'effetto \u00e8 simile a quello visibile nelle dorsali oceaniche terrestri. Si pensa che queste numerose fratture siano state provocate in buona parte dagli stress gravitazionali esercitati da Giove; fino a che Europa \u00e8 in rotazione sincrona con Giove, e quindi mantiene sempre lo stesso orientamento verso il pianeta, i modelli degli stress dovrebbero dare luogo a una forma distinta e prevedibile. Tuttavia, solo la pi\u00f9 giovane delle fratture su Europa si conforma al modello previsto; le altre fratture sembrano aver preso orientamenti sempre pi\u00f9 diversi mano a mano che la loro et\u00e0 aumenta. Questo si pu\u00f2 spiegare se la superficie di Europa ruota leggermente pi\u00f9 velocemente del suo interno, un effetto che \u00e8 possibile con un oceano sottosuperficiale che separi meccanicamente la superficie della luna dal suo mantello roccioso e dagli effetti della gravit\u00e0 di Giove che tira la crosta ghiacciata della luna. Confronti fatti tra le foto della \"Voyager \" e della \"Sonda Galileo\" suggeriscono che la crosta di Europa ruota ad una velocit\u00e0 tale da fare un giro in pi\u00f9 rispetto al suo interno ogni 12\u00a0000 anni.\nImmagini delle \"Voyager\" e \"Galileo\" hanno anche rivelato prove di subduzione sulla superficie di Europa, suggerendo che lastre della crosta ghiacciata vengano riciclate nell'interno fuso, come avviene per le placche tettoniche della Terra. Se ci\u00f2 venisse confermato, sarebbe la prima prova dell'esistenza della tettonica delle placche in un mondo diverso dalla Terra.\nAltre formazioni geologiche.\nUn altro tipo di formazione presente su Europa sono \"lenticulae\" circolari ed ellittiche. Molte sono cupole, alcune sono buche e diverse sono punti scuri e lisci. Altre hanno una superficie confusa o ruvida. Le cime delle cupole sembrano parti delle antiche pianure che le circondano, suggerendo che si siano formate quando le pianure sono state spinte verso l'alto.\nSi pensa che tali \"lenticulae\" si siano formate da diapiri di ghiaccio caldo che sale attraverso il ghiaccio pi\u00f9 freddo della crosta esterna, similmente alle camere magmatiche sulla crosta terrestre. I punti scuri e lisci potrebbero essersi formati da acqua liquida liberata quando il ghiaccio pi\u00f9 caldo arriva in superficie; le \"lenticulae\" ruvide e confuse (chiamate regioni del \"caos\", per esempio la Conamara Chaos) sembrerebbero essersi formate da molti piccoli frammenti di crosta incastonati in formazioni collinose di materiale pi\u00f9 scuro, forse come iceberg in un mare di ghiaccio.\nUn'ipotesi alternativa suggerisce che le lenticulae siano in realt\u00e0 piccole aree caotiche e che le buche, le macchie e le cupole derivino dalla sovrastima delle immagini a bassa risoluzione della Galileo. Il problema \u00e8 che il ghiaccio sarebbe troppo sottile per sostenere il modello convettivo dei diapiri per la formazione di tali strutture.\nNel novembre 2011, un team di ricercatori dell'Universit\u00e0 del Texas a Austin presentarono prove pubblicate sulla rivista \"Nature\" che suggeriscono che molte caratteristiche dei \"terreni caotici\" di Europa si trovano al di sopra di vasti laghi di acqua allo stato liquido. Questi laghi sarebbero interamente racchiusi nel guscio esterno ghiacciato di Europa e non sono collegati all'oceano liquido che si pensa esistere sotto lo strato di ghiaccio. Una piena conferma dell'esistenza dei laghi richiede una missione spaziale progettata per sondare lo strato ghiacciato fisicamente o indirettamente, per esempio usando il radar.\nAtmosfera.\nOsservazioni condotte nel 1994 tramite lo spettrografo di bordo del telescopio spaziale Hubble hanno rivelato la presenza di una tenue atmosfera attorno al satellite, composta di ossigeno. La pressione atmosferica al suolo \u00e8 nell'ordine del micropascal. Di tutti i satelliti naturali del sistema solare, solo altri sei (Io, Ganimede, Callisto, Titano, Encelado e Tritone) possiedono un'atmosfera apprezzabile.\nA differenza dell'ossigeno presente nell'atmosfera terrestre, quello di Europa non ha origine biologica: \u00e8 con tutta probabilit\u00e0 generato dall'interazione della luce solare e di particelle cariche con la superficie ghiacciata del satellite, che porta alla produzione di vapore acqueo. In seguito alla dissociazione in ossigeno e idrogeno sempre causata dalla radiolisi, quest'ultimo, che \u00e8 pi\u00f9 leggero, sfugge con facilit\u00e0 all'attrazione gravitazionale del corpo e si disperde nello spazio.\nL'ossigeno invece, pi\u00f9 denso e pesante, rimane pi\u00f9 a lungo nell'atmosfera anche perch\u00e9 non congela a contatto della superficie come fanno invece l'acqua o il perossido di idrogeno (acqua ossigenata) e rientra quindi in ciclo nell'atmosfera.\nGeyser di vapor acqueo.\nSu Europa possono periodicamente verificarsi pennacchi di acqua che arrivano ad un'altezza di 200\u00a0km, oltre 20 volte l'altezza del monte Everest.. Dopo le prime osservazioni di geyser e pennacchi e speculazioni del 2012 , la NASA in una conferenza stampa conferma nel 2016 l'effettiva esistenza provata dall'osservazione di Europa per 15 mesi da parte di William Sparks (Space Telescope Science Institute, Baltimora), il cui lavoro \u00e8 stato pubblicato su Astrophysical Journal, durante i suoi passaggi in linea visiva tra Terra e Giove che evidenziano numerosi pennacchi acquei di altezza variabile, fino a 200\u00a0km, che appaiono e scompaiono anche nel giro di una settimana sulla superficie di Europa; la scoperta dimostrerebbe inconfutabilmente la presenza di un oceano sottostante i ghiacci che viene scaldato, per dinamiche ancora al vaglio degli studiosi (comprendenti forze mareali di Giove , pressioni della crosta, attivit\u00e0 vulcaniche, bombardamanto di raggi cosmici, etc), fino a fuoriuscire dalla crosta ghiacciata con enormi geyser di vapore acqueo. La forza mareale causata da Giove \u00e8 forse la principale fonte di energia su Europa, essendo 1000 volte pi\u00f9 potente di quella causata sulla Terra dalla Luna. L'acqua fuoriesce dal sottosuolo ad una velocit\u00e0 di 2500 km/h. L'unica altra luna nel Sistema Solare esibendo pennacchi di vapore acqueo \u00e8 Encelado, tuttavia, mentre il tasso di eruzione stimato su Europa \u00e8 di circa 7000 kg/s, nei pennacchi di Encelado arriva a \"solo\" 200\u00a0kg/s. L\u2019analisi di una serie di dati riscoperti dopo 20 anni, e raccolti a centinaia di milioni di chilometri da noi, ha da poco fornito le prove pi\u00f9 consistenti sull\u2019esistenza degli enormi getti d\u2019acqua e vapore che si producono sulla superficie di Europa, grazie al lavoro della sonda Galileo tra il 1995 e il 2003.\nVita su Europa.\nEuropa \u00e8 considerato come uno dei mondi con la pi\u00f9 alta probabilit\u00e0 che si sia sviluppata vita extraterrestre. \u00c8 stato ipotizzato che la vita potrebbe esistere in questo oceano al di sotto del ghiaccio, in un ambiente simile a quello delle sorgenti idrotermali presenti sulla Terra nelle profondit\u00e0 dell'oceano o sul fondo del Lago Vostok, in Antartide. Allo stato attuale non ci sono prove che attestino la presenza di forme di vita su Europa, ma la presenza di acqua liquida \u00e8 cos\u00ec probabile da rafforzare le richieste di inviare sonde per investigare.\nFino al 1970 si pensava che la vita avesse bisogno dell'energia solare per potersi sviluppare, con le piante che sulla superficie catturano l'energia solare e, attraverso la fotosintesi, producono carboidrati dall'anidride carbonica e dall'acqua, rilasciando ossigeno nel processo, che vengono poi consumati dagli animali creando una catena alimentare. Anche nell'oceano profondo, molto al di sotto della portata della luce del sole, si pensava che il nutrimento venisse solo dalla superficie, direttamente o indirettamente, in particolare tramite i detriti organici che scendono da essa. L'accesso alla luce solare era quindi ritenuto fondamentale per poter sostenere la vita in un determinato ambiente.\nTuttavia, nel 1977, durante un'immersione esplorativa alla isole Gal\u00e1pagos con il sommergibile DSV Alvin, gli scienziati scoprirono colonie di vermi tubo giganti, crostacei, molluschi bivalvi e altre creature raggruppate intorno a delle sorgenti idrotermali, da cui esce acqua riscaldata dall'attivit\u00e0 tettonica terrestre. Queste creature prosperano nonostante non abbiano accesso alla luce del sole e venne scoperto che erano parte di una catena alimentare del tutto indipendente. Invece delle piante, alla base di questa catena alimentare c'era una forma di batterio, la cui energia deriva dalla ossidazione di sostanze chimiche, come l'idrogeno o l'acido solfidrico, che ribolle dall'interno della Terra. Questa chemiosintesi batterica rivoluzion\u00f2 lo studio della biologia, rivelando che la vita non dipendeva esclusivamente dall'irraggiamento solare: acqua ed energia erano sufficienti. Con questa scoperta si apr\u00ec una nuova strada in astrobiologia, e il numero di possibili habitat extraterrestri da prendere in considerazione aument\u00f2 sensibilmente.\nAnche se i vermi tubo e gli altri organismi multicellulari scoperti attorno alle sorgenti idrotermali respirano ossigeno e sono quindi indirettamente dipendenti dalla fotosintesi, i batteri anaerobici e gli archeobatteri che abitano questi ecosistemi potrebbero fornire un esempio di come potrebbe essersi sviluppata la vita nell'oceano di Europa. L'energia fornita dalle maree gravitazionali mantiene geologicamente attivo l'interno di Europa, proprio come succede, in modo ben pi\u00f9 evidente, sulla vicina Io. Europa potrebbe possedere una fonte di energia interna da decadimento radioattivo come la Terra, ma l'energia generata dalle maree sarebbe enormemente maggiore rispetto a qualsiasi sorgente radioattiva. Tuttavia, l'energia mareale non potrebbe mai sostenere un ecosistema su Europa cos\u00ec ampio e diversificato come l'ecosistema terrestre basato sulla fotosintesi.\nLa vita su Europa potrebbe esistere attorno a sorgenti idrotermali dell'oceano, o sotto il fondo dell'oceano stesso, come succede per alcuni endoliti terrestri. Oppure potrebbero esistere organismi aggrappati alla superficie inferiore dello strato di ghiaccio, come alghe e batteri che vivono nelle regioni polari della Terra, o ancora, alcuni microrganismi potrebbero fluttuare liberamente nell'oceano di Europa. Tuttavia, se gli oceani di Europa fossero troppo freddi, i processi biologici simili a quelli noti sulla Terra non potrebbero avvenire e, allo stesso modo, se l'oceano fosse troppo salato, potrebbero vivere in quell'ambiente solo alofili estremi.\nNel settembre del 2009, il planetologo Richard Greenberg calcol\u00f2 che i raggi cosmici che raggiungono la superficie di Europa potrebbero convertire il ghiaccio d'acqua in ossigeno libero (O2), che potrebbe poi essere assorbito nell'oceano attraverso buche e crepe superficiali. Con questo processo Greenberg stima che gli oceani di Europa potrebbero forse raggiungere una concentrazione di ossigeno superiore a quella degli oceani della Terra nel giro di pochi milioni di anni. Ci\u00f2 consentirebbe a Europa di sostenere non solo la vita di microrganismi anaerobici, ma anche quella di organismi aerobici, come i pesci.\nRobert Pappalardo, un ricercatore del Dipartimento di Astrofisica e di Scienze planetarie dell'Universit\u00e0 del Colorado, nel 2006 afferm\u00f2:\nNel novembre 2011, un team di ricercatori con un articolo sulla rivista Nature sugger\u00ec l'esistenza di vasti laghi di acqua liquida racchiusa nel guscio esterno ghiacciato di Europa e distinta dall'oceano liquido che si pensa esistere pi\u00f9 in basso. In caso di conferma, i laghi potrebbero costituire altri habitat potenzialmente abitabili.\nUn articolo pubblicato nel marzo 2013 suggerisce che il perossido di idrogeno abbonda in gran parte della superficie di Europa. Gli autori affermano che se il perossido sulla superficie che si mescolasse all'oceano sottostante, sarebbe un'importante fonte energetica per eventuali forme di vita semplici e che il perossido di idrogeno \u00e8 quindi un fattore importante per l'abitabilit\u00e0 dell'oceano di Europa, perch\u00e9 il perossido di idrogeno decade in ossigeno quando mescolato con acqua liquida.\nL'11 dicembre 2013, la NASA rifer\u00ec di aver individuato dei fillosilicati, \"minerali argillosi\", spesso associati a materiali organici, sulla crosta ghiacciata di Europa. Gli scienziati suggeriscono che la presenza dei minerali \u00e8 dovuta ad una collisione di un asteroide o di una cometa. Nella teoria della panspermia (pi\u00f9 precisamente nella \"Lithopanspermia\") viene suggerito che la vita terrestre potrebbe essere arrivata alle lune di Giove tramite la collisione di asteroidi o comete.\nIl cielo visto da Europa.\nAnche se il Sole nonostante un diametro angolare di soli 6 minuti d'arco sarebbe comunque l'oggetto pi\u00f9 luminoso del cielo, da Europa l'oggetto pi\u00f9 esteso sarebbe di gran lunga Giove, che dalla luna ha un diametro angolare variabile tra 808 e 824 arcominuti, equivalenti a oltre 13 gradi (circa 25 volte la Luna piena vista dalla Terra) mentre a confronto la Terra vista dalla luna ha un diametro apparente di soli 2\u00b0. Tuttavia, essendo in rotazione sincrona, Giove sarebbe visibile solo da un emisfero di Europa, quello perennemente rivolto verso lo stesso Giove.\nAnche le vicine lune Io e Ganimede sarebbero comunque pi\u00f9 grandi della Luna vista dalla Terra, con diametri apparenti che alla minima vicinanza vanno da 44 a 48 minuti d'arco, mentre la Luna dalla Terra ha un diametro angolare, a confronto, di circa 30'. Callisto invece, ha un diametro apparente massimo da Europa di 13,5'.\nEuropa nella fantascienza.\nEuropa \u00e8 al centro di molte opere letterarie, videogiochi e film di fantascienza:"}
{"id": "205151", "revid": "1516566", "url": "https://it.wikipedia.org/wiki?curid=205151", "title": "Drang nach Osten", "text": "Drang nach Osten (in lingua italiana \"Spinta verso l'Est\") \u00e8 un'espressione che venne usata dagli intellettuali tedeschi a partire dal XIX secolo e, pi\u00f9 tardi, dal nazionalsocialismo, per indicare i movimenti di popolazioni germaniche e l'espansionismo tedesco verso l'Europa orientale.\nEssa si riferisce all'ambito della storia tedesca, che indica l'espansione verso l'Europa orientale degli stati germanici che port\u00f2 alla conquista di aree slave e baltiche, dal Medioevo (\"Ostsiedlung\", realizzata tra il XII e il XV secolo) sino alla fine della seconda guerra mondiale, dopo la sconfitta della Germania da parte degli Alleati.\nDopo la seconda guerra mondiale, la propaganda nella Polonia e nell'Unione Sovietica la utilizzava per rafforzare sentimenti antitedeschi.\nStoria.\nMedioevo.\nDurante l'alto medioevo la forte crescita demografica tedesca provoc\u00f2 una spinta verso est che caus\u00f2 forti movimenti migratori, sostenuti in ottica di colonizzazione cristiana dai re e dai nobili tedeschi e polacchi, cos\u00ec come dalle autorit\u00e0 ecclesiastiche, da Renania, Fiandre e Sassonia, territori del Sacro Romano Impero, verso regioni fra i fiumi Elba e Saale, il Baltico e Polonia, abitati da popoli slavi e baltici.\nLa Prussia, futuro centro dello stato nazionale tedesco, affonda le sue radici proprio in questi spostamenti verso est: verso la fine del Medio Evo, i Cavalieri Teutonici avevano convertito e posto sotto il proprio controllo la maggior parte delle coste baltiche meridionali, cos\u00ec da formare una frontiera pi\u00f9 o meno stabile tra la Prussia e il regno cattolico della Polonia, per essere poi sconfitti dall'esercito polacco nel 1410 e nel 1466, perdendo i territori a favore della formazione di un feudo polacco. L'Estonia e la Livonia furono successivamente conquistate dalla Russia e dalla Svezia.\nEpoca moderna.\nNel XVIII secolo alcuni autori nazionalisti tedeschi cominciano a utilizzare il termine \"Drang nach Osten\" per giustificare l'espansione verso l'Europa orientale, termine poi ripreso diffusamente in ambito geopolitico e nazionalsocialista.\nLa geopolitica nazionalsocialista espresse tre motivi fondamentali che spingevano la Germania a muoversi verso est:\nIl concetto venne poi usato a giustificazione per il bombardamento di Varsavia e la deportazione di 800.000 polacchi nei campi di concentramento, ordinata da Adolf Hitler dopo il fallimento della rivolta di Varsavia nel 1944, che caus\u00f2 200.000 morti. Heinrich Himmler asser\u00ec che i polacchi, nel corso dei settecento anni precedenti, avevano costituito un ostacolo all'espansione tedesca verso est e che era perci\u00f2 giunto il momento di rimuovere l'ostacolo definitivamente.\nCon la conferenza di Potsdam (1945) vennero cancellate tutte le acquisizioni territoriali tedesche, specialmente quelle relative alla linea Oder-Neisse, ridimensionando la Germania ai confini del XIII secolo, pur lasciando a essa i territori storicamente abitati da Sorbi e Polabi, tra la linea Oder-Neisse e il fiume Elba.\nSpazio vitale.\nIl \"Drang nach Osten\" \u00e8 legato al concetto di \"Lebensraum\" (Spazio vitale), ossia il concetto secondo il quale ogni popolo ha diritto a un territorio e a una quantit\u00e0 di risorse proporzionata alla propria popolazione e alle sue necessit\u00e0: da qui l'intendimento che i territori a est della Germania, relativamente sottopopolati, dovessero diventare sfogo per la forte pressione demografica tedesca."}
{"id": "205154", "revid": "222571", "url": "https://it.wikipedia.org/wiki?curid=205154", "title": "Campionato italiano di hockey su ghiaccio", "text": "Il campionato italiano di hockey su ghiaccio \u00e8 l'insieme dei tornei nazionali organizzati dalla Federazione italiana sport del ghiaccio.\nStoria.\nNascita del movimento in Italia.\nL'hockey su ghiaccio approda per la prima volta in Italia a Torino. La prima partita di hockey di cui si ha notizia risale infatti al 19 gennaio 1908 quando si sfidarono due formazioni del CP Valentino Torino presso l'omonimo parco, una settimana pi\u00f9 tardi la migliore formazione del CP Valentino fu impegnata invece in quello che fu il primo match internazionale giocato in Italia, allorquando i torinesi sfidarono la seconda squadra dei francesi del Lione (campioni della Ligue Magnus in carica). Il movimento nasce tuttavia a Milano, dopo l'apertura del palazzo del ghiaccio nel 1924, che fu l'anno delle Olimpiadi di Chamonix. \u00c8 infatti solo con la nascita di una struttura \"ad hoc\" ed in seguito all'interesse che lo sport aveva suscitato alle prime Olimpiadi invernali, a cui l'hockey aveva partecipato dopo l'apparizione a quelle estive del 1920, che l'hockey su ghiaccio comincia a diffondersi.\nGli anni venti vedono il dominio dell'unica vera squadra ben organizzata, l'Hockey Club Milano. Nel 1925 la casa vinicola \"Marone Cinzano\" mette in palio una coppa, che viene disputata dall'HC Milano, dal Gruppo Sportivo Dolomiti Cortina e dai pattinatori del Valentino di Torino e vinta dai meneghini. A partire dalla terza edizione la coppa Cinzano \u00e8 riconosciuta come titolo italiano, riconoscimento esteso retroattivamente anche alle due edizioni precedenti. Nel 1928 e nel 1929 il campionato non si disput\u00f2.\nGli anni '30 e la diffusione dell'hockey in Italia.\nNel corso degli anni trenta il dominio dell'HC Milano prosegue, ma il movimento hockeystico cresce: nel 1930 (prima vera e propria edizione del campionato italiano) le squadre iscritte sono sette, finch\u00e9 nel 1935 nasce anche la serie B. Due societ\u00e0 intanto cominciano a insidiare i rossobl\u00f9: il Cortina e un'altra squadra milanese, i Diavoli Rossoneri. La prima toglier\u00e0 il titolo all'HC Milano nel 1932, mentre l'altra ne vincer\u00e0 due (1935 e 1936) e due Coppa Spengler (1934 e 1935).\nIl fascismo colpir\u00e0 anche l'hockey ghiaccio: in tempi di autarchia linguistica, ad alcune societ\u00e0 viene imposto il cambio del nome. Cos\u00ec l'HC Milano diventa \"Associazione Disco Ghiaccio Milano\" (nome con cui vince il campionato 1937), il GSD Cortina Hockey diviene \"Sportivi Ghiaccio Cortina\".\nLa federazione - per promuovere l'hockey - decide di imporre la fusione delle due compagini milanesi: \u00e8 il 1937 quando nasce l'Associazione Milanese Disco Ghiaccio Milano, che vincer\u00e0 facilmente i due campionati disputati prima dell'inizio della guerra.\nNel campionato del 1941 nascer\u00e0 anche la formazione della Juventus, creata dalla societ\u00e0 calcistica torinese dopo che in precedenza gi\u00e0 Milano e Ambrosiana Inter avevano creato le loro squadre di hockey su ghiaccio, ma avr\u00e0 vita breve e il campionato dovr\u00e0 interrompersi a causa del periodo bellico.\nIl declino dell'hockey a Milano e il dominio del Cortina.\nNel secondo dopoguerra tornano a separarsi le due squadre milanesi e l'hockey riparte da dove era rimasto: il dominio dei rossobl\u00f9 (che dal 1951, per un accordo con l', diventano Hockey Club Milano Inter), con i soli Diavoli a contrastarli (nelle nove stagioni tra il 1947 e il 1955 vincono rispettivamente 7 e 2 scudetti).\nSubito dopo la guerra l'hockey aveva lasciato la FISI per far nascere la Federazione Italiana Hockey Ghiaccio, che gi\u00e0 nel 1952 viene per\u00f2 sostituita dalla FISG.\nIl dominio milanese \u00e8 destinato a terminare: per problemi finanziari le due compagini sono costrette a fondersi per non scomparire (1957), ma il declino \u00e8 solo rallentato: dopo altri due scudetti, la piazza milanese scompare sostanzialmente per alcuni decenni.\nComplici anche le Olimpiadi invernali, il nuovo dominatore \u00e8 la Sportivi Ghiaccio Cortina, che tra la fine degli anni cinquanta e la met\u00e0 dei settanta lascia agli avversari solo le briciole: 14 scudetti in 19 stagioni. Proprio a causa delle Olimpiadi a Cortina la stagione 1955-56 non viene disputata (salvo che per le serie minori).\nI successi altoatesini.\nLe uniche due squadre in grado di contrastare il Cortina sono l'Hockey Club Bolzano e l'Hockey Club Gardena, che, dopo il declino degli ampezzani, si divideranno la scena fino alla fine degli anni ottanta, con i gardenesi vincitori di tre titoli (1976, 1980 e 1981) e i biancorossi di 8 (tre consecutivi tra il 1977 e il 1979, quattro tra il 1982 e il 1985 e poi nel 1988). A completare il dominio altoatesino, vince uno scudetto anche l'HC Merano (1986), vittorioso sull'Asiago Hockey.\nL'epoca d'oro dell'hockey italiano.\nA cavallo fra gli anni ottanta e novanta si rif\u00e0 viva la scuola lombarda, dapprima coi due titoli dei Mastini Varese poi soprattutto con il ritorno di due squadre milanesi al vertice. Si tratta dell'HC Milano Saima e dell'HC Devils Milano, che ripropongono - anche nei nomi e nei colori sociali - i fasti dei derby di 40 anni prima. La vittoria del Saima nel 1991 riporta uno scudetto a Milano dopo 31 anni, ed a quello seguiranno i tre dei Devils (uno dei quali come Milan Hockey).\n\u00c8 il periodo d'oro dell'hockey italiano: il campionato \u00e8 uno dei migliori in Europa, e si vedono sulle piste campioni NHL come Jari Kurri (coi Devils) e Jarom\u00edr J\u00e1gr (a Bolzano). Le squadre italiane ben figurano anche nelle coppe europee, testimonianza ne \u00e8 la vittoria di compagini italiane nelle prime edizioni dell'Alpenliga (Saima, Alleghe e Bolzano) e del Torneo Sei Nazioni (Bolzano) e Varese che si aggiudica l'unica vittoria tricolore in una competizione continentale organizzata dalla Federazione internazionale, la Federation Cup (nel 1996).\nNella seconda met\u00e0 del decennio torna sugli scudi il Bolzano, con 5 scudetti in 6 stagioni, tra il 1995 e il 2000: con 16 scudetti \u00e8 la squadra pi\u00f9 titolata, assieme al Cortina che la raggiunger\u00e0 nel 2007.\nLa crisi di fine secolo.\nMolte protagoniste degli anni novanta scompaiono nel periodo di crisi successivo, e molte altre si ridimensionano. Nel campionato 1996-97 alla Serie A risultano iscritte soltanto due squadre: tutte le altre formazioni si autoretrocedono in A2.\nDopo la vittoria dell'Asiago nel 2001, l'unica squadra ad elevarsi sopra la media, assieme all'Asiago, \u00e8 quella dei Milano Vipers, eredi del Saima, che, con un acceso confronto agonistico proprio contro la squadra vicentina, riesce ad aggiudicarsi cinque campionati consecutivi (dal 2002 al 2006), oltre a tre coppe Italia e due supercoppe, ben figurando anche a livello europeo (miglior risultato, un secondo posto in Continental Cup nel 2002).\nIl campionato 2004-2005 viene impreziosito dalla presenza temporanea di alcuni giocatori NHL dopo il lock-out di tale stagione.\nGiorni nostri.\nNascita della Lega Hockey e il continuo declino del campionato.\nIl 16 novembre 2006 nasce la Lega Italiana Hockey Ghiaccio, che - sul modello di quella calcistica - riunisce le squadre di Serie A e di Serie A2. Primo presidente \u00e8 Alvise di Canossa, presidente dell'HCJ Milano Vipers.\nLa stagione 2007-08 vede il ritorno alla gloria del Bolzano, che vince il tricolore dopo 8 anni dall'ultima affermazione. Ma le sorprese non sono finite: il 12 giugno 2008 i Milano Vipers, vincitori di 5 scudetti, chiudono i battenti e il presidente di Canossa lascia la neonata LIHG. L'ex presidente della lega spiegava in un comunicato ufficiale le motivazioni della decisione: di Canossa denunciava infatti i limiti del movimento hockeistico italiano e soprattutto il fatto di aver sprecato l'occasione olimpica di Torino 2006 per dare \u00abuna nuova strada e una nuova visione della presenza di questo meraviglioso Sport su scala nazionale\u00bb.\nDopo un altro scudetto vinto dal Bolzano, che ha avuto la meglio sui cugini del Renon, gli anni successivi hanno visto il dominio dell'Asiago che si \u00e8 aggiudicato tre titoli in quattro anni (inframezzati da un altro successo del Bolzano), battendo tra l'altro, nella stagione 2009-10, nuovamente la squadra di Collalbo, alla sua quarta finale scudetto, la terza consecutiva. \u00c8 la nascita di un nuovo duello agonistico: quello tra l'Asiago e il Renon, che si contenderanno il dominio dei campionati nei successivi anni.\nLa migrazione verso campionati esteri.\nLa stagione 2013-14 vide una nuova riforma dei campionati: la serie A venne per alcuni anni denominata Elite.A, ma soprattutto vide l'abbandono del campionato italiano da parte del Bolzano, iscrittosi (dopo anni di tentativi bloccati da Lega e Federazione) nel massimo campionato austriaco, mentre alcune squadre iscritte al campionato di A2 decisero a loro volta di partecipare a una nuova competizione a carattere internazionale denominata Inter-National League: le stesse squadre inizialmente erano iscritte anche al campionato cadetto che per\u00f2 venne prima abolito, poi ripristinato. Ad accentuare la migrazione verso campionati esteri, austriaci in particolare, concorsero l'iscrizione dell'Ice Hockey Aquile FVG in K\u00e4rntner Elite Liga (Lega -quarto livello del campionato austriaco- dove si era appena iscritta anche la compagine altoatesina dell'HC Toblach Dobbiaco, pi\u00f9 volte campione della serie C), mentre gi\u00e0 da qualche anno i Killer Bees Varese, una delle due squadre hockeistiche di Varese, militavano nei campionati minori svizzeri (Terza Lega svizzera). Ben nove formazioni italiane partecipavano quindi a campionati esteri, tale dato sottolineava le difficolt\u00e0 che stava vivendo da anni l'hockey italiano. Nella massima serie inoltre, dopo 47 anni consecutivi, vi fu la mancata iscrizione da parte dell'Alleghe che si iscrisse prima alla serie C, poi alla serie B, per sopraggiunte difficolt\u00e0 finanziarie.\nIl tentativo di rilancio dell'hockey in Italia.\nDopo un solo anno dalla nuova riforma dei campionati, nella primavera del 2014, a seguito della nomina di presidente della FISG dell'asiaghese Andrea Gios, che subentr\u00f2 al bolzanino Giancarlo Bolognini, alla guida della Federazione da 17 anni, il campionato italiano conobbe una nuova fase. Il neopresidente decise infatti di riunire un pool di esperti internazionali (ex giocatori ed allenatori) che si ritrovarono per la prima volta ad Asiago, in quello che venne denominato dalla Federazione come progetto Agenda 2022, nato per pianificare il futuro hockeistico italiano, da anni in fase di costante declino, con l'intento di migliorare tutto il movimento. I primi passi importanti dettati dalla nuova presidenza furono quelli incentrati a dettare regole chiare e durature, di ridurre il numero di stranieri schierabili per ogni squadra (si decise a sorpresa di restringere a soli 4 giocatori tale provvedimento, gi\u00e0 dal primo anno) e di unificare la Lega Hockey con la Italian Ice Hockey Association (un nuovo ente creato ad hoc), per avere all'interno della stessa Federazione un'unica entit\u00e0 che potesse occuparsi al meglio della disciplina.\nNacque da questi tentativi poi la delibera d'urgenza che invitava (o meglio, obbligava) le squadre che l'anno prima avevano preso parte al torneo di INL di aderire invece al massimo campionato italiano, provvedimento che tuttavia scontent\u00f2 prima alcune societ\u00e0 (intenzionate a continuare a partecipare al secondo livello del campionato austriaco) e in seguito la stessa Federazione austriaca, convinta di aver siglato un accordo della durata di 3 anni con tali societ\u00e0. Nonostante alcune incomprensioni tuttavia, durante l'estate tali societ\u00e0 vennero convinte a ritornare in Patria e a giocare nel massimo livello del campionato nazionale, che arriv\u00f2 quindi, dopo numerosi anni, a contare iscritte ben 12 formazioni. Una novit\u00e0 del nuovo corso federale fu anche la diramazione dei calendari, che per la prima volta dopo moltissimo tempo vennero stilati gi\u00e0 alla fine del mese di luglio, mentre gli anni precedenti la forte incertezza e disorganizzazione li portava ad essere diramati solo sul finire dell'estate.\nIl declino definitivo e la nascita di un campionato sovranazionale.\nSolo l'anno successivo tuttavia, per il perdurare della crisi hockeystica nazionale, il numero di squadre iscritte nel massimo campionato si ridusse drasticamente, con l'iscrizione nuovamente di sole 8 compagini, la serie B invece venne considerevolmente ampliata, tra i cadetti furono costretti a scendere (sempre per motivi economici) anche i meneghini del Milano Rossobl\u00f9. Nel dicembre dello stesso anno venne poi rilanciata la Lega Hockey.\nA seguito del perdurare delle difficolt\u00e0 del movimento, nonostante i buoni propositi della Federazione, diverse squadre, gi\u00e0 durante la stagione, chiesero l'iscrizione, sulle orme del Bolzano, al massimo campionato austriaco, la EBEL. Vedendo fallito ogni tentativo di rilancio, la Federazione, su invito della controparte austriaca, decise sul finire del mese di aprile di dare il via libera all'iscrizione di tutte le squadre della Serie A a una nuova Lega sovranazionale lanciata dalla Federazione austriaca e denominata in un primo momento \"Inter Alps Hockey League\", per poi scegliere il nome definitivo di Alps Hockey League: a tale campionato, oltre alle compagini italiane ed austriache (squadre uscenti dalla INL e farm-team dei club della EBEL) si un\u00ec inizialmente anche un team sloveno. La FISG decider\u00e0 di assegnare il titolo di Campione d'Italia alle compagini iscritte in tale torneo. Per placare le proteste delle squadre iscritte in serie B, rimaste di fatto le uniche compagini a disputare un campionato su suolo nazionale, la Federazione decider\u00e0 di assegnare la coppa Italia alle iscritte in cadetteria.\nUn anno dopo si decise per l'ennesimo cambio di denominazione dei tornei, tutti caratterizzati dal nome-contenitore Italian Hockey League\n nel tentativo di dare un carattere internazionale ai campionati disputati in Italia.\nDopo l'abbandono del Bolzano e il ridimensionamento del Milano, il campionato ha visto negli ultimi anni Asiago e Renon contendersi il dominio del torneo.\nFormula.\nIl campionato italiano ha cambiato pi\u00f9 volte la propria formula ed il numero di squadre partecipanti: i play-off nel campionato italiano si disputano a partire dalla stagione 1983-84 (con eccezione del campionato del 1990/91 e di alcuni tornei di serie A successivi alla nascita della AHL); i campionati invece hanno subito nel tempo diversi cambiamenti, dopo la riforma del 2005 vennero suddivisi in quattro livelli, ma senza un sistema di promozione e retrocessione, se non - saltuariamente - tra le prime due serie.\nDenominazioni.\nNel corso degli anni vi sono stati moltissimi cambi di denominazione dei campionati, che in molti casi non sono durati che per una o due sole stagioni.\nLa massima serie \u00e8 la Serie A (in passato \u00e8 stata chiamata anche \"Serie A1\" e, solo durante la stagione 2013-14, \"Elite.A\"); la seconda serie era invece la Serie B (in passato anche \"Torneo di Promozione\", \"Serie A2\", \"Serie B2\" e \"Seconda divisione\"). Oggi i tornei rientrano tutti nella denominazione di \"Italian Hockey League\" (IHL).\nQueste due serie - semiprofessionistiche - erano organizzate e dirette dalla Lega Italiana Hockey Ghiaccio, ed erano spesso strutturate senza meccanismi di promozione e retrocessione.\nCoppa di Lega.\nA partire dalla stagione 2011-12 venne deciso di assegnare inoltre, alla squadra vincitrice della \"regular season\", la coppa di Lega. Tuttavia, tale assegnazione venne sospesa gi\u00e0 a partire dalla stagione seguente per poi venire reintrodotta nella stagione 2013/14 (non pi\u00f9 per\u00f2 assegnandola alla squadra vincitrice della regular season, bens\u00ec assegnandola alla vincitrice di alcune sfide pre-palyoff disputate tra le prime 4 classificate al termine della stessa); mentre continu\u00f2 ad essere assegnata in serie A2. Tuttavia verranno assegnate solo due coppe per ambo i tornei prima della soppressione dell'assegnazione del trofeo.\nNumero di partecipanti.\nIl numero di squadre iscritte \u00e8 in numero variabile a seconda della stagione: motivi economici hanno indotto spesso la rinuncia alla partecipazione alla massima serie da parte della squadra vincitrice del campionato cadetto, a volte la rinuncia all'iscrizione al torneo di B (o addirittura di A) ad una squadra iscritta l'anno precedente. Talune volte inoltre le squadre sono state costrette alla fusione (a volte durata qualche campionato, a volte definitiva) per problemi economici o di strutture (si pensi ad esempio alle formazioni dell'AMDG Milano, dell'HC Milan Inter, del Varese-Chiavenna, del Trento-Ora, del Milano-Cortina, del Selva-Gardena, o alla fusione del Bolzano con gli Scoiattoli Bolzano prima e con l'SSV Bozen poi, ecc.).\nGiocatori stranieri.\nAnche il numero di giocatori stranieri (i cosiddetti \"transfer card\") schierabili \u00e8 in numero variabile di anno in anno: le societ\u00e0 della Lega Hockey, soprattutto nell'ottica di sviluppare i vivai locali, prendono in tal senso accordi (\"gentlement agreement\") pluriannuali che tuttavia spesso vengono per l'appunto rettificati di anno in anno, in alcuni casi (emblematico l'episodio del Vipiteno nella stagione 1997-98) saltano totalmente.\nSerie minori.\nA livello nazionale, al di sotto della Serie B, sempre senza meccanismi di promozione e retrocessione, vi \u00e8 la Serie C, gi\u00e0 Serie C Under-26 (CU26), campionato dilettantistico ideato a suo tempo per dare spinta al movimento giovanile: non potevano infatti essere schierati giocatori che avevano pi\u00f9 di 26 anni d'et\u00e0. Dal 2008-09 la Serie C U-26 prevedeva due divisioni, ma il forte decremento di squadre iscritte a causa della crisi economica, riport\u00f2 al girone unico gi\u00e0 dalla stagione successiva.\nI comitati regionali organizzano poi un torneo dilettantistico denominato Serie C Interregionale: suddiviso in C1 e C2 fino alla stagione 2006-07, diviso in gironi geografici (che sono variati in numero e suddivisione di anno in anno) da quella successiva, prevede poi la disputa di finali nazionali tra le vincitrici dei diversi gironi.\nInfine la federazione riconosce anche alcune leghe amatoriali organizzate in provincia di Bolzano, laddove \u00e8 maggiormente concentrato il movimento hockeystico nazionale.\nCopertura TV e radio.\nUna parziale copertura TV della Serie A \u00e8 stata offerta sui canali Rai Sport, grazie all'accordo che prevedeva la trasmissione in diretta di una partita ogni gioved\u00ec della Serie A. In seguito, dopo la nascita della AHL, l'Asiago Hockey decise di trasmettere gratuitamente in streaming tutte le proprie partire nel primo anno, solamente le trasferte a partire dal secondo. Anche un team straniero (lo Jesenice) trasmise in rete le partite casalinghe disputate nel nuovo torneo sovranazionale. Successivamente il board della AHL chiese a tutte le societ\u00e0 di organizzare riprese televisive.\nLa copertura radio fino al 2015 \u00e8 stata garantita dalla trasmissione \"Tutto l'hockey minuto per minuto\", trasmessa da diverse emittenti regionali per molti anni.\nStruttura.\nAttualmente i campionati sono quindi organizzati nei seguenti livelli:\nAlbo d'oro.\nIl massimo livello del campionato italiano \u00e8 denominato \"Serie A\" (in passato anche \"Serie A1\" e - solo nella stagione 2013-14 - \"Elite.A\"). Dalla stagione 2016/17, la Serie A, per le squadre italiane, coincide con il campionato di AHL.\nScudetti per squadra.\nVengono accorpati in questa tabella i titoli di alcune societ\u00e0 milanesi che di fatto erano legate, per un cambio di denominazione o per legami societari, a club preesistenti.\nScudetti per Regione e citt\u00e0.\nSono 8 le citt\u00e0 scudettate d'Italia, tutte con pi\u00f9 di 1 titolo conquistato: Asiago, Bolzano, Cortina d'Ampezzo, Merano, Milano, Ortisei, Renon e Varese. Da notare come la citt\u00e0 pi\u00f9 titolata risulti essere Milano (32 scudetti), anche se con un gran numero di squadre differenti.\nVincitori Stagione Regolare.\nVincitori della \"regular season\" dall'anno di introduzione dei play-off nel campionato italiano (non disputati nella stagione 1990-91, pertanto la squadra vincitrice della stagione regolare coincide con la squadra campione d'Italia). Nella stagione 2011-12 ai vincitori della regular season \u00e8 stata assegnata la Coppa di Lega, successivamente abolita e poi reintrodotta due anni dopo, nella stagione 2013-14, quando per\u00f2 venne assegnata solo dopo uno spareggio fra le prime 4 classificate.\nI dati sono aggiornati al campionato 2015-16 in quanto, a partire dalla stagione successiva, le squadre italiane si sono iscritte a un torneo internazionale comprendente anche team esteri.\nPiazzamenti delle squadre.\nPodi.\nA partire dalla stagione 1983-84 la tabella tiene conto dei piazzamenti al termine dei play-off o della final four scudetto (non della \"regular season\").\nSquadre nei playoff (1984-2016 e 2020-oggi).\nMassimi risultati raggiunti (numero di scudetti vinti, numero di finali e semifinali disputate) dalle squadre nei play-off dall'anno di introduzione degli stessi nel campionato di Serie A (stagione 1983-84). Per la stagione 1990-91, dato che i play-off non vennero disputati, non viene considerato alcun risultato. Non viene considerato alcun risultato nemmeno a partire dalla stagione 2016-17 e fino al campionato 2018-19 in quanto i play-off scudetto vennero sostituiti da una final four a seguito della fondazione della AHL e della disputa degli stessi in tale campionato (dopo le polemiche della stagione 2018-19 si \u00e8 ritornati a disputare nel campionato italiano, sia per le semifinali che per la finale, una serie al meglio dei tre incontri). Anche per la stagione 2021-22 non si considera alcun risultato in quanto i playoff non vennero disputati per le problematiche Covid-19.\nPresenze in Serie A.\nSono 56 le squadre (considerando anche le seconde e terze squadre di alcune societ\u00e0) ad aver preso parte agli 88 campionati di Serie A (a volte denominata Serie A1 o Elite.A) che sono stati disputati a partire dal 1925 fino alla stagione attuale (2021-2022).\nIn grassetto le squadre militanti nella massima serie (attualmente iscritte anche in AHL) nell'ultima stagione.\nTrofei nazionali.\nNumero di trofei nazionali vinti (scudetti, coppe Italia, supercoppe italiane e coppe di Lega) dalle varie squadre. \u00c8 da ricordare che la coppa Italia (e la supercoppa) vengono disputate con una certa regolarit\u00e0 solo dal nuovo millennio, mentre la coppa di Lega \u00e8 un trofeo che \u00e8 stato assegnato solo due volte. Inoltre, dalla stagione 2016/17 la coppa Italia viene assegnata tra le partecipanti alla Serie B.\nAlbo d'oro Italian Hockey League (ex Serie B, Serie A2).\nDenominazioni:\nCronistoria.\nN.B.: Mancano i dati di alcuni dei primi campionati di serie B (torneo nato nella stagione 1935).\nPer alcuni campionati viene inserito anche il vincitore della terza serie nazionale di quella stagione (Serie B2 e Serie B), in quanto considerata quasi di pari livello della serie cadetta.\nAlbo d'oro Italian Hockey League - Division I (ex Serie C, serie CU26).\nPer alcuni campionati viene inserito anche il vincitore della serie C Interregionale (quando giocata) oltre che della Serie C Under-26 (CU26). Dal campionato 2011-12 la Serie C Interregionale divenne Serie D mentre dal 2014-15 si gioc\u00f2 solamente l'Interregionale portando di fatto alla scomparsa della Serie D.\nNel passato il campionato \u00e8 stato denominato anche \"Torneo di Promozione\" (stesso nome con cui a volte \u00e8 stata chiamata anche la Serie B). Nella stagione 2013-14 la denominazione del terzo livello del campionato fu invece \"Serie B\". Nel successivo torneo (stagione 2014-15), a seguito dell'approdo delle squadre prima militanti in serie C nella serie B, il campionato di serie C venne disputato solo a livello interregionale (Regioni Lombardia, Piemonte e Valle d'Aosta).\nCronistoria.\nN.B.: Mancano i dati di alcuni campionati.\nAlbo d'oro Serie D.\nDal campionato 2011/12 la serie C Interregionale divenne serie D, mentre dal campionato 2013/14 \u00e8 tornata a chiamarsi Serie C Interregionale (il cui vincitore viene tuttavia inserito ora in questa tabella e non pi\u00f9 nella tabella del campionato di serie C).\nLe compagini altoatesine non prendono parte a tale campionato, disputando invece la CCM-Cup.\nCronistoria.\nN.B.: Mancano i dati di quasi tutti i campionati.\nNote.\n\u00b9 \n\u00b2 \n\u00b3 \n4 "}
{"id": "205159", "revid": "2136", "url": "https://it.wikipedia.org/wiki?curid=205159", "title": "Sci-Fi", "text": ""}
{"id": "205160", "revid": "455046", "url": "https://it.wikipedia.org/wiki?curid=205160", "title": "Giacarta", "text": "Giacarta (: ; in indonesiano \"Jakarta\" o \"DKI Jakarta\", gi\u00e0 \"Batavia\", \"Jayakarta\", \"Djakarta\", \"DKI\" \"Daerah Khusus Ibu kota,\" in italiano: \"La regione speciale della capitale di Giacarta\") \u00e8 la capitale e la principale citt\u00e0 dell'Indonesia, situata sulla costa nordoccidentale dell'isola di Giava, con una superficie di e una popolazione di abitanti al 2019.\nGeografia fisica.\nGiacarta \u00e8 situata sulla costa nord-occidentale dell'isola di Giava, presso la foce del fiume Ciliwung nella baia di Giacarta, che \u00e8 una insenatura del Mar di Giava. Giacarta sorge in una depressione con un'altezza media all'incirca di 7 metri sul livello del mare.\nIn base al decreto governativo 171/2007, l'area della provincia di Giacarta consiste di 662,33\u00a0km di terre e 6,977\u00a0km di acque; inoltre essa consta di pi\u00f9 di 110 isole che si dipanano per tutto il Kepulauan Seribu e di 27 fiumi usati come risorsa idrica, per la pesca e per l'economia urbana. La stragrande maggioranza dei fiumi decorre dalle parti collinari a sud della citt\u00e0 verso nord per sfociare nel Mar di Giava. Il fiume pi\u00f9 importante \u00e8 il Ciliwung, che divide la citt\u00e0 in una zona est e una zona ovest.\nLa parte nord di Giacarta \u00e8 per la maggior parte pianeggiante, a un livello di circa 7 metri sul livello del mare, declinando molto lentamente fino alla costa marina, ci\u00f2 favorisce gli allagamenti. La parte sud invece \u00e8 collinare. La parte costiera a nord della citt\u00e0 si estende da ovest a est per circa 35\u00a0km. In questa fascia di territorio scorrono verso il mare diversi fiumi e canali.\nStoria.\nIl primo insediamento di cui si ha notizia sul luogo dell'odierna Giacarta era il porto di Kalapa, vicino alla foce del fiume Ciliwung. Le sue origini possono essere rintracciate in una presenza ind\u00f9 del V secolo che nel XII era divenuto il principale del regno della Sonda. I portoghesi sono indicati come i primi europei a visitare il porto di Kalapa. Un re ind\u00f9 garant\u00ec ai commercianti portoghesi il permesso di costruire un fortino a Kalapa, all'inizio del XVI secolo. Il porto di Giacarta viene chiamato ancora oggi Sunda Kelapa, da questo primo insediamento.\nNel 1527, la citt\u00e0 venne conquistata da Fatahillah (o Faletehan), un giovane capo di un vicino regno settentrionale. Fatahillah cambi\u00f2 il nome di Kalapa in Jayakarta (che significa \"vittoriosa e prosperosa\" in giavanese) il 22 giugno 1527. Questa particolare data viene considerata come la nascita ufficiale di Giacarta. Gli olandesi arrivarono a Jayakarta alla fine del XVI secolo. Nel 1619 le forze della Compagnia Olandese delle Indie Orientali, guidate da Jan Pieterszoon Coen, conquistarono la citt\u00e0 e la ribattezzarono da Jayakarta a Batavia, il nome latino di una trib\u00f9 che visse nei Paesi Bassi in epoca romana. Il 4 marzo 1621 venne formato il governo della citt\u00e0, chiamato \"Stad Batavia\". Batavia fu la capitale delle Indie Orientali Olandesi del periodo coloniale. All'inizio del XVIII secolo, la citt\u00e0 si espanse quando gli olandesi iniziarono a muoversi verso sud, in zone pi\u00f9 elevate, ritenute essere pi\u00f9 salubri. Le opportunit\u00e0 commerciali nella capitale della colonia olandese attirarono gli indigeni ma soprattutto cinesi e immigrati arabi. Questa improvvisa crescita della popolazione cre\u00f2 gravami sulla citt\u00e0. Le tensioni sfociarono in violenza quando il governo coloniale cerc\u00f2 di limitare la migrazione cinese attraverso le deportazioni. A seguito di una rivolta, il 9 ottobre 1740 e l'anno seguente, tra i 5.000 e i 10.000 cinesi (secondo le fonti) furono massacrati dagli olandesi e dagli indigeni; i restanti residenti cinesi vennero trasferiti a Glodok, al di fuori delle mura della citt\u00e0.\nI britannici catturarono Giava nel 1811 e occuparono l'isola per cinque anni, mentre gli olandesi erano impegnati nelle guerre napoleoniche in Europa, prima di restituire il controllo agli olandesi.\nCon il governo diretto e formale degli olandesi che si espandeva ad altre parti dell'arcipelago, durante il XIX e l'inizio del XX secolo, l'importanza della Batavia coloniale aument\u00f2. Le tattiche olandesi per mantenere il controllo della regione e le entrate fiscali, richiesero talvolta che praticamente tutte le esportazioni da ogni angolo della regione venissero spedite passando per la citt\u00e0, conferendole quella schiacciante dominanza politica ed economica che mantiene ancora oggi.\nIl Giappone prese possesso della citt\u00e0 nel 1942, durante la seconda guerra mondiale, e la rinomin\u00f2 Jakarta, per ottenere il favore della popolazione locale. A seguito della sconfitta giapponese nel 1945, gli olandesi occuparono la citt\u00e0, nonostante la dichiarazione d'indipendenza degli indonesiani del 17 agosto 1945. Giacarta fu il centro del tentativo olandese di mantenere il controllo sulla loro ex colonia, durante la guerra di indipendenza che fin\u00ec con la fondazione dell'Indonesia nel 1949.\nDurante la presidenza di Joko Widodo \u00e8 stata avviata la pianificazione della nuova capitale dell'Indonesia che sorger\u00e0 nel Kalimantan e si chiamer\u00e0 Nusantara.\nAmministrazione.\nUfficialmente Giacarta \u00e8 una provincia con status di capitale dell'Indonesia ed \u00e8 per questo amministrata da un governatore e non da un sindaco. La provincia \u00e8 divisa in 5 citt\u00e0-distretto (\"kota\"; in precedenza erano municipalit\u00e0 [\"kotamadya\"]), ognuna governata da un sindaco (\"walikota\"), e una reggenza (\"kabupaten\") guidata da un reggente (\"bupati\").\nCitt\u00e0 di Giacarta.\nL'unica reggenza \u00e8 l'arcipelago di Mille Isole (\"Kepulauan Seribu\"), gi\u00e0 sottodistretto di Giacarta settentrionale.\nCultura.\nIn quanto capitale politica ed economica dell'Indonesia, Giacarta attrae molti stranieri, cos\u00ec come molti immigranti interni. Di conseguenza, Giacarta ha un sapore decisamente cosmopolita e una cultura variegata. Molti degli immigranti provengono da altre parti di Giava, portando con s\u00e9 una miscela di dialetti della lingua giavanese e sundanese, nonch\u00e9 i loro cibi e usi tradizionali. Betawi (\"Orang Betawi\", o \"gente di Batavia\") \u00e8 un termine usato per descrivere i discendenti delle persone che vivevano nei dintorni di Batavia attorno al XVII secolo. Gli Orang Betawi discendono principalmente da diversi gruppi etnici del Sud-est asiatico che arrivarono a Batavia per soddisfare i loro bisogni lavorativi, e comprendono persone da diverse parti dell'Indonesia. La lingua e la cultura di questi immigranti sono distinte da quelle dei sundanesi o dei giavanesi.\nGiacarta possiede anche una grande comunit\u00e0 cinese, che si trova qui da secoli. Si stima che circa il 20 % della popolazione sia di discendenza cinese.\nGiacarta ha diversi centri d'intrattenimento, come Senayan. La musica tradizionale la si pu\u00f2 trovare spesso negli hotel di lusso, che includono wayang e gamelan. Come citt\u00e0 pi\u00f9 grande dell'Indonesia, Giacarta ha richiamato molti dei talenti regionali, per rilocarli nella speranza di attirare pi\u00f9 spettatori e avere maggiori opportunit\u00e0 di successo.\nLa concentrazione di ricchezza e di influenza politica nella citt\u00e0 implica una pi\u00f9 marcata influenza straniera sul paesaggio e la cultura, un effetto illustrato ad esempio dalla presenza in citt\u00e0 di molte delle principali catene internazionali di fast food.\nInfrastrutture e trasporti.\nCi sono svariate linee ferroviarie a Giacarta, tuttavia inadeguate per fornire un efficace servizio di trasporto ai cittadini. Nelle ore di punta, il numero dei passeggeri eccede la capacit\u00e0 massima dei mezzi. Le linee ferroviarie collegano Giacarta alle citt\u00e0 vicine: Depok e Bogor a sud, Tangerang e Serpong a ovest, mentre Bekasi, Karawang, e Cikampek a est. Le principali stazioni ferroviarie sono Gambir, Jatinegara, Manggarai, Tanah Abang e Jakarta Kota.\nI bus e i taxi (nella lingua locale: \"angkutan kota\"/\"angkot\") sono altrettanto utilizzati. Come i treni, anche questi durante le ore di punta diventano sovraffollati. Nel 2004, il governo ha varato un sistema di autobus, denominato TransJakarta; esso fornisce il servizio per \"The Initial 1st Corridor Route\" che va da Jakarta Kota al Blok M. La linea bus impiega meno di mezz'ora per compiere lo stesso tragitto che durante le ore di traffico, richiederebbe pi\u00f9 di un'ora. La costruzione del secondo e del terzo \"Corridor Routes\" della linea dei bus \u00e8 stato completato nel 2005, cos\u00ec da offrire la percorrenza da Pulogadung a Kalideres. Le suddette due linee sono diventate operative da gennaio 2006.\nA dispetto dei molti e ampi stradoni, Giacarta presenta il problema della congestione stradale a causa del traffico elevato, specialmente nel distretto principale del commercio. Per ridurre gli ingorghi stradali, durante le ore di punta e in alcune delle principali strade di Giacarta, vige la regola del \"tre in uno\" (inizialmente introdotta nel 1992), che proibisce ai veicoli di trasportare meno di tre passeggeri. Nel 2005, questo provvedimento \u00e8 stato esteso anche alle aree di Sudirman e Gatot Subroto.\nVa anche segnalato che le strade di Giacarta sono note per il caos del traffico causato anche dall'indisciplina dei guidatori. L'aumento esponenziale di motocicli in circolazione non fa che peggiorare le cose, proprio per la diffusa violazione delle regole del codice stradale anche dei guidatori su due ruote.\nIl sistema di trasporto di Giacarta si basa anche sulle strade a pedaggio. La principale strada a pedaggio \u00e8 l'anello stradale interno di Tanjung Priok-Cawang-Grogol-Tanjung Priok. L'anello stradale esterno \u00e8 in costruzione ed \u00e8 parzialmente raggiungibile da Cilincing-Cakung-Pasar Rebo-Pondok Pinang-Daan Mogot-Cengkareng. Una strada a pedaggio collega Giacarta all'Aeroporto Internazionale di Giacarta-Soekarno-Hatta, situato a nord della citt\u00e0. Collegato anche questo da una strada a pedaggio, ci sono il porto di Merak e Tangerang a ovest, Serpong a sud-ovest, Depok e Bogor a sud, e Bekasi, Cibitung, Karawang, Purwakarta ed eventualmente Bandung, a est.\nDue linee della Jakarta Monorail sono in costruzione: la linea verde compie il percorso Semanggi-Casablanca-Kuningan-Semanggi, mentre la linea blu percorre Kampung Melayu-Casablanca-Tanah Abang-Roxy. In aggiunta, \u00e8 in programma una metropolitana a due vie, con una linea nord-sud fra Kota e Fatmawati, che presenta collegamenti a entrambe le monorotaie, e una linea est-ovest, che si collegher\u00e0 alla linea nord-sud tramite la stazione di Sawah Besar.\nIl governo sta anche pensando ai battelli come sistema pi\u00f9 economico per spostarsi lungo i canali di Giacarta.\nIl principale aeroporto della citt\u00e0 \u00e8 l'Aeroporto Internazionale di Giacarta-Soekarno-Hatta; assieme all'Aeroporto Internazionale Ngurah Rai di Bali, Soekarno-Hatta \u00e8 il maggiore scalo aereo internazionale dell'Indonesia.\nI risci\u00f2 su bicicletta, chiamati \"becak\", offrono ancor oggi una forma di trasporto locale per le vie secondarie di alcune parti della citt\u00e0. Dai primi anni quaranta fino al 1991 sono stati una forma comune di trasporto nella citt\u00e0. Nel 1966 si stim\u00f2 che fossero i risci\u00f2 su bicicletta operanti in citt\u00e0, cosicch\u00e9 il 15% della forza-lavoro totale di Giacarta era impiegata nella guida di questi mezzi. Nel 1971 i risci\u00f2 vennero banditi dalla circolazione sulle vie principali e poco pi\u00f9 tardi si cerc\u00f2 di bandirli completamente, col risultato di aver provocato una riduzione sostanziale del loro numero ma non la totale eliminazione. Una campagna particolarmente aggressiva per eliminarli fu infine attuata tra il 1990 e il 1991, ma durante la crisi economica del 1998 ci fu un ritorno degli stessi, favorito da un minore controllo e una ridotta repressione esercitati dal governo.\nIstruzione.\nGiacarta ospita diverse universit\u00e0, fra le quali la pi\u00f9 antica \u00e8 la Universitas Indonesia (UI), gran parte della quale \u00e8 stata spostata a Depok. La UI ha una lunga storia di attivismo studentesco, e molti politici e attivisti si sono laureati in questa universit\u00e0. La Jakarta International School e la Gandhi Memorial International School provvedono all'educazione di gran parte della popolazione di Giacarta offrendo un percorso di studi che inizia dalle elementari per continuare fino al liceo.\nCome citt\u00e0 pi\u00f9 grande, nonch\u00e9 capitale dell'Indonesia, Giacarta ospita un gran numero di studenti provenienti da varie parti del Paese, molti dei quali risiedono in dormitori o in famiglie. Come accade in altre grandi citt\u00e0 delle nazioni asiatiche, c'\u00e8 un ampio numero di scuole professionali che insegnano di tutto, dall'inglese come seconda lingua al cinese, dall'uso dei PC alla contabilit\u00e0, ecc.\nReligione.\nL'islam \u00e8 la religione pi\u00f9 diffusa a Giacarta: circa l'86% della popolazione si dichiara musulmana, stando al censimento effettuato nel 2010. Le altre religioni praticate sono il cristianesimo protestante col 7,5%, il buddhismo col 3,3%, il cattolicesimo col 3,15% e infine induismo 0,21% e confucianesimo 0,06%.\nNella citt\u00e0 \u00e8 presente la Moschea Istiqlal, la pi\u00f9 grande del Sud-est asiatico, con la sua capienza di persone. Poco distante dalla moschea si trova la Cattedrale di Giacarta che ospita l'arcivescovo.\nEconomia.\nL'economia di Giacarta dipende notevolmente dai servizi finanziari e commerciali e dall'industria manifatturiera. Quest'ultima opera nei campi elettronico, chimico, meccanico e automobilistico e nelle scienze biomediche.\nLa crescita economica di Giacarta nel 2007 fu del 6,44% rispetto al 5,95% dell'anno precedente, con una crescita del 15,25% nel settore delle comunicazioni, 7,81% nell'edilizia e del 6,88% nei settori commerciale, alberghiero e della ristorazione.\nNel 2007 il prodotto interno lordo locale fu di 566\u00a0trilioni di rupie (circa 56\u00a0miliardi di dollari USA). L'apporto principale al prodotto interno lordo della regione venne dai servizi finanziari e da quelli per le aziende e le propriet\u00e0 (29%); i settori commerciale, alberghiero e della ristorazione hanno contribuito insieme per il 20% e il settore manifatturiero ha contribuito per il 16%. Nel 2007 l'incremento del prodotto interno lordo locale \"pro capite\" \u00e8 stato dell'11,6% rispetto all'anno precedente.\nGovernance.\nUna nuova legge del 2007 ha proibito di dare denaro a mendicanti, attori e cantanti di strada e venditori ambulanti; ha bandito gli insediamenti di occupanti abusivi dei terreni lungo le rive dei fiumi o lungo le autostrade; ha vietato di sputare e fumare sui trasporti pubblici. Ha inoltre vietato il lavaggio dei parabrezza e la raccolta di mance per dirigere il traffico abusivamente agli incroci. I provvedimenti hanno sollevato numerose critiche per la difficolt\u00e0 di far rispettare tali norme e per il fatto che queste ignorerebbero di fatto la disperata povert\u00e0 di una gran moltitudine di abitanti della citt\u00e0.\nCopiando un provvedimento adottato sulla Singapore's Orchard Road nel 2011, l'amministrazione di Giacarta ha dichiarato che avrebbe limitato il parcheggio delle auto lungo la strada sul \"Jl Hayam Wuruk\" (\"Haram Wuruk St\") e sul \"Jl Gajah Mada\" a Giacarta centrale. Essa ha anche dichiarato che avrebbe fatto sloggiare i venditori ambulanti illegali e i mendicanti dal suolo e dalle strade nella zona. In pratica, tuttavia, queste misure hanno avuto effetti solo parziali. \nAcqua.\nDue aziende private, PALYJA e Aetra, forniscono acqua rispettivamente nella met\u00e0 occidentale e in quella orientale della citt\u00e0, come titolari di una concessione venticinquennale ottenuta nel 1998, mentre l'infrastruttura \u00e8 proprietaria di una compagnia pubblica denominata PAM Jaya.\nL'80% dell'acqua distribuita a Giacarta arriva alla citt\u00e0 attraverso il \"West Tarum Canal\", dal bacino sul fiume Citarum, sito 70\u00a0km a sud-est della citt\u00e0. La fornitura di acqua alla citt\u00e0 \u00e8 stata privatizzata dal governo dell'allora presidente Suharto nel 1998 a favore della societ\u00e0 francese Suez Environnement e dell'inglese Thames Water International. Entrambe le societ\u00e0 straniere hanno poi ceduto le loro concessioni ad aziende indonesiane. La crescita degli utenti nei primi sette anni di concessione \u00e8 stata inferiore a prima e le tariffe sono state adeguate alla crescita dell'inflazione nel periodo. Nel 2005 le tariffe vennero bloccate, facendo s\u00ec che le concessionarie private riducessero i loro investimenti.\nSecondo PALYJA, nella parte di citt\u00e0 relativa alla propria concessione, il rapporto di copertura del servizio \u00e8 aumentato dal 34% del 1998 al 59% del 2007 e al 65% nel 2010.\nSecondo i dati del \"Jakarta Water Supply Regulatory Body\", la percentuale di adesione al servizio nella met\u00e0 della citt\u00e0 servita dalla PTJ \u00e8 aumentata dal 57% nel 1998 al 67% in 2004, ma dopo si \u00e8 fermata.\nAltre fonti parlano di cifre molto pi\u00f9 modeste per le forniture domestiche, escluse le forniture tramite idranti pubblici: uno studio stima un'adesione del 25% nel 2005, mentre un'altra fonte valuta un'adesione ancora inferiore, pari al 18,5% nel 2011. Coloro che non sono allacciati all'acquedotto si riforniscono di acqua da pozzi, che danno spesso acqua salata e sono inquinati da batteri.\nTurismo.\nIl centro di Giacarta (Giacarta centrale) offre ai turisti in visita alla citt\u00e0 alcuni dei posti pi\u00f9 convenienti dove alloggiare, con un'abbondanza tale di alberghi nell'area da soddisfare tutti i budget.\nIl centro offre anche una vasta scelta di ristoranti, bar e alcuni posti dove fare shopping di qualit\u00e0, che includono Plaza Indonesia e il recente Entertainment X'nter (e'X). I turisti che invece cercano PC e altri gadget elettronici possono visitare il centro commerciale Ratu Plaza, il pi\u00f9 frequentato centro IT, situato a sud di Giacarta. La vicina Plaza Senayan invece possiede boutique di arredamenti per case, mentre il nuovo Plaza Senayan Arcadia offre diversi ristoranti chic e centri della salute.\nIl trasporto pubblico \u00e8 abbastanza coperto con la stazione principale di Gambir e la linea bus che da nord a sud, percorre Jln. Thamrin; per i tragitti non coperti dagli autobus, i taxi sono abbondanti ed economici.\nQui si pu\u00f2 anche trovare Jalan Jaksa, la strada di Giacarta pi\u00f9 frequentata dai viaggiatori con zaino in spalla.\nProblemi.\nAl pari di molte metropoli di Paesi in via di sviluppo, Giacarta ha il problema del sovraffollamento urbano. La sua popolazione \u00e8 accresciuta rapidamente da 1,2 milioni nel 1960 ai 5,8 milioni del 2000 fino agli 8,5 milioni del 2005, contando solo i residenti ufficiali.\nLa crescita troppo rapida ha superato le capacit\u00e0 del governo di poter fornire le necessit\u00e0 di base a tutti i residenti. Giacarta attrae un gran numero di visitatori tanto che la popolazione durante i week-end \u00e8 circa il doppio rispetto a quella dei giorni infrasettimanali, soprattutto per effetto dei residenti della grande periferia (Jabotabek). A causa dell'incapacit\u00e0 del governo di allestire una rete di trasporti adeguata alle dimensioni demografiche raggiunte, Giacarta deve sopportare grandi ingorghi del traffico quasi ogni giorno. Anche l'inquinamento dell'aria e lo smaltimento dei rifiuti sono due grandissimi problemi.\nDurante la stagione delle piogge, Giacarta viene spesso allagata a causa dell'intasamento di fogne, tubazioni e canali di scarico. La continua riduzione della foresta pluviale, a causa dell'avanzamento urbano, nelle zone pi\u00f9 elevate a sud di Giacarta presso Bogor e Depok contribuisce all'aumento degli eventi alluvionali.\nMedia.\nGiornali.\nGiacarta ha diversi giornali quotidiani, tra cui: \"The Jakarta Post\", \"Pos Kota\", \"Kompas\", \"Media Indonesia\".\nTelevisione.\nTelevisione governativa nazionale:\nTelevisioni indipendenti nazionali:\nTelevisioni locali di Giacarta:\nSport.\nGiacarta \u00e8 sede della popolare squadra di calcio del Persija Jakarta, che gioca regolarmente le sue partite casalinghe nello stadio di Lebak Bulus. Lo stadio pi\u00f9 grande \u00e8 il Bung Karno, che con una capienza di pi\u00f9 di posti \u00e8 uno dei pi\u00f9 grandi del mondo.\nIl complesso sportivo Senayan comprende diverse strutture, tra cui lo stadio per il calcio Gelora Bung Karno, lo Stadio Madya per l'atletica, il palazzetto dello sport di Senayan, un campo di tiro, campi da tennis e un campo pratica per il golf. Il complesso di Senayan venne costruito per ospitare i giochi asiatici del 1962."}
{"id": "205162", "revid": "436907", "url": "https://it.wikipedia.org/wiki?curid=205162", "title": "Le strade, gli amici, il concerto", "text": "Le strade, gli amici, il concerto \u00e8 il ventitreesimo album dei Nomadi, registrato live nei mesi di marzo/aprile/maggio 1997.\nDescrizione.\nSi tratta dell'ultimo album registrato con la presenza della bassista Elisa Minari e del cantante Francesco Gualerzi: entrambi, infatti, lasceranno il gruppo a fine 1997.\nIl disco contiene tre inediti: il set di tradizionali bretoni \"New Chappelle\", \"The Panda\" e \"Shovel Tongue\", \"Hasta Siempre Comandante\", che i Nomadi hanno imparato e inserito nelle scalette dopo i loro viaggi a Cuba, e \"20 de abril\" dei Celtas Cortos con i quali hanno suonato \"Le strade\" nel loro disco live \"Nos vamos en los bares\". \nLa partecipazione delle cornamuse dei Bagad Quimperle Bretagne, dei Celtas Cortos e del polistrumentista Andrea Pozzoli, che suoner\u00e0 per tutto il tour successivo come turnista, danno al disco un sound decisamente pi\u00f9 folk, rispetto al rock dei Nomadi."}
{"id": "205164", "revid": "587663", "url": "https://it.wikipedia.org/wiki?curid=205164", "title": "Evolution-X", "text": "Evolution-X (detta comunemente EvoX) \u00e8 una dashboard alternativa per la console Xbox modificata, scaricabile gratuitamente dal sito ufficiale. \nDurante i primi anni di vita della console Xbox era considerata dagli utenti una delle migliori in circolazione. Adesso \u00e8 stata sorpassata da dashboards decisamente pi\u00f9 funzionali e semplici da utilizzare, tuttavia EvoX continua a restare una delle pi\u00f9 utilizzate.\nDi seguito sono riportate le sue caratterictiche:\nTutte le impostazioni possono essere modificate a fondo tramite il file evox.ini presente nella cartella d'installazione."}
{"id": "205165", "revid": "124863163", "url": "https://it.wikipedia.org/wiki?curid=205165", "title": "Minneapolis", "text": "Minneapolis \u00e8 una citt\u00e0 degli Stati Uniti d'America, principale del Minnesota e capoluogo della contea di Hennepin. La citt\u00e0 \u00e8 situata nella parte sud-orientale del Minnesota, lungo le sponde del Mississippi poco a nord della confluenza con il fiume Minnesota.\nCon la vicina capitale dello Stato Saint Paul, forma la cosiddetta area metropolitana delle \"Twin Cities\" (citt\u00e0 gemelle), sedicesima area metropolitana pi\u00f9 popolosa degli Stati Uniti con una popolazione complessiva di oltre abitanti.\nNell'area cittadina si trovano oltre venti laghi e aree umide, le rive del Mississippi, numerosi torrenti e cascate, molti di questi sono collegati da un sistema di parchi. Fu proprio l'abbondanza di acqua a suggerire ai fondatori il nome della citt\u00e0. Il nome \"Minneapolis\" deriva infatti dall'unione dei termini \"mni\", che significa acqua in lingua Dakota e \"polis\", citt\u00e0 in greco.\nLa citt\u00e0 \u00e8 anche nota con il nomignolo di \"Citt\u00e0 dei laghi\" oppure \"Mill City\", in passato infatti l'attivit\u00e0 economica principale era la molitura del grano.\nStoria.\nFino all'arrivo degli esploratori francesi, intorno al 1680, gli unici abitanti dell'area erano i Sioux Dakota. La costruzione di Fort Snelling, edificato nel 1819 dall'esercito, incentiv\u00f2 la colonizzazione delle zone circostanti. Gli Stati Uniti fecero pressione sulla trib\u00f9 Mdewakanton dei Dakota affinch\u00e9 vendessero i loro territori per permettere l'insediamento dei coloni provenienti da est. \nLa nascita della citt\u00e0.\nNel 1856 la \"Minnesota Territorial Legislature\" autorizz\u00f2 la costruzione di un villaggio sulla riva occidentale del Mississippi, questo divenne una citt\u00e0 nel 1867, anno in cui venne attivata la ferrovia tra Minneapolis e Chicago, al 1872 risale invece la fusione con la confinante citt\u00e0 di St. Anthony situata sulla riva orientale del fiume.\nBench\u00e9 non ci fosse ancora nessuna comunit\u00e0 ad ovest delle cascate di Saint Anthony, la prima commissione della contea scelse questo sito come sede della contea di Hennepin. Furono proposti diversi nomi per la nuova localit\u00e0, il primo selezionato fu \"Albion\". Tuttavia, di fronte ad alcune reticenze, furono proposti successivamente altri nomi. Finalmente fu scelto \"Minneapolis\", dopo che un professore propose \"Minnehapolis\" al St. Anthony Express, giornale locale che pubblic\u00f2 l'idea il 5 novembre 1852, la quale fu adottata una settimana pi\u00f9 tardi.\nLa costruzione originaria della citt\u00e0 fu realizzata parallelamente al fiume che scorreva verso sud-est, allo scopo di massimizzare la quantit\u00e0 di terra che poteva essere impiegata. La crescita ulteriore di Minneapolis si svilupp\u00f2 con la realizzazione delle strade, principalmente nei sensi nord-sud ed est-ovest, permettendo cos\u00ec la nascita di numerose intersezioni (la pi\u00f9 celebre \u00e8 probabilmente quella dei \"sette angoli\" (\"seven corners\" in inglese), sul lato est del centro della citt\u00e0).\nGli sviluppi della citt\u00e0.\nDopo essersi sviluppata inizialmente grazie all'industria del legno, l'economia della citt\u00e0 si orient\u00f2 verso la trasformazione cerealicola grazie alla presenza delle Grandi Pianure nelle vicinanze. Con la nascita delle prime multinazionali del settore come General Mills o Pillsbury, Minneapolis fu spesso soprannominata \"la capitale delle industrie molitorie\" perch\u00e9 fino al 1932 fece parte della regione con la pi\u00f9 elevata produzione di grano al mondo.\nMinneapolis si espanse intorno alle cascate di Saint Anthony, le pi\u00f9 elevate del Mississippi. La forza di queste cascate alimentava numerosissimi mulini, tra il 1880 e il 1930 si raggiunse la massima espansione dello sfruttamento dell'energia idraulica. Le foreste del Minnesota settentrionale fornivano il legname lavorato dalle 17 segherie alimentate dalle cascate. Nel 1871 la riva occidentale ospitava 23 industrie tra le quali mulini per cereali, lavorazione del ferro, industrie ferroviarie e industrie per la lavorazione del cotone, del legname e cartiere. Gli agricoltori delle Grandi Pianure coltivavano il grano che veniva trasportato con i treni verso i 34 mulini gestiti da grandi aziende come Pillsbury e General Mills. Intorno al 1905, Minneapolis forniva circa il 10% della farina e del grano dell'intero paese.\nIl picco dell'attivit\u00e0 molitoria fu raggiunto tra il 1910 e il 1915, in seguito l'avvento di nuove forme di energia erose il vantaggio locale delle cascate di Saint Anthony a favore di aree pi\u00f9 vicine ai luoghi di produzione del grano. A partire dal 1930 molti mulini chiusero e i raccordi ferroviari utilizzati per alimentarli vennero smantellati.Il cuore pulsante dell'attivit\u00e0 economica cittadina divenne il distretto centrale dove sorgevano numerosi edifici amministrativi come il \"Minneapolis City Hall\" che fino al 1929 era l'edificio pi\u00f9 elevato dello Stato. A partire dalla Grande depressione si ebbe una decadenza del centro cittadino a causa della scarsa manutenzione e, dopo la seconda guerra mondiale, dello spostamento dei residenti verso aree suburbane. \nGli anni Venti e Trenta costituirono un periodo relativamente nero per la reputazione di Minneapolis con lo sviluppo del crimine organizzato e della corruzione, rappresentati dal pi\u00f9 celebre \"padrino\" dell'epoca: Kid Cann (il cui vero nome era Isadore Blumenfeld). Per rimediare a questi problemi, fu lanciato un vasto piano di rinnovamento urbano con la distruzione di circa 200 edifici (all'incirca il 40% della citt\u00e0), tanto insalubri quanto talvolta dall'architettura ricercata. Uno dei pi\u00f9 rimpianti fu il \"Metropolitan Building\", pi\u00f9 noto sotto il nome di \u00ab\"the Met\"\u00bb, che aveva raccolto numerosi sostegni (infine senza successo) relativamente alla sua conservazione. Questo evento ha in ogni caso contribuito ad una relativa presa di coscienza degli abitanti e dei dirigenti riguardo alla preservazione del patrimonio cittadino.\nBench\u00e9 non fosse mai stata ufficializzata, la segregazione razziale fra neri e bianchi era diffusa. Oggi certi problemi persistono ancora, sebbene nel 1972 fosse stato intrapreso un programma educativo per contrastarli. Mentre la diversit\u00e0 etnica si accentua, alcune comunit\u00e0 come gli Amerindi o gli Afroamericani si lamentano di essere spesso bersaglio delle discriminazioni della polizia.\nTra il 1950 e il 1960 venne praticamente raso al suolo l'intero Gateway District, l'area centrale della citt\u00e0, in seguito alla demolizione di circa 200 edifici compresi in un'area di circa 25 isolati, venne completamente ristrutturato l'assetto urbanistico della citt\u00e0 con la costruzione di nuove arterie di traffico e nuovi edifici.\nIl secondo periodo tormentato per la citt\u00e0 riguard\u00f2 gli anni Novanta, in cui il tasso di criminalit\u00e0 e la crescente influenza delle bande di strada torn\u00f2 ad aumentare considerevolmente, soprattutto nei quartieri pi\u00f9 poveri: fra loro, il quartiere \"Phillips\" fu pienamente coinvolto da questo flagello. Dopo aver raggiunto un numero record di 97 omicidi nel 1995, Minneapolis ricevette il soprannome di \"Murderapolis\" (dall'inglese \"murder\" = delitto). In origine, questo pseudonimo riguardava un magazzino di armi locali; esso fu reso popolare dal New York Times, che lo utilizz\u00f2 quando la citt\u00e0 super\u00f2 il tasso di criminalit\u00e0 per abitante di New York. Nonostante l'insicurezza sia diminuita negli anni seguenti, il termine \u00e8 talvolta ancora utilizzato nei periodi di ritorno della violenza.\nNel ventunesimo secolo.\nDisastro del ponte.\nIl 2 agosto 2007 il ponte a 8 corsie della strada statale 35W crolla in orario di punta (h18.00). Una cinquantina di autoveicoli precipitano nel Mississippi. Il bilancio \u00e8 di 12 morti e un numero imprecisato di dispersi.\nOmicidio di George Floyd.\nTra il 25 ed il 26 maggio 2020 viene diffuso via Internet un filmato ritraente l'arresto di George Floyd, afroamericano di quarantasei anni, deceduto nel corso dello stesso arresto a causa della pressione esercitata sul suo collo dal ginocchio di Derek Chauvin, uno dei quattro poliziotti intervenuti, come dimostrato dalle successive indagini: tale manovra fisica \u00e8 stata motivata da un'apparente resistenza all'arresto da parte di Floyd. Ne segue l'immediato licenziamento di tutti e quattro i poliziotti coinvolti, nonch\u00e9 la condanna dell'accaduto da parte del sindaco Jacob Frey, che ha inoltre richiesto l'incriminazione degli stessi. Lo stesso Frey ha dichiarato che la manovra adottata da Chauvin non era prevista da alcun protocollo d'azione della polizia, ed ulteriori filmati hanno dimostrato che la vittima non aveva opposto la resistenza conclamata dai poliziotti. L'opinione pubblica ha immediatamente condannato il gesto dando avvio a rivolte violente in tutta Minneapolis, prendendo d'assalto diversi negozi, oltre ad assediare l'abitazione di Chauvin, in seguito alla diffusione dei dati personali dell'uomo . L'evento ha ridato vita alle accuse di condotta razzista da parte della polizia di Minneapolis, e lo stesso vice-presidente del consiglio cittadino, Andrea Jenkins, ha riconosciuto una discriminante razzista nell'accaduto, sostenuta da diverse testate internazionali. Molti esponenti politici statunitensi, tra cui la \"speaker\" della Camera Nancy Pelosi e il governatore del Minnesota Tim Walz, hanno etichettato il decesso di Floyd come \u00abomicidio\u00bb.\nIn risposta a tali eventi, l'FBI \u00e8 stata mobilitata per compiere delle indagini sull'accaduto. L'universit\u00e0 del Minnesota ha dichiarato attraverso un comunicato di aver rotto ogni accordo contrattuale opzionale con il dipartimento di polizia di Minneapolis. La vicenda ha coinvolto anche il movimento \"Black Lives Matter\", che ha commemorato Floyd durante una manifestazione a Los Angeles il 27 maggio seguente. Il 28 maggio 2020, Walz ha mobilitato ufficialmente la Guardia nazionale per sedare i disordini; nello stesso giorno, un rivoltoso viene ucciso da un colpo d'arma da fuoco in un negozio di pegni, mentre la folla accerchia la sede del Terzo distretto della polizia di Minneapolis, appiccando un incendio che travolge l'intera struttura. Il 29 maggio 2020, poco dopo il dispiegamento di 500 militari della Guardia nazionale a Minneapolis, Chauvin viene posto in stato di arresto.\nGeografia fisica.\nClima.\nMinneapolis ha un clima continentale, tipico del Midwest settentrionale. L'inverno \u00e8 freddo in rapporto alla latitudine e relativamente secco, mentre l'estate \u00e8 calda e umida. Nella classificazione climatica di K\u00f6ppen, Minneapolis cade nella zona a clima continentale con estate calda e umida (\"Dfa\"). La citt\u00e0 sperimenta una gamma completa di precipitazioni e di eventi legati alle condizioni atmosferiche, come neve, nevischio, ghiaccio, pioggia, temporali, tornado, ondate di calore, e nebbia. La temperatura pi\u00f9 alta mai registrata a Minneapolis \u00e8 di nel luglio 1936, mentre la temperatura pi\u00f9 bassa mai registrata \u00e8 stata di , nel gennaio 1888. L'inverno pi\u00f9 nevoso \u00e8 stato il 1983-84, quando caddero di neve . Per effetto della sua posizione moderatamente settentrionale negli Stati Uniti e alla mancanza nelle vicinanze di grandi specchi d'acqua in grado di \"ingentilire\" il clima, Minneapolis \u00e8 talvolta soggetta a masse d'aria provenienti da molto a nord che portano freddo \"artico\", soprattutto durante i mesi di gennaio e febbraio. Con una temperatura media di gennaio di e una temperatura media annuale di l'area di Minneapolis-St. Paul risulta l'area metropolitana pi\u00f9 fredda degli Stati Uniti esclusa l'Alaska. D'inverno, risulta tra le metropoli pi\u00f9 fredde a livello mondiale. La media di luglio \u00e8 invece di .\nCultura.\nMusica.\nNei primi anni ottanta Minneapolis \u00e8 stata teatro di una scena Hardcore punk nella quale gruppi di punta furono H\u00fcsker D\u00fc, The Replacements e Soul Asylum, tutti fondamentali per lo sviluppo dell'Alternative rock.\nMa pi\u00f9 della scena hardcore punk, Minneapolis \u00e8 famosa nella storia della cultura musicale statunitense per avere dato i natali a Prince. A lui e a produttori di fama internazionale come Jimmy Jam e Terry Lewis si deve la nascita negli anni ottanta del passato secolo di quel fenomeno musicale, vero marchio di fabbrica, denominato \"Minneapolis Sound\".\nInfrastrutture e trasporti.\nIl principale gestore del trasporto pubblico locale \u00e8 l'azienda Metro Transit, che si occupa della gestione della rete automobilistica, dalla rete tranviaria e dal servizio ferroviario suburbano Northstar.\n\u00c8 servita dall'Aeroporto Internazionale di Minneapolis-Saint Paul-Wold-Chamberlain, connesso alla citt\u00e0 mediante la linea tranviaria blu, le strade statali MN 5, MN 77 e MN 66 e l'autostrada Interstate 494.\nSport.\nMinneapolis \u00e8 rappresentata in 3 tra le principali leghe professionistiche statunitensi:\npallacanestro femminile "}
{"id": "205166", "revid": "1305772", "url": "https://it.wikipedia.org/wiki?curid=205166", "title": "Saint Paul", "text": "Saint Paul \u00e8 una citt\u00e0 degli Stati Uniti d'America, capitale e seconda pi\u00f9 grande citt\u00e0 del Minnesota, capoluogo della contea di Ramsey.\nNel censimento del 2000 la popolazione ha raggiunto i abitanti, passati a secondo una stima del 2018. La citt\u00e0 \u00e8 situata quasi esattamente sul 45\u00ba parallelo nord (il punto dove passa il parallelo \u00e8 segnalato da una lastra in pietra).\n\u00c8 conosciuta insieme a Minneapolis, sita sulla sponda opposta del Mississippi, come una delle \"Twin Cities\" (\"citt\u00e0 gemelle\"), ma se ne distingue per una maggiore conservazione delle architetture tradizionali in luogo dei moderni grattacieli.\nIl motto della citt\u00e0 \u00e8 \"Where Goodness Inspire Greatness\" (\"Dove la qualit\u00e0 ispira la grandezza\").\nStoria.\nTra il 1819 e il 1825, alla confluenza del fiume Minnesota nel Mississippi, fu costruito dal 5\u00ba reggimento di fanteria dell'esercito statunitense un forte (Fort Snelling), che faceva parte di una catena di fortini posti a controllo della frontiera nord-occidentale tra il fiume Missouri e il lago Michigan.\nI soldati costruirono strade, costruirono mulini alle cascate di Sant'Antonio e dissodarono il terreno. Entrarono in contatto con le trib\u00f9 native americane dei Dakota e degli Ojibway (o Chippewa o Anishinabe), con cui stabilirono commerci. Presso il forte stabilirono le loro sedi le compagnie che commerciavano in pellicce e vi fu creato un piccolo stanziamento a Mendota per gli impiegati e per le loro famiglie. Qui si fermavano per ottenere provviste e alloggio i viaggiatori provenienti dall'est e vi si rifugiarono gli immigrati svizzeri, scozzesi e francesi delle fallite colonie di Lord Selkirk in Canada.\nIn seguito alla creazione di un commercio illegale di alcolici, nel 1839 gli immigrati furono costretti dall'esercito a stanziarsi poco pi\u00f9 a valle lungo il fiume e l'insediamento (\"Pig's Eye\") crebbe divenendo la citt\u00e0 di Saint Paul. La citt\u00e0 prese il nome da una prima cappella in legno costruita nel 1841 dal sacerdote cattolico Lucien Galtier, che la dedic\u00f2 a san Paolo.\nNel 1849 la citt\u00e0 divenne la capitale del nuovo \"territorio\" del Minnesota (ammesso nell'Unione come 32\u00ba stato nel 1858).\nI commerci si svilupparono con il trasporto fluviale su battelli, sostituiti a partire dal 1870 dalla ferrovia.\nQuartieri.\nLa citt\u00e0 ha ricevuto la definizione di \"quindici piccole citt\u00e0 con un solo sindaco\" per i suoi ben caratterizzati quartieri, qui elencati da nord a sud e da ovest ad est:\nMonumenti e luoghi d'interesse.\nCattedrale di San Paolo.\nLa cattedrale di San Paolo (\"Cathedral of Saint Paul\"), fu costruita nel 1905 dall'architetto francese Emmanuel Louis Masqueray, per volere dell'arcivescovo John Ireland, ed \u00e8 il quarto edificio che svolse le funzioni di cattedrale.\nLa prima cappella (\"Chapel on the Bluff\") di Galtier fu ricostruita dal suo successore, Augustine Ravoux, raddoppiandone le dimensioni nel 1844. La cappella divenne ufficialmente la prima \"cattedrale\" di San Paolo nel 1851 quando si insedi\u00f2 il primo vescovo, Joseph Cretin.\nLa sede episcopale fu tuttavia trasferita nello stesso anno al secondo piano di un edificio nel centro cittadino.\nI lavori per una nuova chiesa in pietra furono iniziati nel 1854, ma in seguito alla morte del vescovo e per il crollo finanziario del 1857, il progetto fu modificato eliminando tutte le decorazioni e il campanile e la chiesa venne inaugurata nel 1858.\nLa nuova grandiosa cattedrale venne costruita in granito proveniente da Saint Cloud, sulla collina di \"Summit Hill\", che domina la citt\u00e0. Ha forme architettoniche neorinascimentali, con grande cupola sormontata da una lanterna, che raggiunge oltre di altezza. La facciata \u00e8 fiancheggiata da torri laterali.\nL'interno, con pianta a croce greca \u00e8 illuminato dalle venti finestre della cupola e dai rosoni del transetto. In seguito alla morte dell'architetto nel 1917 la decorazione interna fu completata da altri. All'architetto Whitney Warren si deve l'altare principale, sormontato da un baldacchino.\nNell'abside dietro l'altare si aprono le sei cappelle del \"Shrine of the Nations\" (\"santuario delle Nazioni\"), ciascuna delle quali \u00e8 dedicata al santo patrono del luogo di provenienza dei principali gruppi di immigrati (sant'Antonio di Padova per l'Italia, san Giovanni Battista per la Francia e il Canada, san Patrizio per l'Irlanda, san Bonifacio per la Germania, i santi Cirillo e Metodio per le nazioni slave e santa Teresa, protettrice delle missioni.\nLe quattro cappelle laterali furono completate tra il 1914 e il 1933 e sono dedicate a san Pietro, al Sacro Cuore di Ges\u00f9, a san Giuseppe, e alla Vergine Maria.\nLa decorazione \u00e8 completata da affreschi, dipinti, mosaici e vetrate.\n\"Campidoglio\" dello stato del Minnesota.\nLa sede del governo dello stato del Minnesota (\"Minnesota State Capitol\") fu inaugurata nel 1905.\nLa prima sede era stata costruita nel 1853 in \"Cedar Street\" e fu distrutta da un incendio nel 1881 e rimpiazzata da un edificio in stile vittoriano in mattoni rossi, dotata di una torre. La struttura, ritenuta inadeguata come sede del governo dello stato, venne ancora utilizzata come edificio pubblico fino al 1937, quando fu demolita.\nNel 1895 fu bandito un concorso per l'edificazione di un nuovo \"Campidoglio\" sulla collina di \"Wabasha Hill\", a nord del centro cittadino. Il concorso fu vinto dall'architetto Cass Gilbert.\nL'edificio \u00e8 coronato da una cupola che riprende le forme di quella del Campidoglio federale di Washington e della cupola michelangiolesca della Basilica di San Pietro in Vaticano.\nL'architetto utilizz\u00f2 lo scuro granito del Minnesota per le parti inferiori e la locale pietra di Kasota per l'interno, ma insist\u00e9 nell'utilizzo del marmo bianco proveniente dalla Georgia per la parte superiore e la cupola. Disegn\u00f2 inoltre personalmente la maggior parte dei particolari, compreso l'arredamento. Sin dalla progettazione erano comprese l'illuminazione elettrica e le linee telefoniche.\nAlla decorazione dell'edificio lavorarono numerosi scultori: alla base della cupola si trova il gruppo del \"Progresso dello Stato\" (\"Progress of the State\"), conosciuto anche come la \"Quadriga\", di Daniel Fester French e di Edward Potter.\nDal 1972 l'edificio \u00e8 classificato come \"National Historic Landmark\" e dal 1969 la parte artistica \u00e8 gestita dalla \"Minnesota Historical Society\".\n\"Landmark Center\".\nL'antico edificio del tribunale federale, costruito nel 1902, divenne nel, divenuto quindi l'ufficio postale centrale, fu salvato dalla demolizione, restaurato e riaperto al pubblico nel 1978 e oggi viene utilizzato per concerti e spettacoli. \u00c8 inserito nel \"Registro nazionale dei luoghi storici\" (\"National Register of Historic Places\").\nNella \"Landmark Plaza\" si trovano le statue in bronzo a grandezza naturale dei principali personaggi dei Peanuts, come omaggio a Charles Schulz, nato nella citt\u00e0 di Saint Paul.\nBiblioteca pubblica cittadina.\nL'edificio della Biblioteca pubblica (\"Saint Paul Public Library\") fu costruito nel 1917 e fa parte del \"Registro nazionale dei luoghi storici\".\nUna prima sala di lettura privata apr\u00ec nel 1856 e nel 1882 la collezione di libri fu presa in carico dal consiglio municipale, che istitu\u00ec la \"Biblioteca pubblica di Saint Paul\". Nel 1900 la biblioteca fu trasferita nel vecchio edificio del Mercato (\"Market Hall\"), ma la biblioteca con tutti i libri and\u00f2 completamente distrutta da un incendio nel 1915.\nNe 1909 era gi\u00e0 stata presa la decisione di costruire un nuovo edificio e fu scelta la localizzazione. Nel 1912 fu scelto per l'edificazione l'architetto Electus Litchfield. Il suo progetto fu influenzato dalla Biblioteca J.P.Morgan di New York, che era stata completata solo sei anni prima. L'edificio, in stile neorinascimentale, con finestre ad arco e utilizzo degli ordini classici. Lo stile si estende anche agli ambienti interni. L'esterno \u00e8 rivestito in marmo del Tennessee.\nMunicipio e tribunale della contea di Ramsey.\nL'edificio (\"Saint Paul City Hall and Ramsey County Courthouse\") fu costruito tra il 1930 e il 1932 dagli architetti Holabird and Root di Chicago, and Ellerbe and Company di Saint Paul. La costruzione era stata finanziata con un prestito pubblico nel 1928 e la caduta dei prezzi dopo il crollo della borsa l'anno seguente resero possibile una ricca decorazione.\nL'esterno \u00e8 costruito nello stile \"americano perpendicolare\", con la torre centrale sopra un basamento a tre piani, la cui altezza \u00e8 accentuata dalle sottili linee verticali scure e continue delle finestre. L'ingresso principale \u00e8 decorato dai rilievi dello scultore Lee Lawrie.\nL'interno \u00e8 decorato nello stile dell'Art d\u00e9co. Vi \u00e8 ospitato il memoriale (\"Memorial Hall\") per i caduti della contea di Ramsey nelle guerre del XX secolo. La sala, che si estende in altezza per i tre piani del basamento, ospita la scultura della \"Visione di Pace\" (\"Vision of Peace\") dello scultore svedese Carl Milles, che rappresenta cinque nativi americani seduti in circolo con i loro calumet, dal cui fumo sorge un \"dio della pace\". La scultura, alta circa 11 metri \u00e8 stata intagliata in onice del Messico e consiste di 98 pezzi fissati su un sostegno centrale. La statua \u00e8 del 1936 e ricevette il suo nome ufficialmente nel 1994.\nMuseo della scienza del Minnesota.\nIl museo (\"Science Museum of Minnesota\"), situato nel centro cittadino, sulle rive del fiume Mississippi, comprende sezioni di archeologia e etnologia, di biologia (mammiferi, insetti, uccelli), di paleontologia, di ecologia fluviale e lacustre e di biologia marina.\nIl museo fu creato nel 1907, come \"Saint Paul Institute, raccogliendo le collezioni di interesse scientifico della \"Saint Paul Academy of Natural Sciences, fondata nel 1870. Dal 1933 il museo condusse ricerche in proprio, arricchendo le collezioni, con scavi archeologici negli anni 1950 e 1970 e spedizioni paleontologiche (dal 1959) e biologiche (negli anni 1970).\nAttualmente il museo ha circa oggetti, che vengono esposti a rotazione.\nCentro per la storia del Minnesota.\nIl centro (\"Minnesota History Center\"), aperto nel 1992, ospita un museo che espone le collezioni della \"Minnesota Historical Society\", una biblioteca e aule per conferenze. \u00c8 possibile inoltre assistere a spettacoli multimediali.\nL'edificio \u00e8 sorto al posto di palazzi di abitazione che furono eliminati nel rinnovamento urbano degli anni 1960 e su parte della \"Summit Avenue\". \u00c8 opera degli architetti Hammel, Green e Abrahamson\nIl centro ospita numerose opere d'arte appositamente realizzate:\nMuseo dei bambini del Minnesota.\nIl museo (\"Minnesota Children's Museum\") fu fondato nel 1981 da Marialice Harwood, Kate Donaldson e Suzanne Payne nel centro cittadino e si spost\u00f2 quindi nel 1985 in una vecchia officina nella piazza di \"Bandana Square\". In seguito alla continua crescita dei visitatori nel 1995 fu nuovamente spostato in un nuovo edificio appositamente costruito nel centro cittadino.\nIl museo consiste in una serie di percorsi dove i bambini fino ai dieci anni possono esplorare in sicurezza, per esempio un formicaio gigante, e imparare giocando.\nParco regionale dell'Isola Harriet.\nIl parco (\"Harriet Island Regional Park\") \u00e8 situato su quella che era un'isola nel fiume Mississippi, chiamata isola Wakan o isola degli Spiriti dai Dakota. Successivamente l'isola prese il nome di Harriet Bishop, la prima insegnante di scuola, giunta a Saint Paul nel 1847.\nIl parco venne fondato nel 1900 da Justus Ohage, che acquist\u00f2 l'isola per mezzo di una colletta popolare e vi allest\u00ec giardini, sentieri e stabilimenti per i bagni nel fiume (che furono proibiti dal 1920), giochi per bambini e un piccolo zoo (poi spostato nel 1930).\nIl parco venne danneggiato ripetutamente dalle alluvioni del fiume. Nel 1949 fu riempito lo stretto canale che separava l'isola dalla terraferma sulla riva occidentale del fiume. Nel 1964 furono costruiti i primi argini contro le alluvioni, pi\u00f9 tardi ancora rinforzati. Il parco \u00e8 stato risistemato e riaperto nel 2000.\nVi si tengono concerti all'aperto e in inverno il \"Winter Carnival Ice Castle\".\nSport.\nLa citt\u00e0 \u00e8 rappresentata in 2 delle principali leghe professionistiche:\nVi \u00e8 inoltre una squadra di baseball della lega minore (\"Saint Paul Saints\").\nInfrastrutture e trasporti.\nLa maggior parte dei cittadini di Saint Paul utilizza la propria automobile privata per muoversi nella regione. Esiste tuttavia anche un sistema di linee di autobus (\"Metro Transit\"). La stessa azienda di trasporti gestisce anche una linea di ferrovia leggera che collega il centro e i quartieri sud di Minneapolis con i sobborghi meridionali di Saint Paul: dalle stazioni ferroviarie linee di autobus collegano la linea con gli altri quartieri cittadini. Ci si aspetta che la linea finisca con il collegare i centri cittadini di Minneapolis e di Saint Paul.\nNel centro cittadino molti edifici sono collegati da passaggi sopraelevati e i pedoni possono passare a piedi dall'uno all'altro, senza uscire. Un altro sistema di trasporto che sta guadagnando una popolarit\u00e0 sempre crescente \u00e8 la bicicletta, soprattutto a seguito dell'ampliamento delle piste ciclabili nell'intera area metropolitana.\nIl tracciato delle vie intorno al centro cittadino ha spesso suscitato lamentele a causa del sistema a griglia spezzata, con alcune vie provenienti dalla curva formata dal Mississippi che si trovano non allineate con gli assi centrali dei vecchi quartieri. Anche fuori dal centro rappresenta un elemento insolito che le vie abbiano un nome invece che semplicemente un numero.\nDue strade interstatali servono la citt\u00e0: lInterstate 35E in senso nord-sud e l'Interstate 94 in senso est-ovest.\nIl trasporto aereo si svolge nell'Aeroporto Internazionale di Minneapolis-Saint Paul, servito principalmente dalla Delta Air Lines.\nAmministrazione.\nGemellaggi.\nSaint Paul \u00e8 gemellata con le seguenti citt\u00e0:"}
{"id": "205167", "revid": "21371", "url": "https://it.wikipedia.org/wiki?curid=205167", "title": "Campionato Italiano (hockey su ghiaccio)", "text": ""}
{"id": "205168", "revid": "1480390", "url": "https://it.wikipedia.org/wiki?curid=205168", "title": "Sapporo", "text": " \u00e8 una citt\u00e0 giapponese di circa abitanti, capoluogo della prefettura di Hokkaid\u014d e quinta citt\u00e0 per grandezza del Giappone. Fa parte della sottoprefettura di Ishikari, situata nella zona sud-occidentale dell'isola di Hokkaid\u014d.\nSapporo \u00e8 nota fuori dal Giappone per aver ospitato le Olimpiadi Invernali del 1972, le prime tenutesi in Asia, e per il famoso Festival della neve che attira oltre 2 milioni di turisti da tutto il mondo. La citt\u00e0 \u00e8 anche conosciuta per le birrerie Sapporo, che prendono il nome dalla citt\u00e0 stessa, e dai biscotti Shiroi Koibito, il classico souvenir acquistato da chi visita la citt\u00e0.\nGeografia fisica.\nSapporo \u00e8 situata nella parte sud-ovest della pianura Ishikari e in parte della pianura alluvionale del Toyohira, un torrente affluente del fiume Ishikari. Oltre che da questi due corsi d'acqua, il territorio comunale \u00e8 attraversato dal fiume S\u014dsei. Le circoscrizioni pi\u00f9 occidentali arrivano quasi a toccare le spiagge del mar del Giappone. La parte occidentale e meridionale della citt\u00e0 \u00e8 occupata da una serie di rilievi tra cui i monti Teine, Maruyama e Moiwa.\nAspetto urbanistico.\nA differenza di altre citt\u00e0 giapponesi che, pur presentando un aspetto moderno, hanno origini antiche, Sapporo \u00e8 di recente fondazione e non vi sono particolari monumenti storici o templi antichi. Nella zona dove sorge Sapporo, sono da secoli stanziati gli indigeni ainu, che in quest'area costruirono vari villaggi, ma mai una vera citt\u00e0.\nLa moderna Sapporo fu progettata nel 1871 (periodo in cui l'isola cominci\u00f2 a subire una forte immigrazione) con l'aiuto di alcuni urbanisti americani, che collaborarono alla stesura del progetto e alla costruzione della citt\u00e0. Ne \u00e8 risultata una citt\u00e0 dove muoversi \u00e8 insolitamente semplice: a differenza di altre localit\u00e0 del Giappone, gli indirizzi seguono una griglia di numerazione molto chiara (la stazione ferroviaria, per esempio, si trova a Nord 5, Ovest 3).\nSapporo possiede molti parchi, fra cui il Parco \u014cd\u014dri situato nel cuore della citt\u00e0, attraversato da esso da est a ovest, comprendente prati, alberi, monumenti e fontane. Il parco ospita una lunga serie di eventi e festival in tutti i periodi dell'anno, fra cui il \"Festival della neve di Sapporo\", una fiabesca mostra a cielo aperto di sculture di ghiaccio. Il parco Moerenuma \u00e8 uno dei pi\u00f9 grandi della citt\u00e0 e fu costruito grazie al piano urbanistico di Isamu Noguchi, un architetto urbano nippo-americano.\nClima.\nSapporo ha un clima continentale di tipo umido (Koppen \"Dfa\") con una grande escursione termica fra l'estate e l'inverno. Le estati generalmente sono tiepide ma non molto umide, e gli inverni sono freddi considerata la latitudine unita alla bassa elevazione e assai nevosi traendo umidit\u00e0 dal mare. Con una media di 630\u00a0cm di precipitazione nevosa annua, \u00e8 una delle poche grandi metropoli del mondo con tale quantit\u00e0 di neve, e questo permette a Sapporo di tenere ogni anno il suo festival della neve. La quantit\u00e0 annuale media di precipitazioni \u00e8 di 1100\u00a0mm, e la temperatura annuale media \u00e8 di 8,5\u00a0\u00b0C.\nOrigini del nome.\nIl nome Sapporo deriva da \"sat poro pet\" (\u30b5\u30c3\u30fb\u30dd\u30ed\u30fb\u30da\u30c3) della lingua ainu, che pu\u00f2 essere tradotto come \"grande fiume asciutto\".\nStoria.\nLe origini nell'800.\nPrima della fondazione della citt\u00e0, l'area occupata da Sapporo (nota come pianura di Ishikari) era colonizzata da diverse trib\u00f9 indigene Ainu. Nel 1866, con il termine del periodo Edo inizi\u00f2 la realizzazione di un canale lungo l'area, incoraggiando i lavoratori a stabilirsi nella zona.\nIl 1868 \u00e8 generalmente considerato l'anno di fondazione della citt\u00e0, quando l'allora neonato governo Meiji reput\u00f2 la posizione di Hakodate, all'epoca il capoluogo dell'Hokkaid\u014d, in una posizione poco centrale, e quindi inadatta a svolgere il ruolo per lo sviluppo e la difesa dell'isola. Questo port\u00f2 alla decisione di creare la nuova capitale per l'isola nella pianura di Ishikari, una posizione pi\u00f9 unica che rara nella montagnosa Hokkaido.\nDurante il 1870-1871 Kuroda Kiyotaka, il vicepresidente della commissione per lo sviluppo dell'Hokkaido, chiese aiuto al governo statunitense per la pianificazione urbanistica dell'area. Conseguentemente, Horace Capron, il segretario dell'Agricoltura degli Stati Uniti d'America divenne un oyatoi gaikokujin (figura di esperto straniero molto ricercato nel Giappone in fase di apertura all'occidente). Grazie al piano di Capron, Sapporo si svilupp\u00f2 in modo molto simile a una citt\u00e0 americana, con uno schema a griglia e vie intersecantisi ad angolo retto formanti isolati.\nNel frattempo l'espansione del Giappone nell'isola di Hokkaido continuava, principalmente grazie al movimento migratorio proveniente dallo Honshu, e questo non fece altro che aumentare la prosperit\u00e0 dell'Hokkaido al punto che la commissione per lo sviluppo si rivel\u00f2 non pi\u00f9 necessaria, e venne quindi abolita nel 1882.\nEdwin Dun (O-yatoi gaikokujin) arriv\u00f2 a Sapporo per aprire fattorie per pecore e bovini nel 1876. Egli illustr\u00f2 anche i benefici dell'allevamento suino e la produzione di burro, formaggio, prosciutto e insaccati. Spos\u00f2 una donna giapponese e dopo essere tornato negli Stati Uniti nel 1883, ritorn\u00f2 in Giappone come segretario governativo.\nWilliam S. Clark (O-yatoi gaikokujin), il presidente del Massachusetts Agricultural College (l'attuale University of Massachusetts Amherst) divenne il vicepresidente fondatore del Collegio Agricolo di Sapporo (che sarebbe divenuto in seguito l'Universit\u00e0 dell'Hokkaido) per otto mesi dal 1876 al 1877. Fu docente di materie accademiche scientifiche e insegn\u00f2 dottrine e principi cristiani alle prime classi che entrarono nell'istituto.\nNel 1880 l'intera area di Sapporo venne chiamata \"Sapporo-ku\" (quartiere di Sapporo), e venne realizzata una ferrovia fra Sapporo e Temiya Otaru. In questo anno venne creato, vicino al parco di \u014cd\u014dri, l'H\u014dheikan, un hotel e residenza per i visitatori ufficiali e i dignitari. Fu poi spostato al Parco Nakajima dove rimane tutt'oggi. Due anni dopo, con l'abolizione del Kaitaku-shi, l'Hokkaido venne diviso in tre prefetture: Hakodate, Sapporo e Nemuro. Il nome del distretto urbano a Sapporo rimase Sapporo-ku, mentre il resto dell'area periurbana venne chiamato \"Sapporo-gun\". L'edificio governativo di Sapporo venne posizionato nel distretto urbano.\nLe tre nuove prefetture di Sapporo, Hakodate e Nemuro furono abolite nel 1886 e nel 1888 venne costruito l'Ufficio governativo dell'Hokkaido, un edificio in stile neo-barocco americano in mattoni rossi. L'ultima squadra del Tonden-hei, i primi pionieri che colonizzarono l'isola, si stanziarono dove ora si trova l'area di Tonden, nel quartiere di Kita-ku.\nSapporo-ku amministr\u00f2 la circostante area di Sapporo-gun fino al 1899 quando il nuovo sistema di distretti venne annunciato. Dopo quell'anno, Sapporo-ku aveva un potere leggermente pi\u00f9 grande di quello delle cittadine, ma pi\u00f9 piccolo delle citt\u00e0. Oltre a Sapporo-ku, nell'Hokkaido dell'epoca erano presenti anche Hakodate-ku e Otaru-ku.\nStoria contemporanea ('900).\nNel 1907 venne fondata a Sendai nella prefettura di Miyagi l'Universit\u00e0 Imperiale del T\u014dhoku, e il Collegio Agricolo di Sapporo fu controllato da questa. In questi anni furono fondati diversi villaggi, fra cui Sapporo-gun, Naebo, Kami Shiroishi e i distretti del Tonden-hei, ma furono integrati con Sapporo-ku nel 1910.\nNel 1918 venne inaugurato il tram di Sapporo, e venne fondata l'Universit\u00e0 Imperiale dell'Hokkaid\u014d, una delle sette universit\u00e0 imperiali del Giappone. Fu anche completata in questi anni la ferrovia J\u014dzankei, che sar\u00e0 poi chiusa nel 1969.\nNel 1922 il governo di Tokyo annunci\u00f2 il nuovo sistema amministrativo da utilizzarsi, e Sapporo-ku divenne la Citt\u00e0 di Sapporo. Nel 1930 fu inaugurato il servizio di autobus urbano a Sapporo, e nel 1937 la citt\u00e0 venne designata come ospite per i giochi olimpici invernali 1940, manifestazione mai tenutasi per lo scoppio della seconda guerra mondiale. Nel 1940 il villaggio di Maruyama venne integrato come parte del quartiere di Ch\u016b\u014d-ku in 1940, e due anni dopo venne realizzato l'Aeroporto di Okadama.\nDurante gli ultimi giorni della Seconda Guerra Mondiale, il 14 e 15 luglio 1945 30 B-29 Superfortress delle forze Alleate bombardarono con 889 tonnellate di esplosivi incendiari la citt\u00e0 durante l'ora di pranzo. A causa dell'attacco perirono 190 persone, 6788 vennero ferite e circa 78.000 rimasero senza abitazione. Oltre alle perdite umane, molte strutture furono distrutte o date alle fiamme, e il 17,5% della citt\u00e0 fu distrutto. Dopo la guerra Sapporo fu comunque ricostruita.\nIl primo Festival della neve di Sapporo si tenne nel 1950. Nello stesso anno il villaggio di Shiroishi venne integrato con la citt\u00e0, divenendo parte di Shiroishi-ku e di Atsubetsu-ku. Nel 1955 la cittadina di Kotoni e tutto il villaggio di Sapporo e quello di Shinoro furono assorbiti dalla citt\u00e0 di Sapporo, e divennero parte dei quartieri di Ch\u016b\u014d-ku, Kita-ku, Higashi-ku, Nishi-ku e Teine-ku. L'espansione della citt\u00e0 continu\u00f2 negli anni '60 con l'istituzione dei quartieri di Toyohira-ku e Kiyota-ku.\nNel 1968 si tenne la cerimonia commemorativa per i 100 anni dalla fondazione della citt\u00e0. Nel 1971 fu inaugurata la metropolitana di Sapporo, rendendo la citt\u00e0 la quarta in Giappone ad aver realizzato una metropolitana. Dal 3 al 13 febbraio 1972 vennero finalmente aperte le Olimpiadi invernali 1972, le prime a tenersi in Asia. Lo stesso anno Sapporo divenne una delle citt\u00e0 designate per ordinanza governativa, e vennero istituiti 7 quartieri. L'ultima performance della cantante Maria Callas si tenne a Sapporo, nell'Hokkaido Koseinenkin Kaikan l'11 novembre 1974. La metropolitana intanto veniva espansa con l'apertura della linea T\u014dzai nel 1976 e della linea T\u014dho nel 1988. L'anno seguente i quartieri di Atsubetsu-ku e Teine-ku furono separati da Shiroishi-ku e Nishi-ku.\nGli anni novanta videro l'inizio degli eventi annuali nella citt\u00e0, con il Pacific Music Festival nel 1990, lo Yosakoi S\u014dran Festival nel 1992.\nIl Consadole Sapporo, un club calcistico professionistica venne fondato nel 1996, e l'anno seguente il quartiere di Kiyota-ku fu diviso da Toyohira-ku. Lo stesso anno la Banca Hokkaido Takushoku, una banca nata in Hokkaid\u014d e basata a Odori, and\u00f2 in bancarotta.\nStoria contemporanea (anni 2000).\nNel 2001 venne completata la costruzione del Sapporo Dome, e l'anno dopo ospit\u00f2 tre partite dei Mondiali di calcio 2002: Germania - Arabia Saudita, Argentina - Inghilterra e Italia - Ecuador, tutte del primo girone. Nel 2003 venne eletto l'attuale sindaco della citt\u00e0, Fumio Ueda. Nel 2004 Sapporo divenne ospite della squadra Hokkaido Nippon Ham Fighters del Baseball professionistico giapponese, che vinse il campionato giapponese nel 2006, e la parata celebrativa venne tenuta nel febbraio 2007 presso la strada di Ekimae-D\u014dri (un viale di fronte alla stazione centrale).\nNel 2008 si tenne in Hokkaido il 34\u00ba summit del G8 presso T\u014dyako, e un gruppo di no global protest\u00f2 nel cuore della citt\u00e0. Arrivarono in rinforzo poliziotti da tutto il Giappone, e durante le rimostranze vennero arrestate quattro persone.\nSuddivisione amministrativa.\nSapporo, come tutte le citt\u00e0 giapponesi oltre i 500.000 abitanti, \u00e8 divisa in distretti denominati \"ku\". Sapporo ne possiede 10.\nCultura.\nSapporo \u00e8 una delle citt\u00e0 maggiormente a vocazione turistica del Giappone, con un numero di visitatori che ha raggiunto nel 2006 i 14.104.000, con un incremento del 5,9% rispetto all'anno precedente. Il 2006 \u00e8 anche stato il primo anno in cui i turisti hanno superato la quota dei 14 milioni.\nCucina.\nSapporo \u00e8 conosciuta come il luogo di nascita del \"miso ramen\", un piatto di noodle ramen creato usando il miso. Il Kouraku Ramen Meitengai era una via nei pressi di Susukino contenente diversi ristoranti di ramen creata nel 1951, ma l'area fu demolita per dei progetti per le olimpiadi, ma venne poi ripristinata.\nDal 1966 una compagnia chiamata Sanyo Foods inizi\u00f2 a vendere ramen istantaneo con il brand name di \"Sapporo Ichiban\". Nel 2001 il Ramen di Sapporo venne inserito nella lista dei patrimoni dell'Hokkaido, assieme ai ramen di Asahikawa e di Hakodate. Il 1\u00ba ottobre 2004 \u00e8 stata inaugurata presso il 10\u00ba piano del Sapporo Esta, un centro commerciale collegato con la stazione di Sapporo, la Sapporo Ramen Republic, un parco tematico dedicato al ramen con diversi ristoranti che propongono i ramen pi\u00f9 disparati.\nFra le altre specialit\u00e0 Sapporo annovera anche il \"Soup curry\", una zuppa di curry pi\u00f9 o meno piccante dalla consistenza liquida con vegetali vari e pollo. Anche Sapporo Sweets, una ditta dolciaria locale \u00e8 famosa per i suoi prodotti utilizzati con materie prime dell'isola; ogni anno si tiene la Sapporo Sweets Competition.. Altre specialit\u00e0 sono il \"jinjisukan\" (il nome deriva da Gengis Khan), un piatto a base di carne di agnello, lo Haksup, una variet\u00e0 locale di mora, e il cocomero.\nArte.\nIl Sapporo Concert Hall Kitara \u00e8 il principale teatro della citt\u00e0, situato nel parco Nakajima. Qui si esibisce l'Orchestra sinfonica di Sapporo, un gruppo professionale nato nel 1961. Un altro conosciuto teatro \u00e8 quello all'aperto del Sapporo Artpark, situato nel quartiere di Minami-ku e contenente anche un museo d'arte e la vecchia abitazione di Takeo Arishima. Il Pacific Music Festival (PMF) \u00e8 un evento fisso, che si tiene in entrambi gli impianti, nato nel 1990 da un'idea di Leonard Bernstein. Altri musei di Sapporo sono il Museo d'arte moderna dell'Hokkaido, il Museo della letteratura dell'Hokkaido, il Museo della scultura e il Museo d'arte Migishi Kotaro. Nel parco Makomanai si trova anche il Museo del Salmone, e mostra molto materiale relativo alla vita e all'ecologia dei salmoni. Infine, l'acquario Sunpiazza si trova vicino al centro per la scienza di Sapporo ad Atsubetsu.\nEventi.\nFestival della neve di Sapporo.\nAnnualmente la citt\u00e0 di Sapporo ospita uno dei maggiori eventi invernali in Giappone: il Festival della neve di Sapporo, una manifestazione della durata di sette giorni, che vede la partecipazione di artisti di tutto il mondo impegnati in una gara per la realizzazione di sculture di ghiaccio.\nEconomia.\nL'economia di Sapporo \u00e8 dominata dal settore terziario. Le principali industrie sono quelle dell'informatica, della vendita al dettaglio e del turismo, in quanto Sapporo \u00e8 un'importante destinazione per gli sport invernali e per i viaggi estivi, grazie al suo clima mite in estate.\nPer l'Hokkaido rappresenta un centro di produzione essenziale, con vari prodotti legati all'alimentazione, il metallo e l'acciaio, le bibite e la carta. In citt\u00e0 si produce la birra Sapporo che \u00e8 famosa per la sua qualit\u00e0 ed \u00e8 la pi\u00f9 venduta tra le birre giapponesi.\nLa compagnia aerea Hokkaido International Airlines (Air Do) ha la sua sede nel quartiere di Ch\u016b\u014d-ku.\nTurismo.\nA Sapporo si trovano diversi monumenti storici, cos\u00ec come centri commerciali e parchi che attirano molti turisti ogni anno. Fra i monumenti storici sono da menzionare l'Ex Ufficio governativo dell'Hokkaido, la torre dell'orologio, il Santuario dell'Hokkaido (Hokkaid\u014d Jing\u016b) e la torre televisiva.\nIl birrificio Sapporo era in origine il luogo di produzione della famosa birra, ma ora \u00e8 un grandissimo centro commerciale con negozi, ristoranti, uffici e un cinema multiplex. Un'altra ex fabbrica \u00e8 invece stata trasformata nel museo della birra di Sapporo, che fa parte del Sapporo Garden Park e ospita i . The Sapporo City Archive Museum.\nAltri edifici interessanti sono il memoriale di Edwin Dun e altre costruzioni dentro il campus dell'Universit\u00e0 dell'Hokkaido. Essi fanno parte della lista delle propriet\u00e0 culturali della citt\u00e0.\nCi sono due musei d'arte a Sapporo. Il Museo d'arte Miyanomori ha la pi\u00f9 grande collezione di Christo e Jeanne-Claude in Asia e Oceania. Fra gli altri artisti presentati abbiamo Lucio Fontana, Frank Stella, Jasper Johns, Lee Ufan, Guillaume Bottazzi e Kumi Sugai. Il Museo d'arte moderna dell'Hokkaido presenta per lo pi\u00f9 artisti locali come Eien Iwahashi, Kinjiro Kida, Nissho Kanda, Tamako Kataoka e specialmente gli oggetti in vetro dell'Scuola di Parigi.\nLa Sapporo JR Tower \u00e8 un grattacielo di 38 piani realizzato sulla stazione di Sapporo con un osservatorio panoramico all'ultimo piano. Nel 2006 \u00e8 stato visitato da 311.815 persone. La Torre TV di Sapporo si trova all'estremo orientale del parco \u014cd\u014dri, ed \u00e8 una delle pi\u00f9 interessanti architetture moderne della citt\u00e0. Anche qui \u00e8 presente un osservatorio panoramico che permette di osservare tutto il parco e la citt\u00e0 circostante.\nSusukino \u00e8 il principale quartiere della vita notturna di Sapporo e alcune delle sue attrazioni sono il Sapporo Ramen Yokocho, il Norubesa (un edificio con un'enorme ruota panoramica sul tetto) e un'infinit\u00e0 di ristoranti, discoteche, bar e intrattenimenti per adulti. Il quartiere contiene anche il Tanuki K\u014dji, un'area pedonale al coperto con diversi negozi e ristoranti, la pi\u00f9 antica della citt\u00e0 di questo genere. A Minami-ku, il distretto di J\u014dzankei contiene molti hotel e centri benessere, con saune e sorgenti termali.\nOltre a tutto ci\u00f2 Sapporo offre diversi parchi:\nInfrastrutture e trasporti.\nSapporo \u00e8 il cuore dei trasporti dell'isola di Hokkaid\u014d, e il principale punto di collegamento fra l'isola e il resto del Giappone. Per spostarsi in citt\u00e0, oltre che ai normali biglietti cartacei, sono disponibili due tipi di biglietti elettronici ricaricabili a tecnologia RFID: la carta Kitaca, emessa dalla JR Hokkaido e compatibile anche con i trasporti della rete JR East e la carta SAPICA, originariamente nata per la metropolitana e ora utilizzabile su tutti i vettori di Sapporo.\nMetropolitana.\nSapporo \u00e8 dotata di una rete metropolitana costituita da 3 linee e con un'estensione totale di circa 48\u00a0km. Le tre linee si incontrano presso la stazione di \u014cd\u014dri, sotto l'omonimo parco e si distaccano radialmente in varie direzioni. Una particolarit\u00e0 della metropolitana di Sapporo, dovuta al rigido clima invernale, \u00e8 la realizzazione per mezzo di ruote gommate anzich\u00e9 le convenzionali rotaie di ferro. Questo permette di risolvere molti problemi legati all'aderenza delle vetture durante le gelate invernali. Le tre linee sono:\nTram.\nAssieme ad Hakodate, Sapporo \u00e8 l'unica altra citt\u00e0 dell'Hokkaido a conservare una rete tranviaria. Il sistema \u00e8 costituito da un'unica linea di circa 8,4\u00a0km con 23 fermate nel centro cittadino. Il percorso crea un anello quasi chiuso, e sono in fase di considerazione diversi progetti di chiusura dell'anello e di estensione del tram alla stazione di Sapporo.\nFerrovie.\nIl centro del trasporto su ferro della citt\u00e0 \u00e8 la stazione di Sapporo, presso cui convergono tre linee:\nLungo queste tre linee la frequenza dei treni nell'area urbana \u00e8 abbastanza alta da renderle utili per effettuare rapidamente vari spostamenti. Diversi treni Espressi limitati collegano inoltre Sapporo con diverse citt\u00e0 dell'Hokkaido e Aomori sull'isola di Honsh\u016b, e sono disponibili anche alcuni servizi notturni per Tokyo e Osaka. \u00c8 in fase di costruzione inoltre la linea ad alta velocit\u00e0 dell'Hokkaid\u014d Shinkansen che attorno al 2037 giunger\u00e0 nella stazione di Sapporo, che per l'occasione verr\u00e0 ampliata.\nAeroporti.\nSapporo \u00e8 servita da due aeroporti. L'Aeroporto di Okadama \u00e8 utilizzato per i voli a corto raggio sull'isola, mentre l'Aeroporto di Shin-Chitose, situato a Chitose collega Sapporo con tutte le principali citt\u00e0 del Giappone e alcune citt\u00e0 asiatiche. Quest'ultimo \u00e8 collegato con il centro della citt\u00e0 da un treno apposito a un prezzo di 1070 yen.\nAmministrazione.\nGemellaggi.\nSapporo \u00e8 gemellata con:\nSport.\nA Sapporo, nel 1972, si tennero i primi giochi olimpici invernali in terra asiatica, per l'occasione vennero costruiti impianti quali il Makomanai Open Stadium e i trampolini Miyanomori e \u014ckurayama. A Sapporo sono state organizzate numerose gare di combinata nordica, salto con gli sci e sci di fondo valide per le rispettive Coppe del Mondo.\nSapporo ha ospitato nel 2008 e nel 2010 diverse tappe del rally del Giappone, manifestazione valida per il campionato del mondo rally della FIA. Alcuni incontri validi per il campionato mondiale di calcio 2002 si sono disputati allo stadio Sapporo Dome, il maggiore impianto sportivo cittadino."}
{"id": "205169", "revid": "6923", "url": "https://it.wikipedia.org/wiki?curid=205169", "title": "Timor", "text": "Timor \u00e8 l'isola principale dell'arcipelago delle Piccole Isole della Sonda, parte dell'arcipelago malese.\nIl suo territorio \u00e8 diviso tra lo stato indipendente di Timor Est e la provincia indonesiana di Nusa Tenggara Orientale. \nHa una superficie di circa 30.777\u00a0km\u00b2 e una popolazione di circa 3 milioni di abitanti.\nGeografia.\nL'isola di Timor si estende in direzione est-ovest per circa 500\u00a0km con una larghezza di circa 80\u00a0km. L'estremo occidentale si trova circa 150\u00a0km pi\u00f9 a sud di quello orientale. L'isola di Timor \u00e8 la pi\u00f9 orientale delle isole della Sonda minori, da qui il nome, derivato dal termine indonesiano \"timur\" che significa est.\nAlcune centinaia di km a ovest nord-ovest si trovano le isole di Flores e Alor, 600\u00a0km a nord-ovest si trova l'isola di Sulawesi (un tempo chiamata \"Celebes\"), a ovest l'isola di Sumba. 1100\u00a0km a est si trova la Nuova Guinea mentre a sud, oltre il mar di Timor si trova l'Australia.\nIl punto pi\u00f9 elevato dell'isola \u00e8 il monte Tatamailau (2.960\u00a0m s.l.m.).\nDa un punto di vista politico l'isola \u00e8 divisa in una parte (Timor Ovest, in lingua locale \"Timor Barat\") appartenente alla provincia indonesiana di Nusa Tenggara Timur, questa parte si estende per circa 19.000\u00a0km\u00b2 e comprende circa due milioni di abitanti, il capoluogo \u00e8 la citt\u00e0 di Kupang. La parte orientale dell'isola costituisce la repubblica democratica di Timor Est (ufficialmente \"Timor-Leste\") della quale fanno parte anche l'exclave di Oecussi-Ambeno situato sulla costa nord-occidentale di Timor Ovest e le isole minori di Atauro e Jaco per una superficie complessiva di 15.007\u00a0km\u00b2 e circa mezzo milione di abitanti, la capitale \u00e8 la citt\u00e0 di Dili.\nFauna.\nL'isola di Timor si trova nella zona di transizione biogeografica tra Asia ed Australia detta linea di Wallace, per cui vi si possono trovare esemplari faunistici (e floreali) di entrambi i continenti. Tra la fauna che caratterizza Timor (spesso anche non in via esclusiva, essendo facile individuare esemplari della stessa specie o sottospecie nelle isole vicine) sono da segnalare:\nSono stati poi ritrovati fossili di animali preistorici quali:"}
{"id": "205173", "revid": "767487", "url": "https://it.wikipedia.org/wiki?curid=205173", "title": "My Arms, Your Hearse", "text": "My Arms, Your Hearse \u00e8 il terzo album degli Opeth e fu il primo album del gruppo ad essere pubblicato contemporaneamente in Europa e negli Stati Uniti (rispettivamente sotto la Candlelight Records e la Century Media Records) nel 1998.\nIl disco.\nQuesto \u00e8 il primo concept album degli Opeth. Si distingue dal suo predecessore (\"Morningrise\") anche e soprattutto per un sound pi\u00f9 \"heavy\" e meno parti melodiche ed acustiche. Ad ogni modo, l'album contiene quattro tracce completamente prive di growl: \"Prologue\", \"Epilogue\", \"Madrigal\" (che sono completamente acustiche) e \"Credence\".\nDopo che Johan DeFarfalla se ne and\u00f2 dal gruppo, gli Opeth reclutarono Martin Mendez, un amico del batterista Martin Lopez e precedentemente suo compagno di band. Mendez non ebbe il tempo di imparare le partiture di \"My Arms, Your Hearse\", cos\u00ec gli ultimi pezzi di basso vennero registrati da Mikael \u00c5kerfeldt.\nForse per incrementare la fluidit\u00e0 dell'album, le ultime parole delle canzoni di \"My Arms, Your Hearse\" sono il titolo della successiva, con l'ultima traccia, \"Epilogue\", che riconduce al \"Prologue\" per completare il ciclo. L'album contiene anche \"Demon Of The Fall\", una delle canzoni preferite da molti fan del gruppo e molto spesso riproposta nei concerti.\nLa ristampa del 2000 contiene due tracce bonus: \"Circle of the Tyrants\", una cover dei Celtic Frost, e \"Remember Tomorrow\", una cover degli Iron Maiden.\nNel 2000 la Displeased Records ha pubblicato un'edizione limitata (mille copie) in due LP.\nNel 2003 la Candlelight Records ha pubblicato un'edizione limitata in box rotondo di metallo con adesivo interno.\nIl titolo dell'album \u00e8 estratto da un verso di una canzone dei Comus, \"Drip drip\", che appare nell'album \"First utterance\", del 1971."}
{"id": "205180", "revid": "46480", "url": "https://it.wikipedia.org/wiki?curid=205180", "title": "Emil Nolde", "text": "Biografia.\nEmil Nolde nacque nel paesino di Nolde, vicino al confine della Prussia con la Danimarca. Il suo padre era un frisone del nord e parlava un dialetto tedesco, la sua madre era dello Jutland del sud e parlava un dialetto danese, ma scelsero per il figlio la scuola tedesca a Buhrkall. Il paesino era diventato prussiano solo nel 1864, dopo la guerra tedesco-danese. A partire dal 1902 si fece chiamare come il suo paese natale, per sottolineare il legame con la sua terra. Nel 1920, dopo un referendum che decise sul nuovo confine tra Germania e Danimarca, Nolde scelse la nazionalit\u00e0 danese e rinunci\u00f2 a quella tedesca.\nDal 1884 al 1891 abit\u00f2 a Flensburg, dove lavor\u00f2 in un mobilificio e studi\u00f2 per diventare intagliatore e illustratore. Dal 1892 al 1897 insegn\u00f2 disegno ornamentale alla Scuola d'arte industriale di San Gallo, in Svizzera. Negli anni successivi fece diversi viaggi a Monaco, Karlsruhe e Berlino. In questo periodo fu attratto particolarmente dall'arte assira ed egizia e dalle opere di Rembrandt, Francisco Goya, Honor\u00e9 Daumier e \u00c9douard Manet. Nelle sue prime opere le figure umane e le forme della natura sono rese sulla tela in modo semplificato, caricaturale e grottesco.\nNel 1900 affitt\u00f2 uno studio a Copenaghen. Nel 1902 spos\u00f2 l'attrice danese di 23 anni Ada Vilstrup (1879-1946) con cui si trasfer\u00ec nell'isola di Als. L\u00ec vissero tra il 1903 e il 1916 in una casa di pescatori a Sjellerupskov vicino a Guderup e una baracca direttamente sulla spiaggia fungeva da studio. \nA partire dal 1904 il suo stile si avvicina inizialmente all'impressionismo per poi arrivare all'espressionismo, con i colori che diventano sempre pi\u00f9 intensi: in questa evoluzione ebbero probabilmente una notevole influenza le opere di Paul Gauguin e di Edvard Munch. Nel 1906 strinse amicizia con Karl Schmidt-Rottluff e nel 1907 espose con i pittori del gruppo Die Br\u00fccke, uno dei primi gruppi espressionisti tedeschi; si accost\u00f2 inoltre alla Secessione berlinese e al gruppo Blaue Reiter.\nUna malattia nel 1909 e un contatto diretto con l'arte di Vincent van Gogh e di James Ensor, conosciuto a Ostenda nel 1911, contribuirono ad accentuare il carattere drammatico della sua pittura. Produsse allora opere per lo pi\u00f9 misticheggianti, in cui lo spazio, la forma e il colore perdono ogni funzione descrittiva per assumere un valore espressivo autonomo. Sono importanti anche i molti acquerelli, i disegni, le incisioni su legno, i dipinti del porto di Amburgo e della vita notturna di Berlino, in cui il colore risplende e le forme diventano sempre pi\u00f9 sintetiche per mezzo di un segno estremamente vitale.\nNel 1913 e nel 1914 Nolde comp\u00ec un lungo viaggio che lo port\u00f2 a visitare luoghi lontani ed esotici, come la Russia, il Giappone e la Cina, fino ad arrivare in Nuova Guinea. Questo viaggio aliment\u00f2 i suoi interessi per le qualit\u00e0 ritmiche e decorative dell'arte primitiva, favorendo la comparsa di elementi esotici nella sua pittura e mettendo in risalto le forze primordiali della natura e dell'uomo. Nelle sue creazioni del periodo la figura umana continua ad essere gradualmente ma violentemente deformata attraverso una stesura del colore per grandi pennellate.\nNel 1919 Nolde realizz\u00f2 \"Gli Orafi\", un olio su compensato, acquisito dal Cleveland Museum of Art nel 2008. In esso Nolde spezza ogni schema disegnativo, gettando i personaggi con forza istintiva. La scena rappresenta due uomini barbuti a mezzo busto, due orafi, da qui il titolo, colti rispettivamente di fronte e di tre quarti. Quello che si trova destra ha un volto affilato, la cui triangolarit\u00e0 \u00e8 accresciuta dalla barba gialla. L\u2019incarnato, realizzato con pennellate di rosa e di viola, d\u00e0 al volto dai grandi occhi azzurri un\u2019aria inquietante, quasi diabolica. L\u2019assoluta inverosimiglianza dei colori \u00e8 ribadita dallo stesso Nolde, che in una lettera precisa: \"Desidero che la mia opera scaturisca dalla materia, come nella natura la pianta cresce dal terreno che le \u00e8 pi\u00f9 adatto\".\nNel 1926 Nolde fu insignito di una laurea honoris causa dall'universit\u00e0 di Kiel.\nNolde fu un sostenitore del Partito operaio nazionalsocialista tedesco dai primi anni venti, essendo diventato un membro della sua sezione danese. Esprimeva opinioni antisemite e negative sugli artisti ebrei e considerava l'espressionismo uno stile tipicamente germanico. Questa opinione fu condivisa anche da alcuni membri del partito nazista, in particolare Joseph Goebbels e Fritz Hippler.\nPochi anni dopo cominci\u00f2 ad essere perseguitato dai nazisti perch\u00e9 Hitler considerava il modernismo un'arte degenerata: dal 1937 i suoi lavori furono vietati e non gli fu permesso di acquistare i materiali per dipingere. Tuttavia, con l'aiuto segreto degli amici, in quegli anni produsse segretamente una serie di dipinti nei quali il suo stile si fece pi\u00f9 pacato e disteso. Riscoperto e rivalutato finita la seconda guerra mondiale, \u00e8 oggi considerato uno dei maggiori rappresentanti dell'espressionismo.\nMor\u00ec a Seeb\u00fcll, nel nord della Germania, il 13 aprile 1956 e fu sepolto accanto alla sua prima moglie, Ada, nel suo giardino."}
{"id": "205181", "revid": "767487", "url": "https://it.wikipedia.org/wiki?curid=205181", "title": "Foxton", "text": "Foxton \u00e8 una nuova tecnologia sviluppata da Intel per il risparmio energetico. Le differenze dall'attuale SpeedStep, consistono nel fatto che questa tecnica non si limiter\u00e0 a diminuire voltaggio e frequenza quando il processore \u00e8 scarsamente utilizzato, ma potr\u00e0 anche aumentare il clock oltre le specifiche nominali del processore a seconda del carico di lavoro, si tratta quindi di una sorta di overclock dinamico.\nFoxton verr\u00e0 impiegato in futuro in tutta la linea di processori Intel, comprese le piattaforme Xeon e Itanium 2. Di queste ultime si sa gi\u00e0 che i primi core ad implementare Foxton saranno Montvale, Millington e Montecito."}
{"id": "205182", "revid": "79968", "url": "https://it.wikipedia.org/wiki?curid=205182", "title": "Archivistica", "text": "L'archivistica \u00e8 lo studio e l'attivit\u00e0 relativa all'organizzazione di un archivio, inteso come complesso organico dei documenti di diversa natura prodotti da un soggetto (pubblico, privato o ecclesiastico) nel corso della sua attivit\u00e0.\nStoria.\nUna delle prime opere in tema venne pubblicata nel 1571 da Jacob von Rammingen pubblic\u00f2 ad Heidelberg col nome di \"Von der Registratur\". La materia archivistica \u00e8 stata studiata con discussioni teoriche e metodologiche a partire dalla seconda met\u00e0 del XVI secolo, con sviluppi di grande importanza nei secoli successivi. I grandi temi erano la definizione dell'archivio e dei suoi elementi distintivi, la soluzione delle problematiche delle diverse fasi della vita di un archivio e l'armonizzazione tra le esigenze di tipo pratico, giuridico e amministrativo (che caratterizzano i documenti nei primi anni di vita) e quelle di tipo storico. \nIn Europa i centri di maggiore sviluppo di queste riflessioni sono stati l'Italia, con l'impostazione che dichiara l'\"archivio\" come tale fin dalla fase corrente, e la Germania, che distingue la fase corrente e di deposito come \"registrazione\" e parla di \"archivio\" solo riguardo alla fase storica.\nGeneralit\u00e0.\nL'archivistica \u00e8 il complesso di teorie, norme e nozioni riguardanti la definizione della natura degli archivi, la loro organizzazione, la conservazione e i criteri di creazione e ordinamento dei documenti stessi. A ci\u00f2 si aggiunge la predisposizione di mezzi di corredo e di strumenti per la ricerca tra i documenti stessi.\nIl materiale trattato dall'archivistica \u00e8 costituito da tutte quelle rappresentazioni scritte che tracciano la memoria delle varie azioni e comportamenti dei soggetti. Tali scritture possono avvenire, soprattutto riguardo al passato, sui pi\u00f9 disparati supporti: dalle tavolette d'argilla degli archivi mesopotamici e dell'Asia minore, al papiro, alla pergamena, alla carta, fino, in tempi recenti, ai supporti digitali messi a disposizione dalle tecnologie informatiche.\nLe branche.\nUna prima distinzione negli studi di archivistica \u00e8 quella che riguarda le branche Generali e Speciali.\nL'Archivistica Generale studia le tematiche basilari dell'archivio nell'accezione pi\u00f9 ampia:\nL'Archivistica Speciale invece ha come oggetto di indagine gli archivi distinti in tipologie: archivi \"pubblici\" (statali, non statali), \"ecclesiastici\", \"privati\" (personali, familiari, di associazioni, di imprese...). Queste classi guardano ai soggetti produttori, che fanno attivit\u00e0 simili e quindi producono e conservano documenti assimilabili. Di ciascuna categoria vengono studiati la nascita, lo sviluppo e la gestione degli archivi. L'Archivistica Speciale ha bisogno di una conoscenza profonda dei soggetti che hanno prodotto gli archivi, per cui non pu\u00f2 prescindere dalla Storia delle istituzioni."}
{"id": "205183", "revid": "37401", "url": "https://it.wikipedia.org/wiki?curid=205183", "title": "Ni\u0161", "text": "Ni\u0161 (pronuncia ; ; talvolta italianizzata in Nissa o, seguendo il toponimo latino \"Naissus\", \"Naisso\"; in greco antico \u039d\u03b1\u03b9\u03c3\u03c3\u03cc\u03c2, \"Naiss\u00f3s\") \u00e8 una citt\u00e0 della Serbia, attraversata dal fiume Ni\u0161ava. La popolazione censita nel 2011 ammontava a 260.237 abitanti. La citt\u00e0 copre un'area di 597 chilometri quadrati, inclusa la citt\u00e0 stessa di Ni\u0161, Ni\u0161ka Banja e 68 sobborghi. Il \"Konstantin Veliki Aerodrom\", intitolato all'imperatore romano Costantino I che qui nacque nel 274, \u00e8 l'aeroporto internazionale della citt\u00e0 con codice di destinazione INI.\nNi\u0161 \u00e8 il centro amministrativo del distretto di Ni\u0161ava di Serbia.\nSituata all'incrocio delle autostrade balcaniche ed europee che connettono l'Asia Minore all'Europa, Ni\u0161 \u00e8 una delle citt\u00e0 pi\u00f9 antiche dei Balcani e viene considerata dai tempi antichi una delle porte d'ingresso tra l'oriente e l'occidente.\nNi\u0161 \u00e8 un centro universitario. La sua universit\u00e0, che comprende dieci facolt\u00e0, conta circa 14.000 studenti. Ni\u0161 \u00e8 anche uno dei pi\u00f9 importanti centri industriali in Serbia, un centro dell'industria elettronica, dell'ingegneria meccanica, del tessile e del tabacco.\nGeografia fisica.\nClima.\nIl clima dell'area di Ni\u0161 \u00e8 moderato e continentale, con una temperatura media di 11.2\u00a0\u00b0C. luglio \u00e8 il mese pi\u00f9 caldo dell'anno, con una media di 21,2\u00a0\u00b0C. Il mese pi\u00f9 freddo \u00e8 gennaio con una media di 0,2\u00a0\u00b0C. La media delle precipitazioni annuali \u00e8 567,25\u00a0mm/m\u00b2 e la pressione media 992,74\u00a0mb. Ci sono mediamente 123 giorni di pioggia e 43 di neve.\nStoria.\nEpoca romana.\nIl nome della citt\u00e0 sotto l'impero romano fu Naissus (\"citt\u00e0 delle ninfe\"). Ni\u0161 \u00e8 una delle possibili locazioni di Nysa, un posto mitico nella mitologia greca dove il giovane dio Dioniso sarebbe cresciuto. Naissus venne considerata una citt\u00e0 degna di nota nella \"Geografia\" di Tolemeo di Alessandria. I romani occuparono la citt\u00e0 nel periodo della guerra dardanica (75-73 a.C.), e la citt\u00e0 si svilupp\u00f2 come incrocio strategico e mercato. Per alcuni decenni, a partire da Augusto, fu sede di una fortezza legionaria, e per tutto il I secolo, capitale della nuova provincia di Mesia.\nNel 268, durante la crisi del III secolo quando l'impero era oramai prossimo al collasso, la pi\u00f9 grande invasione gotica mai vista fino ad allora arriv\u00f2 fino ai Balcani. Gli alleati marittimi dei Goti, gli Eruli, fornirono una flotta, trasportando vaste armate sotto la costa del mar Nero dove devastarono i territori costieri in Tracia e Macedonia. Altre forze attraversarono il Danubio in Mesia. Un'invasione di Goti nella provincia della Pannonia stava portando al disastro. L'imperatore Gallieno ferm\u00f2 l'avanzata dei Goti sconfiggendoli in battaglia nell'aprile del 268, e quindi, nel settembre dello stesso anno, affront\u00f2 il grosso delle forze gotiche a Naissus e le sconfisse in una carneficina chiamata la battaglia di Naisso, la pi\u00f9 sanguinosa battaglia del III secolo che lasci\u00f2 da 30.000 a 50.000 goti morti sul campo. La battaglia frutt\u00f2 al generale capo di Gallieno, Marco Aurelio Claudio, il suo soprannome \"Gothicus\", nonostante il comandante della cavalleria Aureliano fosse il vero vincitore. La battaglia di Naisso mise al sicuro l'impero occidentale per altri due secoli.\nQuattro anni dopo, nel 272, il figlio del comandante militare Costanzo Cloro e di una proprietaria terriera chiamata Flavia Giulia Elena nacque a Naissus, destinato a governare come l'imperatore Costantino I. I resti della villa imperiale a Mediana sono un importante sito archeologico vicino a Ni\u0161.\nLa basilica cristiana di Ni\u0161 del IV secolo \u00e8 uno dei monumenti cristiani pi\u00f9 antichi. Nonostante l'imperatore Giuliano avesse rinforzato le mura, la prosperit\u00e0 di Naissus la rese un obiettivo e venne distrutta da Attila nel 443. Quando Prisco di Panion pass\u00f2 attraverso la zona nel 448 sul suo cammino verso la corte di Attila, Naissus offriva un orrendo spettacolo:\nDa Bisanzio all'et\u00e0 moderna.\nIn seguito Giustiniano I fece del suo meglio per restaurarla, ma Naisso non raggiunse mai pi\u00f9 il livello del IV secolo.\nNel IX secolo i Bulgari divennero i padroni di Naissus, che venne rioccupata dai Bizantini durante le campagne condotte dall'imperatore Basilio II contro i Bulgari (1014). Gli ungheresi la presero nell'XI secolo, e l'imperatore bizantino Manuele I Comneno la riconquist\u00f2 ancora una volta nel 1173. Verso la fine del XII secolo la citt\u00e0 era nelle mani del principe serbo Stefan Nemanja, che ospit\u00f2 l'imperatore germanico Federico Barbarossa e i suoi crociati.\nNel 1375 i turchi ottomani presero Naissus per la prima volta dai serbi. Una grande fortezza cittadina dei primi decenni del XVIII secolo \u00e8 ben conservata. Un importante monumento del primo XIX secolo \u00e8 la Torre dei teschi (\"\u0106ele kula\"), una torre che incorpora teschi umani (dei \"ribelli\" serbi) nella costruzione, un monumento unico nel suo design.\nDurante l'occupazione tedesca nella seconda guerra mondiale, il primo campo di concentramento in Jugoslavia era vicino a Ni\u0161. Nel 1942 una rivolta armata port\u00f2 ad una fuga. I fuggitivi erano guerriglieri di Tito che erano stati catturati dalle forze tedesche durante la battaglia di Kozara. Questa fuga \u00e8 stata reinterpretata del film di Miomir Stamenkovi\u0107 \"Lager Nis,\" nel 1987.\nDurante il regime di Slobodan Milo\u0161evi\u0107, Ni\u0161 fu la prima citt\u00e0 in Serbia a ribellarsi contro il governo socialista. L'opposizione democratica, chiamata \"Zajedno\" (Insieme), vinse le elezioni locali a Ni\u0161 nel 1996. Il primo sindaco democratico della citt\u00e0 di Ni\u0161 \u00e8 stato Zoran \u017divkovi\u0107.\nGeografia antropica.\nSuddivisioni amministrative.\nLa citt\u00e0 di Ni\u0161 \u00e8 composta da cinque comuni: Medijana, Palilula, Pantelej, Crveni Krst e Ni\u0161ka Banja. Ciascuno di essi si articola ulteriormente in sobborghi:\nAmministrazione.\nGemellaggi.\nAltre forme di cooperazione o di amicizia con le seguenti citt\u00e0:\nSport.\nCalcio.\nLa squadra principale della citt\u00e0 \u00e8 il Radni\u010dki Ni\u0161.\nPallacanestro.\nLa squadra principale della citt\u00e0 \u00e8 il KK Konstantin Ni\u0161."}
{"id": "205184", "revid": "767487", "url": "https://it.wikipedia.org/wiki?curid=205184", "title": "Stream Control Transmission Protocol", "text": "In informatica e telecomunicazioni lo Stream Control Transmission Protocol (SCTP) \u00e8 un protocollo di livello trasporto standardizzato dall'IETF nell'ottobre del 2000. Il protocollo \u00e8 definito nell'RFC 2960 mentre l'RFC 3286 ne fornisce una introduzione generale.\nCaratteristiche.\nSCTP svolge le funzioni del livello di trasporto (come TCP o UDP) appoggiandosi su un servizio di rete a pacchetto come IP. SCTP \u00e8 un protocollo \"unicast\" in grado di fornire un servizio simile a quello offerto da TCP, effettuando la consegna ordinata ed affidabile dei dati. I controlli di flusso e congestione sono eseguiti nello stile di TCP, rendendo SCTP un protocollo \"TCP-friendly\". Diversamente da TCP il flusso di informazioni non consiste in un unico \"bitstream\", ma in una sequenza di messaggi utente frammentati in \"DATA chunk\".\nSCTP nasce con l'obiettivo di fornire uno strumento efficace per trasportare informazioni di segnalazione su reti IP ma pu\u00f2 essere utilizzato anche per applicazioni diverse.\nVantaggi.\nI principali benefici che derivano dall'uso di SCTP sono:\nImplementazioni.\nSCTP \u00e8 implementato nei seguenti sistemi operativi:"}
{"id": "205191", "revid": "109770629", "url": "https://it.wikipedia.org/wiki?curid=205191", "title": "Hyper-Threading", "text": "Hyper-Threading \u00e8 il nome commerciale dato da Intel alla sua prima implementazione della tecnologia Simultaneous Multi-Threading, utilizzata per migliorare le prestazioni dei propri processori. \nEssa viene utilizzata attivamente dalla societ\u00e0 a partire dal 2003.\nObiettivi di Hyper-Threading.\nLa tecnologia Hyper-Threading \u00e8 stata una delle pi\u00f9 pubblicizzate da parte di Intel nel corso degli anni in quanto l'idea alla base era quella di migliorare le prestazioni dei processori sfruttando alcune tecniche di calcolo parallelo grazie alla duplicazione di alcune unit\u00e0 interne dei chip.\nLa tecnologia Hyper-Threading \u00e8 stata presentata da Intel in un momento in cui i processori dual core non potevano ancora venire prodotti a prezzi ragionevoli in ragione sia dell'avanzamento tecnologico, sia del processo produttivo che nel 2003 era ancora quello a 130 nm, che non permetteva \"fisicamente\" la presenza di 2 core all'interno di un unico package.\nEssa venne introdotta inizialmente nel settore server con gli Xeon e gli Itanium 2, ovvero in un settore che gi\u00e0 allora prevedeva applicazioni pensate secondo criteri di \"parallelizzazione\" del codice. Nel 2003 Intel aveva anche raggiunto i 3 GHz per i processori Pentium 4 destinati al settore desktop, e ormai l'aumento di frequenza cominciava a diventare sempre pi\u00f9 difficoltoso da operare; al fine di migliorare ulteriormente le prestazioni dei propri processori desktop senza per questo dover aumentare la frequenza e il consumo massimo, decise di promuovere l'adozione della tecnologia Hyper-Threading anche in questo settore e il primo processore desktop ad esserne dotato fu il Pentium 4 Northwood a 3,06 GHz con bus a 533 MHz. Successivamente, venne implementata in tutti i successivi modelli di Pentium 4, compresi quelli basati sui core successivi a Northwood, vale a dire Prescott e Cedar Mill, e nelle prime CPU dual core Pentium Extreme Edition; anzi, in questo caso, la presenza della tecnologia Hyper-Threading era la sola caratteristica che differenziava tali processori dagli altri processori dual core, Pentium D, che ne erano sprovvisti.\nSecondo le dichiarazioni iniziali di Intel, questa tecnologia avrebbe dovuto garantire un miglioramento delle prestazioni del 24% a prescindere dalla velocit\u00e0 di clock, ma i fatti dimostrarono in seguito che seppure esistesse effettivamente un certo miglioramento nelle prestazioni, questo aumento era inferiore rispetto a quanto auspicato e, soprattutto, limitato ad una ristretta cerchia di applicazioni, soprattutto legate al mondo grafico, in grado di sfruttarne le potenzialit\u00e0. Sul campo delle pure prestazioni, i software di grafica evoluta come Photoshop o 3D Studio Max traevano vantaggi nell'ordine del 10%.\nPrincipi di funzionamento.\nL'idea alla base della tecnologia Hyper-Threading era quella di duplicare alcune unit\u00e0 di elaborazione all'interno dei microprocessori al fine di poter eseguire simultaneamente alcune operazioni, grazie a tecniche di multithreading.\nSi trattava di un tentativo di creare un processore di transizione tra i tradizionali single core e i successivi dual core, non inserendo 2 interi core all'interno di un unico package, ma duplicando solo alcune aree \"sensibili\" del singolo core.\nGrazie all'Hyper-Threading un singolo core era comunque in grado di gestire pi\u00f9 thread in contemporanea, quando le istruzioni di un thread rimanevano bloccate nella pipeline il processore procedeva ad elaborare un secondo thread al fine di mantenere le unit\u00e0 di elaborazione sempre attive. I singoli thread possono infatti venire bloccati nella loro esecuzione da molteplici fattori, quali ad esempio problemi di recupero dei dati da elaborare (per esempio un cache miss) o per problemi di dipendenza dai dati che si trovano in elaborazione presso altre istruzioni in esecuzione.\nPrincipali differenze tra \"Hyper-Threading\" e \"processore dual core\".\nLa replicazione solo di alcune unit\u00e0 di elaborazione non poteva ovviamente competere, come prestazioni, con un processore dual core vero e proprio, dove cio\u00e8 l'intero core veniva duplicato. A fronte per\u00f2 di un aumento di prestazioni pi\u00f9 contenuto, Intel dichiar\u00f2 che l'integrazione della tecnologia Hyper-Threading comportava un aumento dell'area della CPU del 5% a fronte di un aumento di prestazioni che avrebbe potuto sfiorare anche il 30%, sebbene si trattasse in realt\u00e0 di un valore quasi irraggiungibile. In ogni caso, un aumento tanto modesto della superficie del processore consentiva di contenere i costi di produzione e quindi il rapporto costi/benefici era a favore dei modelli integranti tale tecnologia rispetto a quelli precedenti.\nHyper-Threading dal punto di vista del sistema operativo.\nDal punto di vista del sistema operativo, un processore single core dotato di tecnologia Hyper-Threading era indistinguibile da un normale processore dual core. Infatti Intel aveva sviluppato questa nuova soluzione in modo che il sistema operativo \"vedesse\" comunque la presenza di 2 core di elaborazione. Questi core non erano in effetti 2 core \"fisici\" come nei processori dual core, ma erano 2 core \"logici\", vale a dire che un'applicazione non doveva essere pensata espressamente per la tecnologia Hyper-Threading; se essa era in grado di sfruttare 2 core di elaborazione, era anche in grado di sfruttare le potenzialit\u00e0 della nuova tecnologia. Il BIOS della scheda madre, che doveva a sua volta supportare la nuova tecnologia, faceva \"credere\" al sistema operativo e alle applicazioni di trovarsi di fronte ad un vero e proprio sistema biprocessore.\nL'abbandono della tecnologia nei principali settori di mercato.\nCon l'avvento, a partire dalla met\u00e0 del 2006, dei nuovi processori dual core basati sull'architettura \"Core\", i Core 2 Duo Conroe, come successori del Pentium D Presler, Intel decise di abbandonare l'implementazione di questa tecnologia in quanto essa era poco efficace quando abbinata a processori dual core con pipeline corte come i Core 2 Duo.\nAgli inizi del 2008 \u00e8 arrivato sul mercato anche il nuovo processore Atom nelle due versioni Silverthorne e Diamondville destinate rispettivamente agli UMPC e ai sistemi di fascia molto economica. Questa architettura \u00e8 pensata espressamente per il contenimento massimo dei consumi, con inevitabili ripercussioni anche sulle prestazioni che ovviamente non possono essere paragonate a quelle delle CPU pensate per gli altri settori di mercato ma sufficienti per i dispositivi per i quali \u00e8 stata concepita. Al fine di non penalizzare troppo le applicazioni in grado di sfruttare il multi-threading, Intel ha deciso di integrare anche in questi prodotti la tecnologia Hyper-Threading che ha quindi ritrovato un proprio ruolo all'interno del mercato.\nComunque Intel, gi\u00e0 al momento del lancio dell'architettura \"Core\", non parl\u00f2 mai di abbandono definitivo e quindi \u00e8 apparso subito plausibile un ritorno, sebbene in versione rivisitata, di questa tecnologia anche in prodotti destinati alle fasce principali del mercato. A questo proposito, alla fine del 2008 arrivarono i primi processori appartenenti alla nuova architettura Nehalem, successiva alla \"Core\", che porteranno con loro una tecnologia analoga chiamata Simultaneous Multi-Threading. Al momento dell'annuncio da parte di Intel di re-inserire una tecnologia, sebbene si tratti di una sua evoluzione, che non ha mai goduto di particolare successo presso i clienti, sono emersi alcuni interrogativi sulle motivazioni di questa scelta."}
{"id": "205193", "revid": "1318658", "url": "https://it.wikipedia.org/wiki?curid=205193", "title": "Casa di bambola", "text": "Casa di bambola \"(Et dukkehjem)\" \u00e8 un testo teatrale scritto da Henrik Ibsen nel 1879.\nScritto ad Amalfi durante un soggiorno di Ibsen e rappresentato la prima volta il 21 dicembre dello stesso anno a Copenaghen, \u00e8 una pungente critica sui tradizionali ruoli dell'uomo e della donna nell'ambito del matrimonio durante l'epoca vittoriana. Ibsen cos\u00ec scrisse nei suoi primi appunti per la commedia: \u00ab\"Ci sono due tipi di leggi morali, due tipi di coscienze, una in un uomo e un'altra completamente differente in una donna. L'una non pu\u00f2 comprendere l'altra; ma nelle questioni pratiche della vita, la donna \u00e8 giudicata dalle leggi degli uomini, come se non fosse una donna, ma un uomo\"\u00bb.\nTra le tante rappresentazioni di questo spettacolo, resta memorabile quella che vide come protagonista l'intensa attrice russa Alla Nazimova, che interpret\u00f2 per la prima volta lo spettacolo nel 1907. Nel 1922 sarebbe stata anche la protagonista della relativa trasposizione cinematografica. La Rai ha mandato in onda quattro edizioni della commedia, interpretate, nel ruolo di Nora, da Lilla Brignone, Giulia Lazzarini, nel 1968, Ottavia Piccolo e Micaela Esdra, nel 1986.\nIl personaggio di Nora, protagonista dell'opera, fu ispirato da Laura Kieler (Troms\u00f8, 1849 - Aalsgaarde, 1932), scrittrice e amica di Ibsen, protagonista di un celebre scandalo dell'epoca, molto simile alla vicenda narrata dal testo teatrale. \nL'originale del testo di \"Casa di Bambola\", conservato nella Biblioteca Nazionale Norvegese di Oslo, \u00e8 stato inserito nel 2001 dall'UNESCO nel Registro della Memoria del mondo.\nTrama.\nAtto I.\nNel primo atto emerge la figura della padrona di casa, Nora, che, dopo uno scambio amorevole di battute con il marito, incontra la signora Kristine Linde, amica di giovent\u00f9. Mentre la prima rende partecipe l\u2019amica della sua felicit\u00e0 (sia per il nuovo ruolo del marito, ormai divenuto Direttore della Banca, sia per la nuova condizione economica della famiglia, in relazione alla quale s'intravede una vita di agio e di benessere), la seconda confessa di non essere propriamente felice. Senza pi\u00f9 lavoro, senza pi\u00f9 la madre, senza figli, Kristine si sente persa. A quel punto, Nora si offre per proporre al marito l\u2019inserimento lavorativo dell'amica. C\u2019\u00e8 solo un problema: inserire Kristine, nel contesto della Banca, equivale a licenziare l\u2019avvocato Krogstad, con cui Nora era entrata in contatto, diversi anni prima, per ottenere \"milleduecento talleri\" (senza il consenso del marito - cosa non consentita - e falsificando una firma, quella del padre deceduto) finalizzati al trasferimento in Italia, necessario nell\u2019ottica della sopravvivenza del marito. Di conseguenza, Krogstad, pur di non perdere il suo lavoro per la seconda volta (la prima volta lo perse a causa sempre di una firma falsa), decide di ricattare Nora. Per questo Nora, la quale non vuole che il marito venga al corrente della vicenda, chiede a Helmer di non licenziare Krogstad. Inutili i suoi tentativi dinanzi all'inflessibilit\u00e0, anche morale, del marito. Nora, assalita dai sensi di colpa, chiude con queste parole il primo atto: \u201c\"Io rovinare i miei bimbi! Avvelenare la nostra casa! Non \u00e8 vero. Non \u00e8 vero! Mai! Mai! Per tutta l\u2019eternit\u00e0 ci\u00f2 non \u00e8 vero\"!\u201d\nAtto II.\nNel secondo atto Nora cerca ancora, tra una cosa e un\u2019altra, negli attimi di preparazione di un ballo, di frenare il licenziamento dell\u2019avvocato. Helmer, per\u00f2, nella sua inflessibilit\u00e0, spedisce comunque, attraverso la cameriera, la lettera di congedo. Krogstad si reca dunque a casa di Nora e questa volta esige non i soldi dati in prestito ma fa un'altra richiesta: vuole ottenere un ruolo di rilievo all'interno della Banca. Andandosene, lascia nella cassetta della posta una lettera in cui riferisce al marito l\u2019episodio del prestito e del rapporto economico avuto con Nora. Quando Helmer torna a casa, Nora temporeggia in tutte le maniere per evitare la lettura della lettera da parte del marito. \nAtto III.\nNel frattempo, la signora Linde, al corrente della situazione, recapita una lettera a casa di Krogstad. All\u2019inizio del terzo atto emerge un particolare, una dinamica: Kristine e Krogstad avevano avuto una relazione, interrottasi per volere della prima. Kristine lo aveva infatti abbandonato per una relazione con un altro uomo. A questo punto, per\u00f2, quando i due si parlano, si ha la svolta: \"\"Ho bisogno di qualcuno a cui poter fare da madre, e i suoi figli hanno bisogno di una mamma. Anche noi due abbiamo bisogno l\u2019uno dell\u2019altro. Krogstad, io ho fede nel fondo buono della sua natura\u2026 insieme a lei oser\u00f2 tutto\".\u201d Kristine gli propone, con queste parole, di ricongiungersi a lui. Offrendole le mani, con il pensiero della riabilitazione agli occhi di tutti dopo lo spiacevole episodio di cui si era macchiato, l'avvocato accetta senza pensarci. \nHelmer, tornato dal ballo, legge comunque la lettera. Sconvolto (\"\"bugiarda, ipocrita, criminale\"!\", queste le parole che indirizza alla moglie), arriva persino al pensiero di congedarla dal suo compito di madre, di sollevarla dall'educazione dei figli. In quell'istante di rabbia giunge la cameriera, con una seconda lettera che rimpiazza la prima e che annuncia, con immensa gioia nell\u2019animo di Helmer, le rinunce dell\u2019avvocato e la salvezza della famiglia. \nPer Nora \u00e8 comunque troppo tardi: l\"'epifania\" di cui Nora \u00e8 protagonista la traghetta alla consapevolezza della propria inferiorit\u00e0 nel contesto familiare, della propria condizione di infantilit\u00e0. \"\"Quando stavo col babbo egli mi comunicava tutte le sue idee, e quindi quelle idee erano le mie. Se per caso ero di opinione diversa, non glielo dicevo, perch\u00e9 non gli sarebbe affatto piaciuto. Mi chiamava la sua bambolina e giocava con me, come io giocavo con le mie bambole. Poi venni in casa tua\u2026\"\u201d Il mutamento e la presa di coscienza sulla sua condizione avvengono improvvisamente e Nora decide, quindi, di abbandonare suo marito in cerca della sua vera identit\u00e0, della strada attraverso la quale educare finalmente se stessa. Comprende la necessit\u00e0 di amarsi, di adempiere ai compiti e ai doveri verso se stessa, al di l\u00e0 dei miserabili \"lacci\" della societ\u00e0. E con il \"tonfo\" della porta che si chiude, che \u00e8 anche il tonfo assordante della necessit\u00e0 di auto-determinazione, della affermazione della dignit\u00e0 di essere umano, nonch\u00e9 di ribellione volta a vincere la condizione di subalternit\u00e0, si chiude anche la meravigliosa opera di Ibsen.\nCritica.\nAlla sua uscita, il dramma di Ibsen suscit\u00f2 scandalo e polemica essendo stato interpretato come esempio di femminismo estremo. Sugli inviti delle famiglie altolocate scandinave dell'epoca era frequente la postilla \u00ab\"Si prega di non discutere di Casa di bambola\"\u00bb. Ibsen addirittura fu costretto a cambiare finale all'opera nella sua rappresentazione tedesca, poich\u00e9 l'attrice che interpretava Nora si rifiut\u00f2 di recitare la parte di una madre ritenuta da lei snaturata.\nIbsen stesso dichiara il 3 gennaio 1880: \u00ab\"Casa di bambola\" ha sollevato una fortissima reazione; le fazioni si fronteggiano bellicose; l'intera grossa tiratura del libro, 8.000 esemplari, \u00e8 andata esaurita nel giro di due settimane e si sta gi\u00e0 preparando una ristampa. Oggetto della contesa non \u00e8 il valore estetico del dramma, ma il problema morale che pone. Che da molte parti sarebbe stato contestato lo sapevo in anticipo; se il pubblico nordico fosse stato tanto evoluto da non sollevare dissensi sul problema, sarebbe stato superfluo scrivere l'opera.\u00bb\nPer i vittoriani il legame del matrimonio era considerato sacrosanto e l'abbandono del marito da parte della moglie era inconcepibile e completamente inaccettabile. Lo stesso Torvald afferma: \u00abOh \u00e8 rivoltante, cos\u00ec tradisci i tuoi pi\u00f9 sacri doveri?\u00bb e con autorit\u00e0 proclama: \u00ab[Nora] Ma tu sei mia moglie, ora e per sempre!\u00bb.\nIl dramma di Nora \u00e8 quello di una donna costretta a vivere in una societ\u00e0 a cui non sente di appartenere perch\u00e9 la considera una mera bambola. La sua vicenda non \u00e8 soltanto una polemica sulla condizione femminile del XIX secolo, ma rappresenta anche una testimonianza dell'insopprimibile anelito alla libert\u00e0 e all'esaltazione della vita. Nora afferma di non capire queste leggi e di non riuscire a convincersi che siano giuste, poich\u00e9 ella non \u00e8 disposta a rinunciare a vivere. Tutte le leggi che le proibiscono di amare ed essere felice sono per lei solo parole scritte in qualche libro che rimangono tali.\nPrima di tutto, Nora vuole vivere pienamente e realizzarsi come persona, badando a se stessa autonomamente senza essere mai pi\u00f9 la bambola di qualche bambino viziato.\n\u00abCredo di essere prima di tutto una creatura umana, come te... o meglio, voglio tentare di divenirlo.\u00bb\nJames Joyce scrisse su \"Fortnightly Review\", 1900: \u00abL'opera drammatica di Ibsen non polarizza sull'azione o sugli avvenimenti. Persino i personaggi, per quanto perfetti, non sono l'essenza delle sue opere. Ma il nudo dramma [...] \u00e8 questo che attrae innanzitutto la nostra attenzione. Come base di tutte le sue opere, Ibsen ha scelto la vita di personaggi comuni nella loro verit\u00e0 senza compromessi. Ha abbandonato la forma in versi e non ha mai tentato di abbellire il suo lavoro secondo tecniche professionali.\u00bb\nRappresentazioni.\nLa prima di \"Et dukkehjem\" \u00e8 andata in scena il 21 dicembre 1879 al Det Kongelige Teater di Copenhagen.\nLa prima italiana di \"Casa di bambola\" \u00e8 stata il 9 febbraio 1891 al Teatro dei Filodrammatici di Milano, nella traduzione di Luigi Capuana, dalla Compagnia drammatica della citt\u00e0 di Roma (Duse-And\u00f2), con Eleonora Duse (Nora), Flavio And\u00f2 (Torvald Helmer), Cristina Bradil (Anne Marie), Olga Giannini (signora Linde), Ettore Mazzanti (Nils Krogstad), Eleonora Ropolo (Helene), Vittorio Zampieri (dottor Rank)."}
{"id": "205194", "revid": "1873126", "url": "https://it.wikipedia.org/wiki?curid=205194", "title": "Bene (diritto)", "text": "Un bene in senso giuridico \u00e8 qualsiasi entit\u00e0 materiale o immateriale giuridicamente rilevante e giuridicamente tutelata.\nConcetto di bene.\nLa nozione di bene in senso giuridico va distinta dalla nozione di bene in senso economico; il primo concetto \u00e8 infatti pi\u00f9 ampio e ricomprende non solo i beni in senso economico ma tutti i beni che sono tutelati giuridicamente.\nPer avere rilevanza giuridica i beni devono essere:\nCi sono cose che la natura offre in quantit\u00e0, se non illimitata, certamente superiore ai bisogni dell'uomo e ai metodi nonch\u00e9 alla capacit\u00e0 di quantificazione dell'uomo, (exempla:la luce del sole, l'aria, l'acqua del mare), le \"res communes omnium\": sono cose che appartengono a tutti o, ci\u00f2 che \u00e8 lo stesso, a nessuno, dal momento che nessuno ha interesse a stabilire con esse un rapporto di appartenenza, che ne riservi a s\u00e9 l'uso con esclusione dell'uso degli altri.\nIl diritto, il quale regola rapporti fra gli uomini, nelle molteplici manifestazioni della vita sociale, si occupa delle cose solo in quanto esse siano materia di possibile conflitto fra gli uomini.\nSono beni, per il codice civile italiano, soltanto \u201cle cose che possono formare oggetto di diritti\u201d (art. 810 c.c.). La nozione giuridica di bene \u00e8, in questo modo, reso interdipendente con il concetto di propriet\u00e0: sono beni le cose che l'uomo ha interesse a fare proprie, a fare oggetto di un proprio diritto, che escluda gli altri dalla loro utilizzazione.\nLa norma esclude anche che siano beni le cose che la legge vieti possano formare oggetto di diritti: le cose in relazione alle quali \u00e8 legislativamente valutato come non degno di tutela l'interesse a stabilire un rapporto di appartenenza (come, ad esempio, le parti del corpo umano o le specie vegetali protette).\nSono beni, e in particolare beni mobili, le energie naturali, se \u201channo un valore economico\u201d (art. 814 c.c.). Il che vale a dire che esse sono beni se rese attive dall'uomo e cedute per un dato prezzo dal produttore al consumatore.\nPer l'art. 810 c.c. sono beni le \u201ccose\u201d. Non ogni entit\u00e0 suscettibile di formare oggetto di diritto dunque, ma solo gli oggetti materiali o \u201ccorporali\u201d. Questa conclusione emerge per induzione dalla disciplina legislativa dei beni, che \u00e8 disciplina delle cose suscettibili di apprensione fisica, di materiale impossessamento. Solo per gli oggetti materiali il possesso da parte di un soggetto esclude il possesso di altri, la sua dominazione sulla cosa risulta incompatibile con quella di ogni altro soggetto (le energie appaiono quali cose corporali alla stregua del concetto che di queste avevano i Romani, ossia di cose che \"digito tetigere possumus\").\nA questi beni, che sono trovati dal diritto, si aggiungono altri che sono creati dal diritto (es. titoli di credito: l'interesse a stabilire con essi un rapporto di appartenenza nasce dal valore che il diritto, e solo il diritto attribuisce loro, riconoscendo al proprietario la titolarit\u00e0 del diritto in essi menzionato).\nSono beni le cose che \u201cpossono formare oggetto di diritti\u201d, che sono astrattamente suscettibili di esserlo: sono beni perci\u00f2 anche le cose di nessuno (\"res nullius\"), se e in quanto possono in forza dell'occupazione diventare oggetto di diritto e di propriet\u00e0.\nClassificazioni.\nLa nozione di bene in senso giuridico pu\u00f2 essere distinta in differenti categorie:\nBeni.\nUna prima distinzione (rappresentante la \"Summa Divisio\") va posta tra beni mobili e beni immobili e beni mobili registrati:\nUlteriore distinzione va fatta tra beni immobili per natura e beni immobili per determinazione di legge.\nIn una posizione intermedia tra mobili ed immobili si trovano i beni mobili iscritti in pubblici registri. La loro legge di circolazione presenta forti analogie con quella degli immobili (sono ad esempio capaci di ipoteca), ma per ci\u00f2 che non dispongano le norme che li riguardano, essi sono sottoposti alle norme proprie dei beni mobili (art. 815 c.c.).\nRientrano in questa categoria autoveicoli, navi, aeromobili.\n- beni mobili registrati sono i beni che hanno dei dati di identificazione (come la targa per le auto). Quello che differenzia tra di loro questi beni \u00e8 il loro sistema di circolazione (cio\u00e8 di trasferimento di propriet\u00e0); infatti i beni immobili e mobili registrati necessitano di atti redatti in forma scritta per essere trasferiti.\nBeni materiali e beni immateriali.\nLa seconda distinzione riguarda i beni in senso materiale e beni in senso immateriale.\nBeni fungibili e beni infungibili.\nLa terza distinzione si rapporta a valutazioni economico-sociali, spesso contrastanti con i criteri delle scienze fisiche o naturali.\n\"Beni consumabili\" sono quelli che non possono arrecare utilit\u00e0 senza perdere la loro individualit\u00e0;\n\"Beni inconsumabili\" sono quelli suscettibili di plurime utilizzazioni senza essere distrutti nella loro consistenza."}
{"id": "205195", "revid": "599013", "url": "https://it.wikipedia.org/wiki?curid=205195", "title": "SCTP", "text": ""}
{"id": "205199", "revid": "124320417", "url": "https://it.wikipedia.org/wiki?curid=205199", "title": "Redlegs", "text": "Redlegs (cio\u00e8 \"gambe rosse\" in lingua inglese) \u00e8 un termine con cui si designavano i bianchi poveri che vivevano sulle isole caraibiche di Barbados, Saint Vincent e Grenadine e Grenada. Molti di essi erano inglesi, irlandesi e scozzesi giunti in queste isole come servitori oppure come prigionieri deportati (soprattutto al tempo di Oliver Cromwell, durante la ribellione di Monmouth e le guerre civili in Scozia ed in Irlanda). Vi erano inoltre piccole comunit\u00e0 di tedeschi e portoghesi, impiegati come lavoratori nelle piantagioni.\nI \"redlegs\", il cui nome deriva dagli effetti che aveva il sole tropicale sulla loro pelle chiara, erano di fatto considerati degli \"schiavi bianchi\".\nNell'isola di Barbados, dove si trovava la comunit\u00e0 pi\u00f9 grande, i \"redlegs\" vivevano in estrema povert\u00e0: sull'isola, infatti, non vi era domanda di manodopera bianca poich\u00e9 gli schiavi africani venivano impiegati in qualsiasi tipo di attivit\u00e0 o, comunque, erano i \"redlegs\" stessi a rifiutarsi di lavorare nelle piantagioni insieme agli schiavi affrancati. Fu cos\u00ec che intorno alla met\u00e0 del XIX secolo si decise di trasferire parte della comunit\u00e0 su altre isole, pi\u00f9 favorevoli dal punto di vista economico.\nPer questo motivo, oggi, i discendenti dei \"redlegs\" abitano non solo a Barbados, ma anche nelle isole di Grenada e Bequia e nel distretto di Dorsetshire Hill (isola di Saint Vincent)."}
{"id": "205200", "revid": "1718925", "url": "https://it.wikipedia.org/wiki?curid=205200", "title": "Pistola", "text": "Il termine pistola indica comunemente un'arma da fuoco di tipo convenzionale. Rientra nella categoria delle cosiddette armi da fuoco \"corte\", che sono state inizialmente concepite per essere impugnate con una sola mano.\nStoria.\nLe prime pistole (distinte dal precedente archibugio) comparvero verso la met\u00e0 del Cinquecento, secondo alcuni in Toscana, a Pistoia, ove fiorivano botteghe di valenti armaioli e il termine deriverebbe proprio dal nome di quella citt\u00e0. L'etimologia ufficiale lo fa invece derivare dal ceco \"p\u00ed\u0161\u0165ala \" (\"tubo, canna\"), mentre secondo altri trarrebbe origine da \"pistoles\", moneta spagnola di diametro uguale al calibro degli schioppi di allora.\nLe prime pistole sfruttavano il sistema di accensione a ruota (pistola a ruota): sul fianco destro dell'arma era imperniato un dischetto di acciaio dal bordo zigrinato, caricato a molla e vincolato al grilletto. Premendo quest'ultimo il dischetto girava, sfregando contro una barretta di pirite, tenuta in posizione fra le ganasce di una morsa del cane. Dalla barretta di pirite si sprigionavano scintille che incendiavano la polvere d'innesco.\nIl sistema a ruota, costoso e delicato, non offriva ampie garanzie di affidabilit\u00e0, per cui gli artigiani dell'epoca sostituirono al dischetto ruotante il cane stesso, dotato di una pietra focaia stretta fra due ganasce. Arretrandolo, si comprimeva una molla e lo si agganciava al dente di scatto. Premendo il grilletto, il cane si abbatteva su una piastrina d'acciaio (batteria), sfregandovi contro con la pietra e producendo le scintille che incendiavano la polvere d'innesco.\nAi primi dell'Ottocento si scopr\u00ec che alcuni composti chimici esplodevano se sottoposti a percussione: un piccolo involucro (capsula) contenente fulminato di mercurio, clorato di potassio e solfuro di antimonio prese il posto dell'acciarino. La nascita del sistema a percussione, tuttora universalmente adottato, segna il definitivo ingresso nell'era moderna delle armi da fuoco: consente di ridurre enormemente le dimensioni fisiche dell'arma ed offre un'affidabilit\u00e0 di funzionamento pressoch\u00e9 totale.\nPer anni per\u00f2 il numero di colpi di un'arma coincise con quello delle canne di cui essa era dotata: generalmente una, spesso due, al massimo tre, salvo alcune esagerazioni poco diffuse, come le cosiddette \"pistole a piede d'anitra\" con quattro o pi\u00f9 canne disposte a ventaglio su di un piano orizzontale. Queste pistole sparavano contemporaneamente da tutte le canne. Un altro esempio \u00e8 il fucile a sette canne dell'inglese Manton. Nel 1836 Samuel Colt, ispirandosi alle rivoltelle dette \"pepperbox\" (dotate di varie canne che sparavano una per volta venendo ruotate dall'azionamento del grilletto), deposit\u00f2 il brevetto relativo alla pistola a rotazione ad avancarica del tamburo, in cui il fascio di canne delle \"pepperbox\" era ridotto ad un corto cilindro (il tamburo) che, ruotando intorno al suo asse dietro un'unica canna, presentava alla battuta del cane un colpo alla volta: era nata la rivoltella. Con l'invenzione della cartuccia metallica attribuita a Casimir Lefaucheux che deposit\u00f2 nel 1836 a Parigi un brevetto per una cartuccia con innesco laterale a spillo, il principio della retrocarica conobbe la sua definitiva affermazione, venendo universalmente esteso a tutte le armi corte.\nLe prime pistole di Colt sparavano in \"singola azione\" (si doveva cio\u00e8 armare il cane con il pollice prima di ogni colpo), ed avevano cinque o sei colpi. Con l'affermarsi della \"doppia azione\" la rivoltella raggiunse il punto massimo della sua evoluzione, rimanendo sostanzialmente inalterato fino ai nostri giorni. Il nuovo sistema consentiva infatti di sparare senza armare manualmente il cane ad ogni tiro, essendo sufficiente una decisa pressione sul grilletto per alzare il cane, far ruotare il tamburo ed esplodere il colpo. Nel 1880 la diffusione delle polveri senza fumo, a base di nitrocellulose come cordite e balistite, oltre a ridurre drasticamente i problemi derivanti dall'accumulo di depositi carboniosi, consent\u00ec di fabbricare cartucce molto pi\u00f9 potenti e gener\u00f2 la tendenza alla progressiva riduzione dei calibri in uso.\nLa retrocarica permise inoltre lo sviluppo dell'ultima grande innovazione nel mondo delle armi da fuoco: il sistema di ripetizione automatica, in cui l'energia cinetica del rinculo derivante dallo sparo viene utilizzata per far arretrare il carrello-otturatore, che espelle il bossolo vuoto, riarma il cane o il percussore, preleva una nuova cartuccia dal caricatore e la introduce in camera, aumentando significativamente la cadenza di tiro. Il sistema venne adottato per la prima volta nel 1884 da Hiram Maxim nella sua omonima mitragliatrice.\nNel 1893 Hugo Borchardt, prendendo spunto dalla mitragliatrice di Maxim, crea la prima pistola semiautomatica prodotta in massa, la Borchardt C-93.Da questa nel 1897 deriv\u00f2 la famosa Luger P08, sviluppata da Georg Luger e adottata da varie forze armate europee. Nel 1896 Peter Paul Mauser brevett\u00f2 un'altra rivoluzionaria pistola semiautomatica, la C96, la quale aveva un caricatore fisso posto anteriormente al grilletto. Nei primi anni del 1900 in America gli studi di John Moses Browning diedero origine alla Colt Government 1911 in calibro .45 ACP, la quale ha gettato le basi del design delle pistole moderne, rimasta per pi\u00f9 di un secolo pistola d'ordinanza dell'U.S.Army e di molti corpi di Polizia e tuttora in produzione.\nNel 1939 in Germania Carl Walther realizz\u00f2 la famosa Walther P38 in calibro 9 mm Parabellum, prima semiautomatica a poter sfruttare anche il principio della doppia azione, permettendo di tenere la cartuccia in canna e far fuoco alla semplice pressione del grilletto, senza arretrare preventivamente il carrello ed evitando cos\u00ec l'impiego di entrambe le mani.\nNel 1983 Gaston Glock progetta la prima semiautomatica con castello in polimeri, la Glock 17. Questa pistola, sebbene venga definita da molti a sola doppia azione, in realt\u00e0 sfrutta un meccanismo ibrido, chiamato \"safe action\" (azione sicura) nella quale il percussore \u00e8 armato solo parzialmente e si arma completamente alla trazione del grilletto. Le pistole Glock hanno avuto un soprendente successo commerciale e molti modelli sono stati e vengono tuttora sviluppati, posizionando le Glock fra le pistole pi\u00f9 diffuse in ambito civile e militare.\nCaratteristiche.\nGli elementi che contraddistinguono una pistola (come categoria generale che comprende vari tipi di armi corte tra cui anche la rivoltella che altro non \u00e8 che una \"pistola a rotazione\") sono la presenza di un'impugnatura solitamente quasi perpendicolare all'asse della canna e dall'assenza di una calciatura fissa che in alcuni modelli pu\u00f2 essere aggiunta per il cosiddetto \"tiro in appoggio\", cio\u00e8 imbracciando l'arma e poggiando il calcio contro il corpo.\nLa sua funzione \u00e8 sempre stata quella di essere un'arma leggera e maneggevole, utilizzata soprattutto dalle truppe montate, dalle forze di polizia e gendarmeria e dai civili. Fino all'inizio del Novecento in molti Paesi europei, compresi gli Stati italiani preunitari, pistole dalla canna estremamente corta (sotto i 17\u00a0cm) erano vietate per legge poich\u00e9 ritenute \"armi insidiose\".\nLe pistole fin quando furono ad avancarica solitamente erano usate in coppia specie dai militari (si pensi ai Carabinieri pre-unitari che avevano due pistole a pietra focaia come armi d'ordinanza) ci\u00f2 poich\u00e9 dopo aver sparato con una rimaneva comunque la seconda carica, sia nel caso in cui l'obiettivo non fosse stato neutralizzato, sia per garantirsi un'arma comunque funzionante mentre si ricaricava quella utilizzata.\nCon l'avvento delle rivoltelle che consentivano una certa autonomia di fuoco prima di ricaricare questa prassi venne meno e la dotazione si ridusse a una sola pistola.\nPrincipali tipi.\nManuali.\nPistole che devono essere ricaricate o armate dopo ogni colpo.\nColpo singolo.\nQueste pistole sono in teoria le pi\u00f9 semplici: in esse la carica veniva introdotta e poi sparata con il medesimo sistema dei cannoni; come tali, esse sono state sostanzialmente nulla pi\u00f9 che cannoni in miniatura, piccoli abbastanza per essere maneggiati.\nMiglioramenti nei secoli successivi, come vari tipi di serrature (dispositivi d'accensione), sono stati inventati e usati sul Matchlock, poi il Wheellock. Nel XVII secolo si utilizza la pietra focaia, nel XIX secolo sono state sviluppate le capsule a percussione, seguite di l\u00ec a poco dall'integrato moderno di cartuccia e cane, quindi andando a sostituire le pietre focaie.\nColpi multipli.\nSono pistole munite di un tamburo o tubo, dove i colpi possono essere gestiti in vari modi:\nTerzetta.\nPistola corta a ruota del XVI-XVII secolo, veniva cos\u00ec chiamata perch\u00e9 la canna era ridotta di due terzi rispetto a quelle normali (meno di 35\u00a0cm), il che permetteva di nasconderla facilmente sotto i vestiti o nelle tasche.\nOtturatore girevole-scorrevole.\nQuesto tipo di ricarica manuale \u00e8 molto raro nelle pistole. \u00c8 solitamente presente in alcuni fucili.\nPistola scarrellante con blocco.\nAlcune pistole scarrellanti hanno la funzione slide lock, come la versione modificata della Smith &amp; Wesson Model 39 utilizzata dai Navy SEAL, rinominata in Mk 22 Mod 0 (arma che compare nella serie video-ludica Metal Gear) e soprannominata anche \"hush puppy\". La pistola modificata era munita di silenziatore e di un blocco a scorrimento che trattiene il carrello dall'interno al momento dello sparo, permettendo una migliore soppressione del rumore prodotto, ma costringendo ad una ricarica manuale dell'arma.Successivamente venne sostituita dalla MK23 mod 0 (prodotta dalla Heckler &amp; Koch), munita sempre del blocco di scorrimento.\nA ripetizione e semiautomatiche.\nPistole che non devono essere ricaricate a ogni colpo e che possono quindi esplodere una serie di colpi semplicemente premendo ripetutamente il grilletto, in alcuni casi previo armamento manuale del cane.\nAd armonica.\nPistola caratterizzata da un caricatore rettilineo a scorrimento orizzontale, il quale raccoglie i diversi proiettili nei relativi slot che fungono anche da camera di scoppio in quanto i proiettili rimangono fermi, mentre il caricatore scorre. La Jarre Harmonica pistol \u00e8 l'arma che utilizza questo schema che venne brevettato negli anni 1859-1862.\nA tamburo (Rivoltelle).\nLa rivoltella o pistola a rotazione (a volte chiamata con il nome inglese revolver) \u00e8 l'arma da fuoco a ripetizione costruttivamente pi\u00f9 semplice; si compone di una canna attaccata stabilmente o tramite bascula ad un castello o fusto in cui si inserisce il tamburo incernierato attorno al perno che consente la rotazione attorno al proprio asse e basculante sul lato sinistro se la canna \u00e8 attaccata stabilmente al castello oppure olo rotante nel caso in cui il gruppo canna-tamburo sia basculante verso il basso. All'interno del tamburo sono ricavate le camere cilindriche di scoppio, o di detonazione, che alloggiano le cartucce. La pressione del grilletto determina la rotazione del tamburo e contemporaneamente (nei modelli a doppia azione) l'armamento del cane-percussore che viene tirato completamente indietro (punto morto) e poi si abbatte sull'innesco della cartuccia. Nei modelli pi\u00f9 antichi, a singola azione l'armamento del cane doveva essere effettuato ad ogni tiro manualmente in quanto il grilletto azionava solo l'abbattimento. I modelli doppia azione consentono in linea di massima anche l'armamento manuale del cane.\nPregi.\nI pregi (teorici) della rivoltella rispetto ad una semiautomatica sono: \nDifetti.\nI principali difetti sono:\nPistola semiautomatica (scarrellante).\nQuesta pistola \u00e8 esclusivamente del tipo semiautomatico (o automatico, vedi sezione Pistola automatica o mitragliatrice) ed \u00e8 bene precisare che con il termine \"pistola semiautomatica\" si indica un'arma che funziona con il sistema di seguito descritto. La \"pistola automatica\" nella sua definizione corretta \u00e8 invece un'arma che spara a raffica: ovvero che continua a sparare finch\u00e9 si tiene premuto il grilletto. Tale \u00e8 il caso dei \"mitra\" o delle \"pistole mitragliatrici\".\nIl principio di funzionamento della \"pistola scarrellante\" \u00e8 concettualmente semplice: il primo colpo va introdotto manualmente nella camera di scoppio, arretrando il carrello per prelevare una cartuccia dal caricatore ed armare il cane; al momento dello sparo l'energia cinetica prodotta dall'espansione dei gas prodotti dalla rapidissima combustione della carica di lancio spinge la pallottola attraverso la via che offre minore resistenza, cio\u00e8 la canna; parte di tale energia (rinculo) viene utilizzata per far arretrare nuovamente il carrello, espellere il bossolo sparato e riarmare il cane. Sotto l'azione della molla di recupero il carrello ritorna in sede, prelevando una nuova cartuccia dal caricatore ed introducendola nella camera di scoppio. Per esplodere i colpi successivi baster\u00e0 tirare ogni volta il grilletto, sparando in singola azione (cane gi\u00e0 armato).\nPregi.\nPregi essenziali dell'automatica, rispetto al revolver, sono:\nDifetti.\nI principali difetti, invece, sono:\nPistola automatica o mitragliatrice.\nAnche se con il termine \"pistola mitragliatrice\" si indicano comunemente i mitra, il termine pu\u00f2 essere usato, e forse pi\u00f9 correttamente, per indicare un'arma da pugno automatica nel senso proprio del termine, che non necessita cio\u00e8 della ripetuta pressione sul grilletto per poter sparare pi\u00f9 colpi, sparando quindi a raffica e risultando una via di mezzo tra una pistola semiautomatica ed un mitra vero e proprio. Tipici esempi in questo senso sono la Beretta 93R e la Glock 18.\nRivoltella semiautomatica.\nEsistono alcune pistole che ibridano le caratteristiche delle rivoltelle e delle semiautomatiche come l'italiana Mateba Autorevolver o il revolver Webley-Fosbery "}
{"id": "205201", "revid": "288444", "url": "https://it.wikipedia.org/wiki?curid=205201", "title": "Fucile", "text": "Il fucile \u00e8 un'arma da fuoco lunga progettata per sparare venendo appoggiata alla spalla.\nSi distingue dalle armi corte (come la pistola) per la presenza di un calcio e di una canna decisamente pi\u00f9 lunga. \nIn origine erano definite come \"fucili\" solo le armi dotate di \"focile\", ovvero con un meccanismo di sparo ad acciarino a pietra focaia, il termine per\u00f2 in italiano ha assunto una semantizzazione amplissima, divenendo un sinonimo di tutte le armi lunghe da fuoco, sia a canna rigata (in cui invece \u00e8 confinato nell'inglese \"rifle\") sia a canna liscia (che in inglese vengono identificate dal termine \"shotgun\"), e ivi incluse quelle a miccia e a ruota.\nStoria.\nLo sviluppo del fucile prese inizio intorno al XIV secolo, con l'utilizzo della polvere nera, non solo per produrre fuochi d'artificio, ma anche per sparare proiettili da una canna chiusa da un'estremit\u00e0, di pari passo con l'uso bellico della polvere da sparo.\nLe prime armi da fuoco portatili, ideate per l'appunto durante questo secolo, venivano chiamate \"bombardelle\", ossia \"piccoli cannoni\"; un'altra versione era l\"'hakbutt\", un supporto di legno su cui era adagiato un corto cilindro di ferro: tale supporto disponeva d'un gancio verticale che fungeva da fermo per ridurre gli effetti del rinculo; la polvere da sparo veniva incendiata da schegge di legno ardenti, sistema sostituito attorno al 1415 da micce lente, utilizzate dallo schioppo e dall'archibugio che a loro volta lasciarono poi il posto al sistema a ruota.\nCon l'apparizione del moschetto e dei fucili a percussione e a retrocarica, nonostante le numerose altre innovazioni di carattere bellico, l'arma venne estensivamente utilizzata sino a tutta la prima guerra mondiale poich\u00e9 sino ad allora la maggior parte delle armi da fuoco pi\u00f9 potenti risultarono ingombranti e poco maneggevoli specialmente durante le azioni offensive, essendo invece il fucile pi\u00f9 comodo e maneggevole e quando provvisto di baionetta diventava estremamente efficace in occasione del combattimento corpo a corpo.\nAd oggi nell'utilizzo bellico \u00e8 stato quasi completamente sostituito dal fucile d'assalto ma continua ad esser impiegato come arma da parata presso varie forze armate, nonch\u00e9 nell'uso civile, come nella caccia e nello sport.\nFucili a cartuccia non unitaria.\nQuesti tipi di fucili sono i modelli in cui la cartuccia non \u00e8 unitaria, cio\u00e8 in cui l'innesco (o successivamente la capsula a percussione), polvere da sparo e proiettile erano sciolti e caricati separatamente. L'alimentazione era quasi esclusivamente a colpo singolo tramite avancarica, e per questo erano a canna liscia. Questo perch\u00e9 la rigatura avrebbe interferito con il caricamento della palla, dato che la rigatura richiede una forte adesione con il proiettile che sarebbe stato difficile da inserire manualmente. Eccezioni al colpo singolo potevano essere visti in vari ingegnosi, ma alla fine poco pratici, metodi e alcuni fucili ad avancarica erano comunque rigati, grazie alla presenza di pallottole Mini\u00e9\nA miccia.\nLe prime testimonianze dei fucili a miccia si trovano in scritti, disegni e dipinti del 1470. Il fucile a miccia prevedeva un braccio di ferro curvo fissato all'arma, detto serpentina: questo braccio poteva girare su un perno centrale ed era collegato ad una leva di ferro sotto il supporto di legno dell'arma. Di fatto questa leva costituiva l'antenata del grilletto. La procedura di caricamento era la seguente: il tiratore posizionava il fucile verticalmente, inserendo una quantit\u00e0 determinata di polvere da sparo all'interno della canna, ovverosia il tubo metallico. La polvere veniva quindi spinta accuratamente verso il basso e pressata con una bacchetta; successivamente si introduceva il proiettile, che a sua volta veniva calcato all'interno con la bacchetta. A quel punto l'arma era pronta per far fuoco: per incendiare la carica di polvere, una miccia accesa veniva portata verso il focone, ossia il forellino presente sulla culatta dell'arma.\nUna versione pi\u00f9 tarda del fucile a miccia era dotata di uno scodellino d'innesco intorno al focone. Il fuciliere collocava un pizzico di polvere da innesco nello scodellino, quindi, quando la leva veniva pressata contro il supporto, la serpentina girava attorno al proprio asse e accostava la miccia incandescente allo scodellino, il fuoco della polvere di innesco si propagava, attraverso il focone, all'interno della canna dove accendeva la carica vera e propria. Questo fuoco generava una pressione tale da far fuoriuscire con forza il proiettile.\nNei modelli successivi, la serpentina era provvista di una molla a balestra. Quando la serpentina era piegata all'indietro, era bloccata da un gancio: quando il gancio veniva lasciato andare, la molla faceva s\u00ec che la serpentina si spostasse in avanti. La leva per fare fuoco era talvolta sostituita da un pulsante che bloccava il gancio, in seguito rimpiazzato dal grilletto.\nLa ricarica dei fucili a miccia era fortemente influenzata dalle condizioni atmosferiche: una forte raffica di vento, infatti, poteva far volar via la polvere da sparo dallo scodellino d'innesco, mentre la pioggia poteva impedire l'accensione dell'arma. Tale difetto port\u00f2 ai modelli del XVII secolo con scodellino d'innesco munito di coperchio. Quando il fucile non era utilizzato, la polvere da sparo era protetta da un coperchio a perno; quando il fuciliere doveva fare uso dell'arma, faceva ruotare o piegare il coperchio dello scodellino d'innesco in modo che la miccia potesse raggiungere la polvere.\nGi\u00e0 all'inizio del Seicento i soldati, noti come \"moschettieri\", indossavano bandoliere con contenitori in legno di bosso (da cui il nome \"bossolo\") che avevano al loro interno la giusta quantit\u00e0 per ogni carica: l'uso di corni o di fiaschi per la polvere di dimensioni maggiori per ricaricare l'arma, infatti poteva rivelarsi pericolosissimo poich\u00e9 le scintille o la fuliggine che bruciava senza fiamma rimasta nella canna potevano dar luogo alla esplosione delle fiasche stesse. La miscela esplosiva utilizzata in porzioni minori nei contenitori in legno era assai pi\u00f9 sicura.\nA ruota.\nIl meccanismo con acciarino a ruota fu il passo successivo dell'evoluzione del fucile. Questo sistema d'accensione, che sostitu\u00ec quello a miccia, in realt\u00e0 era stato concepito da Leonardo da Vinci: questi redasse all'inizio del XVI secolo il \"Codex Atlanticus\", nel quale compaiono schizzi di un acciarino a ruota. I primi modelli che montavano tale marchingegno apparvero alla fine del XV secolo. Il loro funzionamento pu\u00f2 essere paragonato a quello di un accendino: una ruota zigrinata, comandata da una molla, sfregava un pezzo di pirite provocando delle scintille. Prima che l'arma potesse essere utilizzata, la molla doveva essere caricata, ovverosia avvitata girando una chiave e bloccata dal dente d'arresto; quando la molla era carica, il cane veniva abbassato sulla ruota stessa, contro la quale era tenuto premuto da una molla. Premendo il grilletto, si sbloccava la ruota zigrinata che, girando assai velocemente e sfregando la pirite, produceva una pioggia di scintille che incendiavano la polvere d'innesco. L'acciarino a ruota era un meccanismo complesso e costoso e per di pi\u00f9 era facilmente condizionato dallo sporco, che poteva causare l'inceppamento del fucile: non sorprende, dunque, che alcune armi costruite nel XV secolo fossero dotate di due sistemi differenti per far fuoco.\nAcciarino \"snaphaunce\".\nNel corso del XVI e del XVII secolo vennero istituiti numerosi gruppi di moschettieri: dotarli di armi ed equipaggiamento adatti, tuttavia, costituiva una spesa alquanto elevata. La ricerca di una soluzione pi\u00f9 economica dell'acciarino a ruota port\u00f2 allo sviluppo del sistema d'accensione \"snaphaunce\", prodotto a partire dal 1545. Esistono numerose teorie sull'origine del termine \"snaphaunce\"; secondo una di queste, deriverebbe dall'olandese \"snaphaan\", che probabilmente significa \u00abladro di polli\u00bb. A quel tempo, infatti, dato l'elevato costo dell'acciarino a ruota e la pericolosit\u00e0 dei fucili a miccia, i bracconieri avevano risolto tali inconvenienti ideando un loro sistema a pietra focaia: l'acciarino \"snaphaunce\". Un'altra ipotesi, pi\u00f9 plausibile, indicherebbe come origine del nome un vocabolo dell'antico olandese che significa \u00abtesta d'uccello che becca\u00bb e che sarebbe dovuto alla somiglianza della forma dell'acciarino e del movimento contro la pietra focaia.\nIl meccanismo consisteva in un cane che serrava un pezzo di pietra focaia: quando si premeva il grilletto, la pressione della molla spingeva di scatto il cane in avanti. Davanti allo scodellino d'innesco era montata una piastrina d'acciaio (la \"martellina\"), sulla quale picchiava la pietra focaia del cane, provocando le scintille che cadevano sullo scodellino innescato, che a sua volta trasmetteva il fuoco alla carica di polvere all'interno della canna. Inizialmente lo scodellino d'innesco era chiuso da un coperchio manovrato manualmente, come nel caso degli ultimi modelli di armi da miccia; in seguito il coperchio si spostava meccanicamente quando il cane colpiva in avanti. Una variante di questo sistema fu lo \"snaplock\" svedese (\"chiusura a scatto\"), il quale disponeva di una piastrina d'acciaio montata sopra il coperchio dello scodellino: questo pezzo poteva essere spostato di lato e fungeva da meccanismo di sicurezza. Il fuciliere poteva dunque portare l'arma con il cane in tensione: siccome la piastrina non era in posizione, il fucile non poteva sparare, mentre il coperchio manteneva asciutto lo scodellino d'innesco.\nA pietra focaia.\nI fucili che presentavano l'acciarino \"snaphaunce\" furono sostituiti da quelli a pietra focaia, comparsi attorno al 1610. Questo sistema assomigliava molto a quello precedente: la differenza principale consisteva nel fatto che la piastra d'acciaio e il coperchio dello scodellino d'innesco erano combinati in un solo elemento. Il coperchio dello scodellino del fucile a pietra focaia aveva una piastrina verticale. Quando il grilletto veniva premuto, il cane partiva in avanti, la pietra focaia colpiva l'acciaio, che si alzava assieme al coperchio, ad essa collegato. Ci\u00f2 permetteva alle scintille di cadere nell'innesco, rimasto scoperto. Il \"miquelet\", altrimenti detto \"acciarino spagnolo\", \u00e8 una variante del fucile a pietra focaia: le principali differenze rispetto a quel modello erano la piastrina d'acciaio zigrinata e la molla del cane che si trovava all'esterno, sulla piastra del congegno.\nA percussione.\nGi\u00e0 nel XVII secolo gli scienziati erano alla ricerca di sistemi innovativi che potenziassero la polvere da sparo e aumentassero la distanza raggiunta dai proiettili sparati. Furono svolti esperimenti con diverse sostanze, tra cui il mercurio e l'antimonio: a met\u00e0 del XVIII secolo, il chimico francese Berthollet svilupp\u00f2 l'esplosivo a base di fulminato d'argento; nel 1798 l'inglese Edward Howard scopr\u00ec un sistema pi\u00f9 facile per produrre una sostanza alternativa, il fulminato di mercurio. Ma l'autentica rivoluzione nello sviluppo del fucile giunse solo col reverendo scozzese Alexander Forsythe di Belhelvie, nell'Aberdeenshire, che ide\u00f2 il sistema a percussione, o pi\u00f9 precisamente i suoi principi: nel 1799 egli pubblic\u00f2 un trattato scientifico su un composto chimico, il fulminato, che poteva prender fuoco ricevendo un colpo secco. I meriti dello sviluppo del sistema a percussione furono rivendicati da diversi fabbricanti d'armi, tra cui gli ingegneri inglesi Joseph Egg, Joseph Manton e James Purdey nel 1816, i famosi armaioli francesi Pr\u00e9lat e Deboubert nel 1818 e l'americano Joshua Shaw nel 1822. Il principio su cui si basava era semplice: l'arma era caricata nella medesima maniera del fucile a miccia, poi il martelletto (chiamato in seguito, anch'esso, \"cane\"), il quale aveva sostituito il cane tradizionale, veniva messo in tensione. Sul retro della canna era avvitato un cilindretto cavo, il luminello, sopra il quale, per sparare il colpo, veniva sistemata una piccola capsula di rame riempita di fulminato: premendo il grilletto, una molla faceva in modo che il martelletto colpisse la capsula d'innesco. Ci\u00f2 provocava una detonazione che si trasmetteva attraverso il foro e incendiava la carica principale all'interno della canna. Questo sistema fu utilizzato abbastanza a lungo in fucili, pistole e infine anche nelle rivoltelle.\nFucili a cartuccia unitaria.\nQuesti tipi di fucili sono i modelli in cui la cartuccia \u00e8 autocontenuta, cio\u00e8 in cui la capsula a percussione, polvere da sparo e proiettile sono insieme all'interno di un bossolo e caricati unitamente.\nAd ago.\nNel 1814 Johann Nikolaus von Dreyse di Sommerda stava gi\u00e0 sperimentando un nuovo tipo di fucile, detto fucile \"ad ago\". Quest'arma aveva un sistema a retrocarica con otturatore e poteva esser caricato mediante cartucce di carta ad una rapidit\u00e0 tale da permettere ad un tiratore scelto ben addestrato di sparare dai 5 ai 6 colpi al minuto: si trattava d'un vantaggio militare significativo. La cartuccia del fucile ad ago era costituita da un involucro di carta che conteneva la carica della polvere, l'innesco e il proiettile. Premendo il grilletto, l'ago perforava la parte posteriore della cartuccia sino a raggiungere la met\u00e0, dove colpiva un poco di fulminato, determinando l'esplosione della medesima. Il fucile Dreyse fu testato nel 1841 dall'esercito prussiano, che ne ordin\u00f2 60.000 esemplari.\nAd accensione anulare e a spillo.\nDurante la prima met\u00e0 dell'Ottocento due francesi idearono due differenti tipi di cartucce: Louis Nicolas Auguste Flobert ide\u00f2 la cartuccia ad accensione anulare, mentre Eugene Gabriel Lefaucheux cre\u00f2 la cartuccia a spillo. La prima \u00e8 simile ad una capsula a percussione (con il fulminato posto in una sporgenza ad anello situata alla sua base e che \u00e8 schiacciata dal cane), ma di dimensioni maggiori e contenente la carica di lancio, alla quale \u00e8 applicato un proiettile: essa \u00e8 alla base della nostra munizione attuale. Il secondo tipo di cartuccia, confezionato sulla base di un'invenzione del padre di Lefaucheux, Casimir, fu brevettato nel 1850. La cartuccia a spillo \u00e8 costituita da un involucro di rame dentro cui si trovano la carica e il proiettile: dall'interno della base, in cui era posto un pezzettino di fulminato, sporgeva un piccolo spillo d'acciaio, che, una volta colpito dal cane, veniva spinto all'interno del bossolo, dove il repentino contatto col fulminato produceva una deflagrazione che a sua volta incendiava la carica.\nA percussione centrale.\nTutti questi progressi condussero ad un nuovo sistema d'accensione, introdotto nel 1866: il sistema a percussione centrale. La cartuccia \u00e8 costituita da un bossolo d'ottone, con una capsula a percussione alla base e una carica di polvere e il proiettile compressi all'interno. La capsula a percussione \u00e8 formata da uno scodellino d'ottone, sistemato al centro della base del bossolo, da cui il nome di accensione centrale. Quando il percussore colpisce la capsula, questa viene deformata e spinta contro l'incudinetta che le sta davanti, provocando l'accensione dello strato di fulminato adagiato sotto quest'ultima. In linea di massima esistono due tipi di sistema a percussione centrale: il sistema ad innesco Berdan, con due o pi\u00f9 orifizi da innesco, e il sistema Boxer, con un unico orifizio da innesco centrale. Lo sviluppo del sistema port\u00f2 alla diffusione di centinaia di calibri differenti, dal.17 Remington al .700 Nitro Express.\nSistemi di retrocarica.\nNel corso del tempo sono stati concepiti diversi sistemi di retrocarica, ossia di caricamento dalla culatta.\nFucile a canna basculante (\"break action\").\nLe canne basculanti sono utilizzate soprattutto nei fucili ad anima liscia (doppiette e sovrapposti), meno sovente nelle canne rigate (fucili express, carabine ad aria compressa e a molla), ma in passato il sistema fu usato anche per le rivoltelle. La canna dell'arma \u00e8 fissata sui cardini e pu\u00f2 essere fatta basculare per accedere alla culatta e camerare le cartucce. Alla canna vengono adattati dei fermi o ganci che s'incastrano con le aperture nella sezione della bascula: per aprire o chiudere l'arma, si ricorre ad una leva, detta \"chiavetta\", che scorre o ruota. Quasi sempre la basculazione \u00e8 verso il basso, ma in alcuni casi pu\u00f2 ruotare a lato, come in un fucile di caccia ideato da Johann Nikolaus von Dreyse, con funzionamento simile al fucile Dreyse. Il fucile semiautomatico a due colpi Beretta UGB25 Xcel ha la singola canna basculante per il caricamento, dopodich\u00e9 la seconda cartuccia viene inserita in un ricettacolo laterale.\nAd otturatore rotante.\nNel 1867 il designer austriaco Josef Werndl, assieme al suo socio ceco Karel Holub, ide\u00f2 un nuovo tipo di fucile, la cui particolarit\u00e0 non risiedeva nella cartuccia, bens\u00ec nel sistema d'azione: si tratta del fucile Werndl-Holub M1867, utilizzato dall'esercito austriaco fino al 1886, quando fu sostituito dal Mannlicher M1886. Nel Werndl la canna \u00e8 chiusa ermeticamente da un tamburo di cui \u00e8 stato rimosso un terzo; se il tamburo viene ruotato, si pu\u00f2 accedere alla camera di caricamento nella canna, per inserire la cartuccia nuova o espellere il bossolo vuoto. Dopodich\u00e9, il tiratore chiude nuovamente l'otturatore e il fucile \u00e8 bloccato.\nAd otturatore pieghevole.\nSul fucile ad accensione a spillo Montigny \u00e8 montato un grosso e pesante otturatore, inserito nel collo del calcio, che pu\u00f2 esser ripiegato, permettendo al blocco dell'otturatore di scivolare indietro e di aprire le camere di cartuccia.\nAd otturatore rollante (\"rolling block\").\nDurante la seconda met\u00e0 del XIX secolo i fabbricanti d'armi escogitarono un altro sistema di chiusura della culatta: esso era costituito da un elemento d'acciaio che (dopo aver alzato il cane) si poteva far ruotare all'indietro in modo analogo a quanto si faceva con il cane stesso. Una volta inserita la cartuccia lo si ruotava di nuovo in avanti chiudendo la culatta. Al momento dello sparo non si apriva poich\u00e9 era intercettato dal cane che gli si appoggiava sopra in modo che la spinta all'indietro operasse su una leva svantaggiosa. La spinta avveniva cio\u00e8 al di sotto del grosso perno del cane e, al contrario, tendeva a spingere il cane stesso ancora pi\u00f9 in avanti. Il sistema era semplice e straordinariamente robusto, permettendo lo sparo di cartucce assai potenti (per l'epoca). La Remington Arms fu una delle Case costruttrici che applicarono su larga scala questo sistema, ma anche altri fabbricanti d'armi lo utilizzarono, sia con licenza che senza.\nA blocco cadente (\"falling block\").\nIl sistema a blocco cadente \u00e8 azionato da un paragrilletto di grandi dimensioni che serve da leva. Leve di questo genere potevano essere piegate in basso o, in certe armi, in avanti. Quest'azione permette ad un blocco solido di scivolare in basso lungo delle guide e di liberare la canna e la camera; non appena il paragrilletto torna alla posizione iniziale, il blocco di chiusura scatta nuovamente verso l'alto e sigilla la camera. Il meccanismo a blocco cadente fu inizialmente utilizzato solo nei fucili monocolpo, come ad esempio nel fucile belga Flobert con azione a blocco cadente Martini, in cui il blocco non scivola gi\u00f9 completamente, ma \u00e8 fissato su cardini sul davanti. Una delle armi pi\u00f9 conosciute di questo tipo fu il fucile americano Sharps. Successivamente il sistema fu applicato anche alle armi a ripetizione, per esempio nelle carabine statunitensi Spencer e Winchester.\nAd otturatore pieghevole.\nL'azione ad otturatore pieghevole risale all'epoca in cui i fucili ad avancarica furono trasformati in fucili a retrocarica e si dovette trovare una soluzione per garantire alla culatta una sicura chiusura. Un meccanismo di questo tipo \u00e8 riscontrabile nel fucile francese Manceaux del 1862: l'accensione \u00e8 rimasta immutata, ossia a percussione, ma l'arma pu\u00f2 essere ricaricata assai pi\u00f9 rapidamente ed efficacemente grazie all'apertura della culatta; notevole \u00e8 la sua azione ad otturatore pieghevole, che serra anche il blocco di chiusura. Un secondo tipo di azione ad otturatore pieghevole \u00e8 il sistema Snider, che fu utilizzato per trasformare i fucili a percussione in armi ad accensione centrale: la parte terminale della vecchia canna a percussione fu tolta e, mediante un perno di grandi dimensioni, al terminale fu applicato l'otturatore pieghevole; per sparare un colpo, il tiratore doveva spostare lateralmente l'otturatore, inserire una cartuccia nella camera di caricamento e poi rimettere in posizione l'otturatore.\nA otturatore girevole-scorrevole (\"bolt-action\").\nIl sistema di chiusura riprende quello dei vecchi fucili ad ago ma, opportunamente modificato per sparare a ripetizione, usa le normali cartucce metalliche a percussione centrale. La canna \u00e8 posteriormente aperta e viene chiusa da un otturatore cilindrico comandabile da una leva laterale che ne permette una prima breve rotazione attorno al suo asse e il successivo spostamento all'indietro lungo l'asse della canna. In questo modo viene espulso il bossolo sparato, arretrato il percussore e armato il meccanismo di scatto; con il movimento contrario, viene poi incamerata la cartuccia successiva. La chiusura \u00e8 assicurata da appositi tenoni (risalti in acciaio) che si inseriscono in altrettante sedi scavate nella culatta. Vi sono sempre meccanismi di sicurezza che non permettono lo sparo se l'otturatore non \u00e8 ben chiuso. Questo sistema, in uso gi\u00e0 alla fine dell'Ottocento (per esempio sul fucile italiano Carcano Mod. 91) si \u00e8 rivelato con il tempo il pi\u00f9 affidabile per lo sparo di cartucce molto potenti ed \u00e8 usato ancora oggi in molte carabine da caccia. Il sistema bolt-action, pur essendo robusto e affidabile, \u00e8 per\u00f2 manuale e quindi piuttosto lento nella ripetizione del colpo ed \u00e8 stato sostituito, nella funzione militare e di polizia, dal fucile semiautomatico o dal fucile automatico. Viene ancora usato invece nei fucili da cecchino che non devono avere velocit\u00e0 di tiro ma la possibilit\u00e0 di sparare cartucce potenti con un'elevata precisione di tiro. Un esempio \u00e8 il fucile Barrett M99 che utilizza munizioni calibro .50 BMG (12,7 x 99\u00a0mm) della mitragliatrice americana Browning M2.\nA riarmo lineare (\"straight pull\").\nIl sistema, detto in inglese \"straight pull\", \u00e8 un sistema per la chiusura della culatta in carabine o fucili a ripetizione manuale o a colpo singolo, nel quale l'otturatore si muove manualmente solo arretrandolo per aprire la culatta ed espellere il bossolo sparato e poi, con movimento contrario, permettere il cameramento di un'altra cartuccia, richiudere la culatta e rendere l'arma pronta allo sparo.\nSistemi di caricamento.\nAd avancarica.\nFino a quasi tutto il XIX secolo i fucili erano caricati manualmente attraverso la bocca da fuoco (talvolta anche in modo originale cercando di ottenere uno sparo a raffica come nel caso dell'espignolle: queste armi sono dette \"ad avancarica\". I primi tentativi di sviluppo di armi a ripetizione risalgono al periodo della pietra focaia: le pistole a due e quattro canne fabbricate dall'armaiolo inglese Twigg ne sono un ottimo esempio. Ma fu solamente con l'avvento del sistema a percussione che furono create rivoltelle a cinque e sei colpi su vasta scala: si trattava di armi ancora ad avancarica, come nel caso delle cosiddette pepaiole (o pepperboxes) e successivamente nei primi veri revolver fabbricati da Samuel Colt. Da queste armi corte furono derivati anche modelli di fucili a tamburo che non ebbero tuttavia un grande successo a causa della fuoriuscita dei gas dallo spazio tamburo-canna che causava bruciature al braccio del tiratore, oltre ad una certa perdita di potenza del colpo.\nA monocolpo a retrocarica.\nArmi di questo tipo sono tutte quelle descritte nella sezione \"Sistemi di retrocarica\" tranne quelle ad otturatore girevole - scorrevole.\nI primi fucili monocolpo a retrocarica furono fabbricati pressappoco nel 1850: spesso si trattava di conversioni di armi a percussione ad avancarica, come nel fucile a colpo singolo Werndl del 1867, nel quale la sezione posteriore della canna veniva rimossa e sostituita da una parte terminale con un'apertura di caricamento, nel maggior numero dei casi un otturatore rotante o pieghevole. Le cartucce venivano caricate una per una nella seguente maniera: si apriva l'otturatore, s'inseriva la cartuccia nella camera di caricamento, si chiudeva l'otturatore, si sparava la cartuccia, si riapriva l'otturatore, si rimuoveva il bossolo vuoto e cos\u00ec via. Un esempio pu\u00f2 essere il fucile Springfield Trapdoor che fu il fucile d'ordinanza dell'esercito degli U.S.A. durante gli ultimi anni delle Guerre indiane.\nA caricatore interno.\nQueste erano una miglioria rispetto a quelle monocolpo a retrocarica, in quanto contenevano internamente un certo numero di cartucce, generalmente da 3 a 10, il che diminuiva i tempi di ricarica. Generalmente erano ricaricati tramite \"stripper clip\" (come nella serie di fucili Mosin\u2013Nagant), \"en-bloc clip\" (come nel fucile M1 Garand) o manualmente un colpo per volta (come nella maggior parte dei fucili a pompa). Generalmente i fucili a caricatore interno sono a ripetizione manuale o al massimo semiautomatici, in quanto il limitato numero di cartucce ne impedisce il facile uso in fuoco automatico.\nFucile con caricatore esterno.\nQuesti permettono un utilizzo pi\u00f9 rapido, e un maggior numero di colpi tra ricariche. I caricatori esterni sono rimovibili e sostituibili pi\u00f9 rapidamente dei caricatori interni e, dato che non sono ridotti in capienza dal fucile stesso, possono contenere un pi\u00f9 ampio numero di proiettili, ad esempio con il caricatori a scatola da 30 colpi o a tamburo da 50/100 colpi dell'AK-47."}
{"id": "205202", "revid": "8862", "url": "https://it.wikipedia.org/wiki?curid=205202", "title": "Pro-Tour 2005", "text": ""}
{"id": "205203", "revid": "26630", "url": "https://it.wikipedia.org/wiki?curid=205203", "title": "Mitragliatrice", "text": "La mitragliatrice \u00e8 un'arma automatica montata o portatile, progettata per sparare colpi in rapida successione.\nStoria.\nLa prima mitragliatrice a canna singola ad essere realizzata ed impiegata in guerra fu la Puckle Gun, che funzionava ad acciarino. Simile a un revolver, era di calibro 25\u00a0mm e operava a manovella. Non era quindi azionata da sistemi di recupero della forza di rinculo. La \"Steam Gun\", mitragliatrice a vapore, realizzata da Jacob Perkins nel 1824 \u00e8 un altro esempio di arma con effetti analoghi, anche se non appartiene alla categoria delle armi da fuoco.\nNel 1848 l\u2019armaiolo cremasco Cesare Rosaglio annunci\u00f2 la sua invenzione di una mitragliatrice in grado di essere azionata da un solo uomo e sparare 300 colpi di fucile al minuto o 12.000 in un'ora dopo aver tenuto conto del tempo necessario per ricaricare i \"serbatoi di munizioni\".\nLa prima mitragliatrice efficace, brevettata nel 1862, prodotta ed utilizzata su larga scala fu la Gatling, con un sistema a canne multiple, inizialmente utilizzante un meccanismo a manovella per ottenere il rapido susseguirsi delle canne, e quindi formalmente non rientrante nella categoria delle armi automatiche, che si attivano con la sola pressione del grilletto, e sfruttano l'energia di rinculo o di espulsione dei gas per ottenere l'automatismo. Questa definizione viene a cadere, ed essere limitante, dal fatto che molte armi automatiche, ad esempio di uso aeronautico, funzionano con l'ausilio di un motore elettrico.\nAlcuni sostengono che la prima mitragliatrice fu in realt\u00e0 la Maxim che aveva un azionamento a gas, e non operato manualmente.\nCaratteristiche.\nSecondo la terminologia moderna una mitragliatrice \u00e8 un'arma automatica a propulsione meccanica (es. a gas) o elettrica (es. armi a canne rotanti moderne o chain gun), ma in un senso pi\u00f9 generale ogni arma a fuoco rapido pu\u00f2 essere definita mitragliatrice. Per la seconda definizione queste armi sono definibili come le prime mitragliatrici, anche se secondo la nomenclatura moderna la prima mitragliatrice fu la Maxim azionata a rinculo.\nSecondo diverse definizioni di ambito militare viene definita come un'arma automatica, di reparto, di calibro non superiore a 20\u00a0mm. Le armi di calibro superiore appartengono alle artiglierie e sono dette cannoncini automatici o cannoni automatici e le armi automatiche pi\u00f9 leggere e di dotazione individuale son dette fucile mitragliatore, pistola mitragliatrice, mitra o fucile d'assalto.\nTecnica.\nCome in tutte le armi automatiche, la pressione sul grilletto provoca lo sparo di una serie di colpi, detta raffica, che termina solo quando la pressione cessa. Alcune mitragliatrici hanno un dispositivo, azionato da un secondo grilletto o predisponibile mediante un selettore di tiro, che limita il numero di colpi sparati in sequenza (raffica breve).\nLa celerit\u00e0 di tiro di una mitragliatrice \u00e8 vincolata essenzialmente da due fattori: il ciclo meccanico di sparo e la produzione di calore.\nL'accelerazione del ciclo meccanico di sparo (caricamento, chiusura, sparo, estrazione, espulsione) \u00e8 ottenuta mediante diversi accorgimenti:\nIn alternativa o in aggiunta pu\u00f2 essere adottata la struttura a canne multiple, che presentano pro e contro, struttura abbandonata per decenni e ripresa in molti sistemi d'arma della seconda met\u00e0 del Novecento.\nLa produzione di calore \u00e8 molto elevata e pu\u00f2 provocare la deformazione delle parti dell'arma con inceppamenti o addirittura con lesioni della canna o blocco della cartuccia per il fenomeno dei gas prigionieri.\nIl raffreddamento pu\u00f2 essere ottenuto in diverse maniere:\nSono previsti inoltre altri accorgimenti, come il cambio rapido della canna dopo un certo numero di colpi (MG 42/59, MG3), o la sua sostituzione a caldo mediante un maniglione di trasporto (AA 52)\nLe celerit\u00e0 di tiro elevate sono richieste dalla volatilit\u00e0 degli obiettivi: per avere la certezza di colpire in modo significativo un obiettivo che \u00e8 visibile o comunque a portata dell'arma per pochi secondi \u00e8 necessario che il numero di colpi sparati al secondo sia molto elevato. Le raffiche lunghe, caratteristiche del tiro di accompagnamento nella guerra di trincea, non hanno pi\u00f9 alcuna ragione di esistere.\nTipologia.\nLe mitragliatrici possono essere:\nLe mitragliatrici attingono da un serbatoio costituito da un nastro di munizioni, da caricatori amovibili di varie tipologie o da altri sistemi di grande capacit\u00e0, che consentano di sostenere la cadenza di tiro, che pu\u00f2 essere anche molto elevato. Le prime mitragliatrici avevano una cadenza di circa 200 colpi al minuto, altre di nuova fabbricazione hanno raggiunto anche la cadenza di svariate migliaia di colpi al minuto.\nL'alimentazione delle mitragliatrici pu\u00f2 avvenire mediante nastri di cartucce, caricatori normali o a tamburo o mediante tramogge.\nUn'arma automatica di calibro superiore a 20 mm (e solitamente fino ai 40 mm) \u00e8 generalmente chiamata cannone automatico; la mitragliera \u00e8 un'arma compresa tra i 15 mm e i 40 mm (anche se questo termine \u00e8 sempre meno usato a profitto o di mitragliatrice pesante o di cannone automatico).\nUtilizzo.\nSolitamente sono utilizzate come armi di supporto di squadra (le mitragliatrici leggere) per implementare il volume di fuoco, oppure montate su treppiedi, piattaforme, veicoli e velivoli per ruoli sia offensivi che difensivi anti-personali, anti-veicolo ed antiaerei."}
{"id": "205207", "revid": "767487", "url": "https://it.wikipedia.org/wiki?curid=205207", "title": "Annunzio Cervi", "text": "Biografia.\nFiglio dell'abruzzese Antonio Giovanni Cervi e della sarda Costanza Cabras, si trasfer\u00ec prima a Campobasso e quindi a Napoli nel 1908 dove si laure\u00f2 in lettere sotto la guida del linguista Michele Kerbaker di cui divenne assistente alla cattedra di Filologia medioevale. Partito volontario per il fronte della Prima guerra mondiale nel mese di novembre 1915, ricevette due medaglie d'argento col grado di tenente. Mor\u00ec sul Monte Grappa vittima di un cecchino all'et\u00e0 di 26 anni, il 25 ottobre 1918.\nCollabor\u00f2 alla rivista \"La Diana\", segnalandosi tra le personalit\u00e0 pi\u00f9 originali dei cosiddetti \"avanguardisti\" napoletani, fondando con Ferdinando Russo la pi\u00f9 importante rivista avanguardistica partenopea, \"Vela Latina\", e stringendo amicizia con alcuni tra i maggiori intellettuali dell'epoca, da Lionello Fiumi a Enrico Pappacena, da Francesco Meriano a Giuseppe Ungaretti. Intrattenne anche un contatto epistolare con l'attrice Eleonora Duse, a cui dedic\u00f2 nel 1917 l'opuscolo \"Restiamo bombardieri del Re\".\nScrisse tre opere: \"Restiamo bombardieri del Re\", uscito a Trevisto nel 1917; \"Le cadenze d'un monello sardo\", pubblicato tra il 1915 e il 1918 sulla rivista \"La Diana\" e in volume monografico a Napoli nel 1918; e \"Le liturgie dell'anima\", finito di scrivere nel 1915 ed edito postumo a Lanciano nel 1922 a cura di Enrico Pappacena.\nCelebrazioni.\nIn occasione del 90\u00ba anniversario della morte, il 25 ottobre 2008, la Biblioteca di Sardegna gli dedica una giornata-tributo presso il Conservatorio di musica di Cagliari. \nPer la ricorrenza del 100\u00ba anno della morte, il 25 ottobre 2018, la Biblioteca di Sardegna ne commemora la figura di uomo e poeta facendone visita al loculo ospitato presso il Cimitero del Verano a Roma. "}
{"id": "205210", "revid": "287204", "url": "https://it.wikipedia.org/wiki?curid=205210", "title": "Filippo Chiappini", "text": "Biografia.\nIl padre, Francesco, era un barbiere che aveva bottega nel rione di Parione in via del Governo Vecchio, proprio sulla piazza di Pasquino. L'arguto artigiano, eludendo la sorveglianza pontificia era solito scrivere pasquinate ed epigrammi, anche in latino.\nFrancesco riusc\u00ec, con molti sacrifici, a mantenere Filippo all'universit\u00e0 dove si laure\u00f2 in medicina. Da medico esercit\u00f2 la professione a Turrita Sabina,\npoi prefer\u00ec l'insegnamento e, nel 1873, ebbe l'incarico di scienze fisiche e matematiche presso la scuola, appena inaugurata, \"Erminia Fu\u00e0 Fusinato\" di Roma, primo istituto superiore femminile laico della capitale.\nDi lui scrisse un contemporaneo: \"Fu basso e corpulento della persona... con capelli alquanto lunghi e lunga barba, occhi vivaci e bocca sorridente, d'onde uscivano a scatti arguti motti\".\nFu un ottimo medico ma anche uno studioso di letteratura classica, rinascimentale e teatrale, non per questo disdegnando per\u00f2 il romanesco. Scrisse molti epigrammi in italiano e in latino, lingua quest'ultima che conosceva profondamente. Al contrario di Trilussa, col quale negli anni entr\u00f2 pure in accesa polemica, rimproverandogli di snaturare, ed imborghesire dunque, il romanesco, nel Chiappini la scelta per il romanesco non nasceva dall'incultura, bens\u00ec da una decisione meditata.\nValido poeta e intelligente studioso di Giuseppe Gioachino Belli collabor\u00f2 con Luigi Morandi per la prima edizione quasi integrale dei \"Sonetti\" belliani, col ruolo di consulente linguistico per il romanesco dell'uso. Di questa collaborazione \u00e8 rimasto un carteggio recentemente pubblicato (citato in Bibliografia), dove si trova il Chiappini che si prodiga nella spiegazione al letterato tudertino di espressioni romanesche, spesso non contemplate nelle sue schede lessicali.\nMor\u00ec, quasi sessantanovenne, nel 1905. Uscirono postumi i \"Sonetti Romaneschi\" e le sue schede lessicali col titolo di \"Vocabolario romanesco\", pubblicati dai nipoti e curati dagli stessi, in particolar modo da Gino Chiappini.\nFu tumulato nell'atrio della chiesa di Sant'Eustachio vicino al drammaturgo e poeta Giovanni Giraud. L'amministrazione comunale gli ha dedicato una strada nel quartiere Gianicolense, vicino alla Stazione di Trastevere: le vie adiacenti sono dedicate ai concittadini Cesare Pascarella, Crescenzo Del Monte e al celeberrimo poeta dialettale milanese Carlo Porta. Un giardino, il Parco Ghetanaccio, sempre nella stessa zona, ricorda il celebre burattinaio romanesco di cui, per primo, tracci\u00f2 la biografia proprio Chiappini in un suo studio storico.\nBibliografia.\nIl vocabolario, pubblicato per l'interessamento del linguista Bruno Migliorini, \u00e8 stato ristampato nel 1945 e nel 1967 con numerose voci in pi\u00f9 redatte da Ulderico Rolandi. L'edizione del 1992 per i tipi de Il cubo di Roma, che \u00e8 di pi\u00f9 facile reperimento, riporta soltanto le schede chiappiniane.\nI saggi su Ghetanaccio (it. \"Gaetanaccio\") e Randanini sono stati ristampati nel 1980 in anastatica con prefazione di Armando Ravaglioli per i tipi de \"Gli antipodi\" di Roma, edizione di pi\u00f9 facile reperimento."}
{"id": "205211", "revid": "889846", "url": "https://it.wikipedia.org/wiki?curid=205211", "title": "Indirizzo di posta elettronica", "text": ""}
{"id": "205213", "revid": "775372", "url": "https://it.wikipedia.org/wiki?curid=205213", "title": "Consiglio nordico", "text": "Il Consiglio nordico e il Consiglio nordico dei ministri sono due forum di cooperazione dei governi dei Paesi nordici. Il primo fu istituito dopo la seconda guerra mondiale e il suo primo risultato concreto fu l'introduzione nel 1952 di un mercato del lavoro comune, della sicurezza sociale e della libera circolazione attraverso le frontiere per i cittadini degli stati membri.\nStati e regioni componenti.\nI membri del consiglio sono:\nCi sono anche 4 osservatori (3 Stati sovrani e 1 Stato federato):"}
{"id": "205215", "revid": "78273", "url": "https://it.wikipedia.org/wiki?curid=205215", "title": "Sabelianismo", "text": ""}
{"id": "205224", "revid": "919135", "url": "https://it.wikipedia.org/wiki?curid=205224", "title": "Epicicloide", "text": "In geometria, un'epicicloide \u00e8 una curva piana appartenente alla categoria delle rullette, ovvero delle curve generate da un punto di una figura che rotola su un'altra. L'epicicloide infatti \u00e8 definita come la curva generata da un punto di una circonferenza che rotola sulla superficie esterna di un'altra circonferenza. \nL'epicicloide pu\u00f2 essere vista come un caso particolare dell'epitrocoide. Questo termine viene anche utilizzato per indicare la curva che la Luna descrive intorno al Sole nel suo moto di traslazione; essa interseca il piano orbitale terrestre ben 24-25 volte all'anno ed \u00e8 sempre concavo verso il sole.\nL'epicicloide \u00e8 un caso speciale di epitrocoide.\nLa cardioide \u00e8 un tipo particolare di epicicloide con una sola cuspide.\nUn'epicicloide e la sua evoluta sono simili.\nForma matematica.\nLa rappresentazione parametrica di un'epicicloide generata da una circonferenza di raggio formula_1 che rotola su una circonferenza pi\u00f9 grande di raggio formula_2 \u00e8 data da\noppure\nL'epicicloide \u00e8 una funzione continua ed \u00e8 differenziabile ovunque, tranne che sulle cuspidi. Dalle equazioni parametriche si pu\u00f2 notare con facilit\u00e0 che per formula_5 (l'insieme dei numeri naturali senza lo zero) la velocit\u00e0 del punto che descrive l'epicicloide nei punti di cuspide (che appartengono sia alla circonferenza che rotola e quella fissa) \u00e8 nulla: proprio la condizione che soddisfa il moto di puro rotolamento (questo vale naturalmente per tutti i punti della circonferenza che rotola).\nDimostrazione.\nFacendo riferimento all'immagine a fianco, ipotizziamo di voler determinare la posizione di formula_6. Siano formula_7 i radianti dell'arco che ha per estremi il punto di tangenza e il punto mobile formula_6, e formula_9 i radianti dell'arco che ha per estremi l'intersezione del cerchio maggiore col semiasse formula_10 positivo e il punto di tangenza.\nDal momento che non c'\u00e8 alcuno scorrimento tra le due circonferenze, abbiamo che\nDalla definizione di radiante (rapporto tra arco e raggio), abbiamo che\nDalla due condizioni, otteniamo l'identit\u00e0\nPertanto, la relazione tra formula_7 e formula_9 \u00e8\nA questo punto, osservando la figura, la posizione di formula_6 si ricava facilmente:"}
{"id": "205229", "revid": "1982", "url": "https://it.wikipedia.org/wiki?curid=205229", "title": "B\u00e9age", "text": ""}
{"id": "205230", "revid": "287204", "url": "https://it.wikipedia.org/wiki?curid=205230", "title": "Giuliano Pontara", "text": "\u00c8 filosofo della politica e uno dei massimi studiosi della nonviolenza a livello internazionale.\nIn seguito a forti dubbi sulla eticit\u00e0 del servizio militare, alla fine del 1952 lascia l'Italia per la Svezia dove poi ha sempre vissuto. Ha insegnato Filosofia pratica per oltre trent'anni all'Istituto di filosofia dell'Universit\u00e0 di Stoccolma. Negli anni ottanta e novanta Pontara ha anche insegnato come professore a contratto in varie universit\u00e0 italiane tra cui Torino, Siena, Cagliari, Padova, Bologna, Imperia, Trento.\nPontara \u00e8 uno dei fondatori della International University of Peoples' Institutions for Peace (Iupip) - Universit\u00e0 Internazionale delle Istituzioni dei Popoli per la Pace (Unip),\ncon sede a Rovereto (Tn). \u00c8 membro del Tribunale permanente dei popoli fondato da Lelio Basso e in tale qualit\u00e0 \u00e8 stato membro della giuria nelle sessioni del Tribunale sulla\nviolazione dei diritti in Tibet (Strasburgo 1992), sul diritto di asilo in\nEuropa (Berlino 1994), e sui crimini di guerra nella ex Jugoslavia (sessioni di Berna, 1995, come presidente della giuria, e sessione di Barcellona, 1996).\nPontara ha pubblicato libri e saggi su una molteplicit\u00e0 di temi di etica pratica e teorica, metaetica e filosofia politica. \u00c8 stato uno dei primi ad introdurre in Italia la \"Peace Research\" e la conoscenza sistematica del pensiero etico-politico del Mahatma Gandhi.\nHa pubblicato in italiano, inglese e svedese, e alcuni dei suoi lavori sono stati tradotti in spagnolo e francese."}
{"id": "205234", "revid": "1982", "url": "https://it.wikipedia.org/wiki?curid=205234", "title": "Cheylard", "text": ""}
{"id": "205235", "revid": "290948", "url": "https://it.wikipedia.org/wiki?curid=205235", "title": "Irraggiamento termico", "text": ""}
{"id": "205236", "revid": "1982", "url": "https://it.wikipedia.org/wiki?curid=205236", "title": "Crestet (Ard\u00e8che)", "text": ""}
{"id": "205237", "revid": "1982", "url": "https://it.wikipedia.org/wiki?curid=205237", "title": "Crestet (Vaucluse)", "text": ""}
{"id": "205238", "revid": "287204", "url": "https://it.wikipedia.org/wiki?curid=205238", "title": "Etables", "text": ""}
{"id": "205242", "revid": "1982", "url": "https://it.wikipedia.org/wiki?curid=205242", "title": "Lac-d'Issarl\u00e8s", "text": ""}
{"id": "205247", "revid": "1982", "url": "https://it.wikipedia.org/wiki?curid=205247", "title": "Olli\u00e8res-sur-Eyrieux", "text": ""}
{"id": "205248", "revid": "58444952", "url": "https://it.wikipedia.org/wiki?curid=205248", "title": "Deportanza", "text": ""}
{"id": "205249", "revid": "1652635", "url": "https://it.wikipedia.org/wiki?curid=205249", "title": "Termosifone", "text": "Termosifone \u00e8 il fenomeno fisico per cui in un circuito idraulico si instaura una circolazione convettiva a causa della sola differenza di densit\u00e0 tra volumi di fluido a temperature diverse.\nNell'uso comune il termine termosifone si \u00e8 esteso ad indicare i singoli radiatori o caloriferi, anche se in molti casi l'impianto non adotta il principio omonimo.\nDescrizione.\n\u00c8 un circuito chiuso ad anello disposto su un piano verticale. Se si scalda una parte laterale del tubo, l'acqua al suo interno diminuisce di densit\u00e0 e tende a salire nella parte superiore dell'anello, spingendo verso il basso l'acqua pi\u00f9 fredda gi\u00e0 presente.\nL'acqua giunta nella parte superiore della met\u00e0 opposta dell'anello (lato freddo), inizia a cedere calore verso l'esterno, aumentando di densit\u00e0 e scendendo verso la parte inferiore del circuito. Da qui viene richiamata a sostituire l'acqua che a causa del riscaldamento si sposta nella parte superiore, completando il ciclo.\nQuando si spegne l'acqua torna alla caldaia dalla colonna di ritorno.\nUso.\nIn passato questo principio era largamente sfruttato negli impianti di riscaldamento. L'acqua scaldata dalla caldaia sale verso i caloriferi situati nelle unit\u00e0 abitative. Qui cede calore, aumenta di densit\u00e0 e pu\u00f2 quindi scendere nuovamente verso la caldaia. Attualmente il principio, anche detto \"circolazione naturale\", \u00e8 ancora usato in impianti a pannelli solari.\nNegli impianti moderni si preferisce provocare la circolazione dell'acqua per mezzo di pompe, secondo una soluzione definita \"circolazione forzata\". La circolazione forzata offre diversi vantaggi, tra cui un flusso d'acqua pi\u00f9 veloce, oltre alla possibilit\u00e0 di alimentare radiatori posti anche alla stessa quota della caldaia o addirittura inferiore, come capita nei piccoli impianti autonomi."}
{"id": "205259", "revid": "2207", "url": "https://it.wikipedia.org/wiki?curid=205259", "title": "Virus dei polli", "text": ""}
{"id": "205284", "revid": "834", "url": "https://it.wikipedia.org/wiki?curid=205284", "title": "Nis", "text": ""}
{"id": "205288", "revid": "110157", "url": "https://it.wikipedia.org/wiki?curid=205288", "title": "Gunzwil", "text": "Gunzwil (toponimo tedesco) \u00e8 una frazione di 1\u00a0875 abitanti del comune svizzero di Berom\u00fcnster, nel distretto di Sursee (Canton Lucerna).\nStoria.\nFino al 31 dicembre 2008 \u00e8 stato un comune autonomo che si estendava per 23,17\u00a0km\u00b2; il 1\u00ba gennaio 2009 \u00e8 stato aggregato al comune di Berom\u00fcnster."}
{"id": "205290", "revid": "599013", "url": "https://it.wikipedia.org/wiki?curid=205290", "title": "Kevin Schwantz", "text": "Vincitore nel 1993 della classe 500 nel motomondiale.\nCarriera.\nA tre anni sale per la prima volta su una moto (i suoi genitori erano proprietari di una concessionaria), portato in Europa da Freddie Spencer che disse di lui: \"\"\u00c8 un fenomeno che va pi\u00f9 forte di tutti, e se impara a concludere le gare pu\u00f2 vincere cinque titoli mondiali\". Schwantz infatti fin da giovanissimo era solito spingere oltre il limite, cadendo spesso per terra senza concludere tutto il Gran Premio. Debutt\u00f2 in Europa nel 1986, all'et\u00e0 di 21 anni, gareggiando nel Transatlantic Trophy.\nInizialmente attratto dal motocross, passione questa che gli venne fomentata dallo zio, nel 1983 ha un pauroso incidente che gli compromette la carriera in questa specialit\u00e0. Sconsolato ha tuttavia l'opportunit\u00e0 di fare dei provini con le scuderie motociclistiche. Con la Yamaha corre la gara di Daytona nel 1986 arrivando secondo dietro Eddie Lawson, e sempre in sella allo stesso motociclo partecipa con bravura al campionato AMA, senza tuttavia mai vincerlo.\nPassato poi al motomondiale, viene scelto dalla Suzuki dove corre subito nella classe 500, nelle stagioni 1986 ed 1987. Degno di nota il fatto che durante il suo debutto, ad Assen, tra prove e gara cadde ben tre volte. Nella stagione 1988 vince l'inaugurale Gran Premio del Giappone ed il successivo Gran Premio di Germania, ma nella classifica finale non and\u00f2 pi\u00f9 in l\u00e0 dell'ottavo posto. Terminata la stagione del motomondiale, nel novembre 1988 conquista il \"Gran Premio motociclistico di Macao\", che si disputa ininterrottamente dal 1967 sul pericoloso tracciato cittadino di Macao. L'anno seguente vince ben sei gare del mondiale (quelle disputate in Giappone, Austria, Jugoslavia, Gran Bretagna e Brasile) ma si deve accontentare della quarta piazza.\nSoprannominato \"pilota kamikaze\"\" per il suo stile aggressivo e funambolico, egli non possedeva una tecnica sopraffina ma sopperiva a questa mancanza con agilit\u00e0, grip e frenata, specialit\u00e0 quest'ultima in cui era un maestro e che gli permetteva di realizzare grandi \"staccate\"; famosa \u00e8 quella vista ad Hockenheim, nel 1991, ai danni di Wayne Rainey. Il suo stile di guida, che risentiva del suo passato nel motocross, gli imponeva di pestare sulla pedana esterna alla curva, andando quindi in maniera veloce, ma rischiando in ogni caso la caduta: questa vocazione alla spettacolarit\u00e0 gli fece attribuire altri nomignoli, tra cui \"\"pilota impossibile\", \"esempio da non seguire\" o, pi\u00f9 semplicemente, \"testa calda\"\".\nNel 1990 Schwantz arriva primo in cinque occasioni e con 188 punti \u00e8 vicecampione della classe regina alle spalle di Wayne Rainey. Nel 1991 \u00e8 terzo con lo stesso numero di vittorie, superato in questo caso anche dall'asso emergente Mick Doohan. Il 1992 \u00e8 un anno piuttosto opaco, ma il successo (unico della stagione) conseguito nel Gran Premio d'Italia al Mugello contribuisce non poco ad aumentare la sua popolarit\u00e0 tra gli italiani.\nNel 1993, seppur con quattro primi posti alle spalle, sembra destinato ad essere sconfitto nuovamente da Rainey, ma un infortunio capitato al grande rivale gli permette di vincere in scioltezza e di diventare per la prima volta campione del mondo della 500.\nSchwantz \u00e8 uno dei primi sportivi ad avere un ottimo rapporto con la stampa: nessun giornalista tornava a casa senza un'intervista, e ci\u00f2 gli permise di essere sempre difeso dai mass-media. Nel 1994 vince due gare (in Giappone, suo circuito preferito, ed in Gran Bretagna) ma deve cedere alla strapotenza di Doohan. Un infortunio capitatogli al polso destro gli impedisce dapprima di terminare la stagione 1995 e poi gli impose il ritiro dal motociclismo professionistico. Il ritiro \u00e8 stato annunciato in lacrime al Circuito del Mugello.\nIn segno di rispetto, la Federazione Internazionale Motociclismo ha ritirato il suo numero, il 34, dalle carene delle moto partecipanti al mondiale nella classe regina.\nDal 1996 al 2002 Kevin Schwantz si dedica al campionato NASCAR, correndo 18 gare e vincendone due. Attualmente egli risiede ad Atlanta dove insegna le tecniche di guida per motociclismo in una scuola specializzata.\nA tutt'oggi, nel suo attuale ruolo di consulente e uomo immagine della Suzuki, Schwantz ha mantenuto la sua indole estremamente disponibile nei confronti di giornalisti e spesso anche di semplici appassionati. Prende spesso parte alle presentazioni stampa del marchio di Hamamatsu, segnatamente delle moto supersportive, scendendo in pista assieme ai giornalisti ed ai tester per gli immancabili turni di prove e le sessioni fotografiche e rispondendo, con estrema pazienza, a tutte le loro domande.\nIl 6 novembre 2011, in occasione del Gran Premio motociclistico di Valencia, a Kevin \u00e8 stata affidata la moto di Marco Simoncelli, per effettuare il giro d'onore in ricordo del pilota scomparso nel precedente Gran Premio della Malesia, in compagnia di tutti i piloti del motomondiale.\nNel luglio del 2013 all'et\u00e0 di 49 anni, passati quasi diciotto anni dall'annuncio del ritiro, torna a correre in una competizione professionistica, partecipando alla 8 ore di Suzuka con la Suzuki GSX-R 1000 del team Kagayama, riuscendo ad arrivare al terzo posto della gara, alternandosi alla guida della moto con Yukio Kagayama e Noriyuki Haga."}
{"id": "205291", "revid": "110157", "url": "https://it.wikipedia.org/wiki?curid=205291", "title": "Hitzkirch", "text": "Hitzkirch (toponimo tedesco) \u00e8 un comune svizzero di 5\u00a0151 abitanti del Canton Lucerna, nel distretto di Hochdorf; comprende una parte del lago di Baldegg. Il 1\u00ba giugno 1897 ha inglobato il comune soppresso di Richensee e il 1\u00ba gennaio 2009 quelli di Gelfingen, H\u00e4mikon, Mosen, M\u00fcswangen, Retschwil e Sulz."}
{"id": "205293", "revid": "228587", "url": "https://it.wikipedia.org/wiki?curid=205293", "title": "Partito Liberale", "text": ""}
{"id": "205296", "revid": "767487", "url": "https://it.wikipedia.org/wiki?curid=205296", "title": "R\u00f6merswil", "text": "R\u00f6merswil (toponimo tedesco) \u00e8 un comune svizzero di 1\u00a0705 abitanti del Canton Lucerna, nel distretto di Hochdorf; comprende una parte del lago di Baldegg. Il 1\u00ba gennaio 2007 ha inglobato il comune soppresso di Herlisberg."}
{"id": "205298", "revid": "2194936", "url": "https://it.wikipedia.org/wiki?curid=205298", "title": "Letizia Moratti", "text": "\u00c8 stata presidente della Rai dal 1994 al 1996 durante il primo governo Berlusconi e quello Dini, ministro dell'Istruzione, dell'Universit\u00e0 e della Ricerca dal 11 giugno 2001 al 17 maggio 2006 nei governi Berlusconi II e III, sindaco di Milano dal 5 giugno 2006 al 1\u00ba giugno 2011 e presidente del CdA di UBI Banca dal 2019 al 2020.\nBiografia.\nIl padre, Paolo Brichetto Arnaboldi (1920-2013), era un eroe partigiano, Medaglia di Bronzo e d'Argento al Valor Militare, chiamato \"il partigiano bianco\" in quanto aristocratico; la madre, Paola, \u00e8 nata a Rivarolo (oggi quartiere di Genova) e la sorella Beatrice \u00e8 moglie di Obizzo Malaspina. La famiglia di suo padre ha origine dall'unione della famiglia imprenditoriale genovese Brichetto, fondatrice della prima societ\u00e0 di brokeraggio assicurativo nel 1873, rappresentata da Virgilio Brichetto, con la famiglia nobile lombarda Arnaboldi, rappresentata da Emilia \"Mimina\" Ajroldi Arnaboldi, figlia della contessa Beatrice \"Bice\" Arnaboldi Cazzaniga e del barone Paolo Ajroldi di Robbiate.\nLa futura coniuge Moratti ha frequentato da giovane il Collegio delle Fanciulle di Milano e i corsi di danza classica presso la scuola Carla Strauss di Milano, sotto la guida di Liliana Renzi. Si \u00e8 laureata nel 1972 in Scienze politiche presso l'Universit\u00e0 degli Studi di Milano. Dopo la laurea \u00e8 stata assistente in Diritto comunitario europeo del professor Fausto Pocar.\nNello stesso periodo ha conosciuto Gian Marco Moratti, imprenditore del settore petrolifero e gi\u00e0 in fase di separazione da Lina Sotis, con il quale si \u00e8 poi sposata e ha avuto due figli, Gilda e Gabriele (membro del CdA dell'azienda del padre). \u00c8 quindi cognata di Massimo Moratti, gi\u00e0 presidente dell'Inter, e di sua moglie Milly Moratti, ex consigliera comunale a Milano per la Lista Ferrante (di centro-sinistra) e sostenitrice di Giuliano Pisapia alle elezioni amministrative del 2011.\nIl 26 febbraio 2018 \u00e8 morto il marito Gian Marco Moratti, insieme al quale ha sostenuto attivamente la Comunit\u00e0 di San Patrignano fin dagli albori del progetto alla fine degli anni settanta. Il loro appoggio al lavoro, sia di Vincenzo Muccioli che del figlio Andrea, \u00e8 stato determinante per lo sviluppo della ONG grazie alle cospicue donazioni fatte nel corso degli anni per un totale di 286 milioni. Dopo la morte del marito, oltre a portare avanti l'impegno per San Patrignano, \u00e8 presidente di \"E4Impact Foundation,\" dedita alla formazione di giovani africani affinch\u00e9 possano poi aiutare i loro Paesi a progredire.\nAttivit\u00e0 societarie.\nAssicurazioni.\nA 25 anni fonda la GPA, societ\u00e0 di brokeraggio assicurativo, con fondi della famiglia Moratti.\nNel 1990 entra nel consiglio di amministrazione della Comit, da cui esce nel '94.\nNel 1994 il Gruppo Moratti tramite la Securfin Spa acquisisce il controllo del Gruppo Nichols, con cui la GPA si fonde; la Moratti siede nel consiglio di amministrazione.\nPresidente Rai.\nDal 1994 al 1996, durante il governo Berlusconi I, Letizia Moratti \u00e8 stata nominata presidente della RAI. \nll piano di bilancio presentato nel 1994 prevedeva un risanamento di bilancio basato su incentivi all'esodo dei dipendenti in eccesso, il recupero dei crediti e la creazione di un fondo immobiliare. Tuttavia gi\u00e0 nel novembre 1994, il consiglio d'amministrazione RAI da lei guidato rischi\u00f2 la dissoluzione per via delle minacciate dimissioni di tre consiglieri, a seguito di controversie sulle nomine e sulle modalit\u00e0 di gestione dell'azienda. L'allora consigliere RAI Franco Cardini giudic\u00f2 che la gestione Moratti era iniziata segnata da troppi errori e da un \"clima irrespirabile\". \nNel 1995, con l'approvazione di un referendum abrogativo veniva meno il vincolo della propriet\u00e0 pubblica della Rai e si avviava il processo di privatizzazione (). Moratti propose un piano di ristrutturazione, con una rete nazionale finanziata dalla pubblicit\u00e0 e un canale federalista pagato dal canone Rai, ma il progetto non fu portato avanti.\nNel 1996 Letizia Moratti licenzi\u00f2 il direttore generale nominato dall'azionista IRI Raffaele Minicucci, con una mossa dalla legalit\u00e0 incerta contestata da pi\u00f9 parti.\nMezzi di comunicazione e finanza.\nAlla fine del 1998, e per un anno circa, Letizia Moratti \u00e8 diventata presidente e amministratrice delegata di News Corp Europe, societ\u00e0 facente capo a Rupert Murdoch e proprietaria di Stream TV.\nDal 2000 al 2001 ha fatto parte dell\"Advisory Board\" del gruppo Carlyle Europa.\nNel 2000 \u00e8 entrata in GoldenEgg, fondo d'investimento in aziende attive nel settore di telecomunicazioni e multimedia, in rappresentanza della famiglia Moratti. Nell'ottobre dello stesso anno, GoldenEgg si \u00e8 fusa con E-Street in Syntek, societ\u00e0 con sede in Germania che si occupa di investimenti in telecomunicazioni e media. La Syntek ha subito una grave crisi patrimoniale e finanziaria nel secondo semestre 2007, ed \u00e8 stata rilevata nell'agosto 2008 dal marito Gian Marco Moratti, passato dal 48,6 al 98,7 per cento, per 140 milioni di euro. Le perdite della Syntek hanno continuato a zavorrare la Securfin Holding di Gian Marco Moratti ancora fino all'agosto 2010.\nPresidente UBI Banca.\nDal 12 aprile 2019 al 15 ottobre 2020 \u00e8 stata presidente di UBI Banca, dimettendosi dopo il successo dell'OPAS lanciata da Intesa Sanpaolo. In precedenza, dal 2016 al 2020, Letizia Moratti ha ricoperto la carica di Presidente del Consiglio di Gestione della stessa banca.\nAttivit\u00e0 politica.\nMinistro dell'Istruzione (2001-2006).\nDall'11 giugno 2001 fino alla fine della XIV Legislatura ha ricoperto la carica di Ministro dell'istruzione, dell'universit\u00e0 e della ricerca (Governi Berlusconi II e Berlusconi III).\nDurante il suo mandato come ministra ha elaborato e realizzato una legge di riforma del sistema scolastico italiano che ha suscitato sia reazioni e proteste, sia pareri favorevoli su provvedimenti come il ripristino del voto in condotta. La riforma Moratti, varata con legge 28 marzo 2003, n. 53, prevedeva alcune modifiche nell'ordinamento scolastico italiano, abolendo la riforma Berlinguer varata nel 2000.\nSindaco di Milano (2006-2011).\nLetizia Moratti fu candidata sindaco di Milano alle elezioni comunali del 2006 (28-29 maggio) per lo schieramento della Casa delle Libert\u00e0, insieme a due liste civiche, la \"Lista Moratti\" e la \"Lista Giovani per Milano\". Vinse le elezioni al primo turno, con il 52% dei voti (il suo pi\u00f9 diretto sfidante, Bruno Ferrante, della coalizione di centrosinistra, consegu\u00ec il 47% dei voti), diventando la prima donna a dirigere l'amministrazione del capoluogo lombardo. I costi della campagna elettorale furono sostenuti anche dal marito Gian Marco Moratti, con un finanziamento di 6.335.000 euro.\nLetizia Moratti \u00e8 stata nominata Commissario delegato per la predisposizione degli interventi necessari alla migliore presentazione della candidatura della citt\u00e0 di Milano quale sede di Expo 2015 con ordinanza del presidente del Consiglio dei Ministri del 18 ottobre 2007 n. 3623. Il 31 marzo 2008 l'Expo 2015 nella votazione del \"Bureau des Expositions\" riunito al \"Palais des congr\u00e8s\" di Parigi \u00e8 stato assegnato a Milano, che ha battuto la candidatura concorrente di Smirne con 86 voti contro 61.\nNel novembre 2010 \u00e8 arrivato l'ultimo e decisivo assenso per l'Expo a Milano nel raduno della BIE a Parigi. Per superare gli ostacoli burocratici e procedurali, al sindaco sono stati assegnati poteri speciali \u00abper assicurare, nei tempi richiesti dal Bureau International des Expositions, la disponibilit\u00e0 delle aree che ospiteranno l'evento\u00bb. Il 14 giugno 2011 ha rassegnato le dimissioni da Commissario \"per rispetto verso il nuovo sindaco Pisapia e la sua maggioranza\".\nIl 2 gennaio 2008 \u00e8 entrato in vigore a Milano l'Ecopass, un pedaggio urbano attivo nella cerchia dei Bastioni a carico dei veicoli pi\u00f9 inquinanti (\"pollution charge\"). Tale provvedimento non \u00e8 stato pienamente condiviso dagli stessi esponenti della maggioranza di Palazzo Marino, comportando l'uscita dalla giunta dell'assessore alla salute Carla De Albertis. Il Comune ha sospeso la pubblicazione dei dati dei risultati dell'Ecopass nel settembre 2009. Letizia Moratti ha prima deciso di rimandare ogni decisione su Ecopass a dopo le elezioni del 2011, prolungandone lo \"status quo\" fino al 30 settembre 2011 e annunciando un referendum consultivo sulla materia per il 12 giugno. Quindi ha inserito la prosecuzione di Ecopass nel programma elettorale. Infine, a seguito del primo turno, ha annunciato l'abolizione di Ecopass tramite la gratuit\u00e0 per tutti i residenti a partire dal 1\u00ba ottobre.\nMoratti ha ereditato e proseguito il piano parcheggi avviato dalla giunta Albertini. Il piano prevedeva la creazione di 64.000 posti auto sotterranei nel centro della citt\u00e0, inclusi in luoghi di interesse storico-archeologico quali la Darsena e Sant'Ambrogio. La costruzione di tali parcheggi ha subito notevoli ritardi e aumento dei costi; in molti casi, la giunta ha modificato i progetti ereditati. In altri, il fermo dei lavori ha lasciato inagibili per anni piazze e monumenti (piazza Meda, Porta Volta, Darsena). La stessa Moratti ha indicato il piano come un errore.\nNel 2007 la giunta Moratti present\u00f2 il \"Piano della Mobilit\u00e0 Ciclabile\" (poi adottato solo come atto d'indirizzo, senza valore vincolante), che prevedeva 53 chilometri di piste ciclabili in pi\u00f9, 2.385 nuovi posti a rastrelliera in 1.174 differenti localit\u00e0, oltre a un sistema di \"bike sharing\" con 5.000 biciclette e 250 stazioni in tutta la citt\u00e0, entro il 2011. Il servizio \"BikeMi\" di noleggio bici, a cura dell'assessore alla mobilit\u00e0 Edoardo Croci, \u00e8 entrato a disposizione del pubblico nel novembre 2008, con alcuni mesi di ritardo. Il nuovo assessore Maurizio Cadeo ne ha rilevato la gestione nel 2009, assieme a un buco di bilancio (oltre un milione di euro) dovuto ai mancati introiti pubblicitari e ai progetti di estensione della rete. Nel 2011 il sistema comprendeva 102 stazioni e 1.400 bici, all'interno della cerchia dei bastioni, mentre non arrivava a coprire le cifre di progetto e i poli universitari e ferroviari.\nNel dicembre del 2009 ha annunciato di voler dedicare un parco di Milano a Bettino Craxi, ma la decisione non ha mai avuto seguito. Nel 2010 Moratti ha dato il via a una sperimentazione per l'utilizzo di auto elettriche e la realizzazione di relativi punti di ricarica in citt\u00e0.\nCandidatura a Sindaco nel 2011 - Consigliera d'opposizione.\nNel 2011 Letizia Moratti si \u00e8 candidata per un secondo mandato da Sindaco di Milano con il sostegno di una coalizione di centrodestra (Il Popolo della Libert\u00e0, Lega Nord, La Destra, Nuovo PSI, I Popolari di Italia Domani, Alleanza di Centro) e di 12 liste civiche collegate. \nLa campagna elettorale era stata segnata da diverse controversie:\nInizialmente ritenuta favorita dai sondaggi, ottenne al primo turno il 41,58% dei voti contro il 48,04% del candidato del centrosinistra Giuliano Pisapia. Al ballottaggio, ricevette solo il 44,89% delle preferenze e fu quindi sconfitta da Pisapia, che ottenne il 55,11% dei voti. \nA seguito della sconfitta, Moratti ha confermato la volont\u00e0 di continuare l'attivit\u00e0 politica dai banchi dell'opposizione: \"Rester\u00f2 cinque anni in consiglio comunale per spirito di servizio alla citt\u00e0 e ai milanesi che mi hanno eletto\". Tuttavia, nel dicembre 2011 l'ex sindaco di Milano annuncia la sua fuoriuscita dal PdL e a fine gennaio 2012 ha rassegnato le dimissioni dalla carica di consigliere comunale\nVicepresidente e assessore al Welfare della Regione Lombardia (dal 2021).\nIl giorno 8 gennaio 2021 \u00e8 stata nominata dal presidente della Regione Lombardia Attilio Fontana assessora al Welfare e vicepresidente della Regione, succedendo rispettivamente a Giulio Gallera e a Fabrizio Sala. \nNel mese di giugno 2021 ha annunciato di voler far nascere in Lombardia, a seguito della crisi Covid, un \"Centro Nazionale Malattie Infettive\" auspicando sul progetto un sostegno da parte del Governo.\nControversie.\nIncarichi esterni.\nA seguito dell'elezione del 2006, assieme al direttore generale Giampiero Borghini, Moratti avrebbe licenziato senza giustificato motivo una decina di dirigenti del Comune, affidando quasi contemporaneamente 54 incarichi a consulenti esterni, spesso senza requisiti. Per tale presunto \"spoils system\", Moratti \u00e8 stata condannata dalla Corte dei conti a risarcire il Comune, sentenza poi confermata in cassazione..\nLa magistratura ordinaria ha ravvisato solo un illecito amministrativo di abuso d'ufficio materiale, pur senza rilievi penali. I comportamenti di Letizia Moratti, secondo i giudici, \u00abper quanto censurabili sotto diversi profili, non hanno travalicato il limite dell'illecito penale\u00bb.\nIl 29 novembre 2007 Letizia Moratti infatti era stata iscritta nel registro degli indagati per presunto abuso d'ufficio nell'ambito della su menzionata inchiesta sugli \"incarichi d'oro\". Le indagini erano state avviate dalla Corte dei Conti e dalla Procura di Milano. L'accusa era che Moratti avesse assunto tramite incarichi esterni sessantatr\u00e9 persone, di cui almeno quarantanove con qualifica dirigenziale, per una spesa di otto milioni l'anno, in contrasto con l'articolo 110 del D.Lgs.267/2000 (\"Testo Unico degli enti locali\"), che prevede che i contratti con dirigenti esterni non debbano superare il 5% del totale. Contando anche i nuovi incarichi, nel Comune di Milano i contratti con dirigenti esterni sarebbero ammontati al 25% del totale.\nIl pubblico ministero ha definito non penalmente rilevanti le pressioni sui dirigenti comunali perch\u00e9 accettassero il pre-pensionamento, rilevando che non ci sarebbe stata nessuna \u00abminaccia di un male ingiusto nel caso in cui non fosse stata accettata la risoluzione del contratto\u00bb pur ammettendo che le modalit\u00e0 sono state lesive della dignit\u00e0 delle persone. Il GIP ha respinto la richiesta di archiviazione e chiesto un approfondimento, intravedendo i reati di violenza privata, \"mobbing\" e minacce da cui Moratti \u00e8 stata in seguito prosciolta.\nFra le persone assunte dall'amministrazione Moratti c'\u00e8 Aldo Fumagalli, ex sindaco leghista di Varese, che si era dimesso dall'incarico dopo essere stato iscritto nel registro degli indagati per concussione e violazione della legge Bossi-Fini, oltre a vari candidati del centrodestra non eletti, una candidata dell'UDC in Calabria, persone dello \"staff\" elettorale del sindaco Moratti, compreso il suo fotografo personale, e due consiglieri regionali in carica (tra cui Giampiero Borghini) che hanno mantenuto il doppio incarico.\nIl 24 marzo 2009 Letizia Moratti \u00e8 stata pertanto condannata dalla Corte dei conti, assieme a Giampiero Borghini ed altri, per il conferimento di incarichi esterni da parte del Comune di Milano a persone non laureate, e dunque illegittime, nel 2006. Nella motivazione della sentenza, la Corte parla di nomine politiche, che mortificano le professionalit\u00e0 interne, e di sovradimensionamento dell'ufficio stampa, con un numero di giornalisti giustificabile solo per un giornale. Moratti dovr\u00e0 risarcire 236.000 e 125.000 euro allo stesso Comune di Milano. Nonostante la condanna, Letizia Moratti non \u00e8 intervenuta in Consiglio Comunale, e non ha fatto sapere cosa intenda fare dei funzionari.\nIl 28 agosto 2010 il GIP ha archiviato le accuse di abuso d'ufficio, pur definendo \"censurabili sotto diversi profili\" le modalit\u00e0 di rimozione dei dirigenti. Il reato di abuso d'ufficio non si configura in quanto non \u00e8 provato che l'operazione di \"spoils system\" fosse indirizzata ad avvantaggiare qualcuno dal punto di vista patrimoniale, \"in quanto lo scopo prevalente era quello di creare un rapporto fiduciario tra la direzione politica e il dirigente amministrativo\".\nPur non configurandosi un reato, il magistrato ha rilevato un illecito amministrativo (abuso d'ufficio \"materiale\") in relazione al superamento del limite del 5% nel conferimento di incarichi direttivi al di fuori della dotazione organica (massimo 10 consulenti anzich\u00e9 50); al conferimento di incarichi a persone prive di requisiti (non laureati); e alla mancanza di un corretto \"iter\" nella nomina dei nuovi dirigenti, avvenuta con criteri poco trasparenti.\nLetizia Moratti \u00e8 stata criticata per la scarsa presenza in Consiglio Comunale: 6 presenze nel 2008 e 3 nel 2009, di cui l'ultima il 21 ottobre 2009, per la presentazione di un primo bilancio del mandato. Dei 61 rappresentanti di giunta e consiglio, Letizia Moratti \u00e8 ultima per presenza alle votazioni, con un totale del 5%.\nIl sindaco Moratti \u00e8 stata inoltre richiamata dal presidente del Consiglio Comunale, Manfredi Palmeri, per non aver risposto alle 100 interrogazioni poste dal consigliere di opposizione Pierfrancesco Majorino ai sensi del regolamento.\nBench\u00e9 il consiglio comunale di Milano abbia votato a maggioranza una mozione che impegna il sindaco a chiedere a Lucio Stanca, deputato e AD di Expo 2015, di rinunciare ad uno dei due incarichi, il sindaco Moratti non ha dato seguito all'iniziativa del suo consiglio.\nCase popolari.\nNel dicembre 2010, il tribunale civile di Milano ha sentenziato che nell'assegnazione di case popolari vi \u00e8 stata la mancata assegnazione a 10 famiglie rom con le quali il Comune aveva firmato un progetto di autonomia abitativa. Nell'accogliere il ricorso, presentato contro il Comune di Milano e quindi contro il sindaco Letizia Moratti, e inoltre contro il ministro Roberto Maroni e il prefetto di Milano Gian Valerio Lombardi, il tribunale ha deliberato che sulla decisione dell'amministrazione comunale ha agito \"l'origine etnica dei rom\", in quanto gli \"amministratori e politici hanno ripetutamente dichiarato alla stampa che ai rom non sarebbe mai stata data alcuna casa popolare\".\nGoverno del territorio.\nIl Piano del Governo del Territorio varato dalla giunta Moratti avrebbe dato a Gabriele Moratti, figlio di Letizia, un vantaggio economico stimato in almeno un milione di euro, grazie a un immobile acquistato da Gabriele Moratti con vincolo di destinazione industriale e trasformato in villa di lusso ispirata alla dimora di Batman.\nConsulenze d'oro.\nNel dicembre 2016 \u00e8 stata condannata dalla Corte dei conti a versare, al Comune di Milano, poco meno di 600.000 euro per due voci di spesa: 11 incarichi dirigenziali esterni a non laureati per quasi 1,9 milioni, e retribuzioni ritenute troppo costose, pi\u00f9 di 1 milione, di alcuni addetti stampa. Oltre a Letizia Moratti, l'ex vice sindaco Riccardo De Corato dovr\u00e0 risarcire 21.763 euro (per le stesse voci contestate alla Moratti), l'ex sindaco ed ex direttore generale Giampiero Borghini oltre 106.000 euro e gli ex assessori Tiziana Maiolo, Mariolina Moioli, Edoardo Croci e Carla De Albertis oltre 21.000 euro. Per i giudici contabili, si legge nel loro provvedimento, l'operato di Letizia Moratti avrebbe avuto \"il connotato della grave colpevolezza, ravvisabile in uno scriteriato agire, improntato ad assoluto disinteresse dell\u2019interesse pubblico alla legalit\u00e0 e alla economicit\u00e0 dell\u2019espletamento della funzione di indirizzo politico-amministrativo spettante all'organo di vertice comunale\". I magistrati hanno confermato anche la \"grave colpevolezza della condotta\" in capo a tutti gli assessori che allora votarono le delibere con cui sono state conferite le cosiddette \"consulenze d'oro\" per le quali era anche stata avviata un'inchiesta da parte della Procura, poi archiviata.\nVaccino anti-COVID 19.\nA gennaio 2021 come assessore al \"Welfare\" e vicepresidente della Regione Lombardia, hanno scatenato polemiche le sue affermazioni in riferimento alle dosi di vaccino anti COVID-19 contenute in una lettera a Domenico Arcuri: \"(...) Gli ho proposto quattro criteri: le zone pi\u00f9 colpite, la mobilit\u00e0, la densit\u00e0 abitativa e il tema del contributo che le Regioni danno al PIL. Questi criteri dovrebbero essere tenuti in considerazione non per modificare la distribuzione dei vaccini ma per accelerare per quelle regioni che rispondono a questi criteri\".\nLa Lombardia fu messa in zona rossa nella settimana tra il 14 e il 23 gennaio 2021 secondo i dati forniti dalla stessa Regione Lombardia, poi rivelatisi errati. La Moratti e il presidente Attilio Fontana affermarono che non era stato commesso alcun errore, come invece sostenuto dal Governo."}
{"id": "205299", "revid": "15732", "url": "https://it.wikipedia.org/wiki?curid=205299", "title": "Letizia Brichetto", "text": ""}
{"id": "205302", "revid": "15732", "url": "https://it.wikipedia.org/wiki?curid=205302", "title": "Letizia Brichetto Arnaboldi Moratti", "text": ""}
{"id": "205303", "revid": "69794", "url": "https://it.wikipedia.org/wiki?curid=205303", "title": "Mondiali maschili di pallacanestro", "text": ""}
{"id": "205306", "revid": "1776051", "url": "https://it.wikipedia.org/wiki?curid=205306", "title": "Gelfingen", "text": "Gelfingen (toponimo tedesco) \u00e8 una frazione di 980 abitanti del comune svizzero di Hitzkirch, nel distretto di Hochdorf (Canton Lucerna).\nStoria.\nFino al 31 dicembre 2008 \u00e8 stato un comune autonomo che si estendeva per 3,86\u00a0km\u00b2; il 1\u00ba gennaio 2009 \u00e8 stato aggregato al comune di Hitzkirch assieme agli altri comuni soppressi di H\u00e4mikon, Mosen, M\u00fcswangen, Retschwil e Sulz."}
{"id": "205308", "revid": "466539", "url": "https://it.wikipedia.org/wiki?curid=205308", "title": "Roberto Maroni", "text": "Biografia.\nDall'adolescenza al 1979.\nStudia al Liceo classico Ernesto Cairoli di Varese, dove \u00e8 allievo del professore cattolico marxista Cesare Revelli, che lo indirizza alla politica.\nAll'et\u00e0 di 16 anni (1971) milita in un gruppo marxista-leninista di Varese; fino al 1979 frequenta il partito d'estrema sinistra Democrazia Proletaria.\nIn questo periodo ha un'esperienza come conduttore radiofonico in una radio libera, \"Radio Varese\".\nL'inizio dell'attivit\u00e0 politica.\nNello stesso anno, il 1979, conosce Umberto Bossi e tra i due inizia una collaborazione politica. Umberto Bossi incontra a Pavia Bruno Salvadori dell'Union Vald\u00f4taine, movimento autonomista della Valle d'Aosta, e decide immediatamente di unirsi alla sua causa e, insieme a Salvadori e Maroni, fonda la societ\u00e0 editoriale Nord Ovest. Dopo la morte prematura di Salvadori (1980), Bossi rimane da solo a ripianare i debiti del giornale. Il 12 aprile 1982 Bossi, assieme a Giuseppe Leoni, Manuela Marrone, Pierangelo Brivio, Marino Moroni ed Enrico Sogliano, fonda la Lega Lombarda. Mentre Bossi \u00e8 segretario politico, Maroni contribuisce all'organizzazione del nuovo partito nella provincia di Varese, facendo anche parte del Consiglio nazionale del movimento. Nel 1985 \u00e8 eletto consigliere comunale a Varese. La Lega elegge i primi rappresentanti anche a Gallarate e nel consiglio provinciale.\nLaureatosi in Giurisprudenza presso l'Universit\u00e0 degli Studi di Milano, Maroni si reca a L'Aquila per sostenere l'esame di Stato da procuratore e fa il praticante avvocato presso l'avv. Calligari a Varese.\nLavora quindi per diverse societ\u00e0: nell'ufficio legale del Banco Ambrosiano guidato da Roberto Calvi, poi \u00e8 manager legale della multinazionale statunitense Avon cosmetici e consulente per la Mythos.\nNel 1989 Roberto Maroni partecipa alla fondazione della Lega Nord, di cui ricopre dal 2002 l'incarico di Coordinatore della Segreteria politica federale presieduta dal segretario federale Umberto Bossi (fino al 2012), chiamata a decidere la linea politica del Movimento a livello nazionale e locale.\nDal 2007 al 2011 \u00e8 il secondo Presidente del Parlamento del Nord. In precedenza ricopre anche l'incarico di \"primo ministro della Padania\", succedendo a Francesco Speroni.\nIl 4 dicembre 2011 \u00e8 nominato Presidente della Commissione Cittadinanza, Immigrazione, Sicurezza del Parlamento del Nord.\nIl primo mandato da deputato (1992-94).\n\u00c8 eletto deputato alla Camera nel 1992, dove ricopre la carica di presidente del gruppo parlamentare leghista. Entra nel consiglio federale della Lega e segue per conto della segreteria di Bossi le pi\u00f9 importanti vicende politiche di quegli anni. Sempre nel 1992, contribuisce alla vittoria della Lega Nord alle elezioni amministrative, culminata nell'elezione del primo sindaco leghista in una citt\u00e0 capoluogo di provincia, Varese; Maroni entra in quella prima giunta leghista come assessore comunale al Territorio nella giunta di Raimondo Fassa.\nMinistro dell'Interno nel primo governo Berlusconi (1994-1995).\n\u00c8 Ministro dell'interno e Vicepresidente del Consiglio dei ministri, per otto mesi, nel 1994, sotto il primo governo Berlusconi. Con la sua nomina, Maroni diventa il primo politico della storia repubblicana ad assumere la titolarit\u00e0 del Viminale risultando esterno alla Democrazia Cristiana, partito che aveva controllato il ministero dal 1946 in avanti. Nicola Mancino, predecessore di Maroni, aveva infatti assunto l'incarico nel 1992 da esponente della Democrazia Cristiana e, dopo lo scioglimento della formazione nel 1994, non aveva abbandonato l'area di appartenenza, aderendo al Partito Popolare Italiano che ne risultava l'erede diretto.\nIl caso del \"decreto Biondi\".\nIn quei mesi si distingue per la polemica instaurata in merito al decreto Biondi sull'abolizione della custodia cautelare, che ha suscitato numerose polemiche perch\u00e9 \u00e8 servito a far uscire di prigione i corrotti di Tangentopoli e a proteggere certe categorie economiche privilegiate. Il decreto fu firmato da Maroni stesso, oltre che dal Ministro di grazia e giustizia Alfredo Biondi. Il giorno successivo Maroni accus\u00f2 di essere stato imbrogliato e di non aver compreso realmente l'entit\u00e0 del provvedimento: \"Faccio autocritica perch\u00e9 il governo ha dato l'impressione di voler proteggere alcuni amici\". Si trattava di un segnale di crisi, primo indizio dell'uscita della Lega dalla coalizione di maggioranza, con la conseguente caduta del governo Berlusconi avvenuta qualche mese dopo e le elezioni politiche italiane del 1996. Maroni si oppose alla sfiducia, ricevette per questo feroci critiche da Bossi e rimase temporaneamente fuori dalla Lega.\nLa fase secessionista (1996-2001).\n\u00c8 al fianco di Umberto Bossi nella svolta secessionista della Padania (la cui dichiarazione d'indipendenza avvenne a Venezia il 15 settembre 1996) e viene indagato dalla Magistratura per reati legati al vilipendio dell'unit\u00e0 nazionale e accusato di aver causato uno stato di \"depressione del sentimento nazionale\" tra i propri concittadini a causa della diffusione delle proprie opinioni sull'indipendenza della Padania.\nI fatti di via Bellerio.\nIl 12 agosto 1996 il Procuratore della Repubblica di Verona Guido Papalia avvi\u00f2 delle indagini sulla Guardia Nazionale Padana, sospettata di essere un'organizzazione paramilitare, tesa ad attentare all'unit\u00e0 dello Stato (reato previsto dagli articoli 241 e 283 del Codice penale).\nIl 18 settembre venne cos\u00ec disposta la perquisizione delle residenze di Corinto Marchini, capo delle \"camicie verdi\", Enzo Flego e Sandrino Speri, dell'ufficio di Speri nella sede leghista di Verona e di un locale della sede federale di Milano della Lega Nord, ritenuto nella disponibilit\u00e0 dello stesso Marchini. Le operazioni iniziarono alle 7 del mattino e alle 11 due pattuglie della Digos di Verona si presentarono alla sede della Lega di via Bellerio a Milano con Marchini a bordo. A tale perquisizione, operata dalla Polizia di Stato, si opposero alcuni militanti e politici leghisti fra cui Maroni, che ne contestavano la validit\u00e0. Tuttavia nel pomeriggio, dopo una consultazione con la Procura di Verona e un nuovo mandato di perquisizione, la Polizia decise di fare irruzione, incontrando la resistenza dei militanti e dirigenti padani. A questo punto scatt\u00f2 la carica per superare l'ostacolo e raggiungere l'ufficio indicato dall'indagato. Corinto Marchini aveva infatti indicato come proprio ufficio un locale che si rivel\u00f2 invece essere, come scritto sulla porta, l'ufficio di Roberto Maroni; nessun altro locale venne identificato come un possibile ufficio dell'indagato. Il Procuratore decise di ignorare tale informazione e di far perquisire ugualmente l'ufficio. Si contarono contusi da entrambe le parti. Maroni, caricato su una barella, venne portato in ospedale.\nContro la perquisizione la Camera dei deputati nel 2003 avanz\u00f2 ricorso per \u00abconflitto di attribuzione tra poteri dello Stato, chiedendo alla Corte costituzionale di dichiarare che non spetta all'autorit\u00e0 giudiziaria (ed in particolare alla Procura della Repubblica presso il Tribunale di Verona) di disporre e di far eseguire la perquisizione del domicilio del parlamentare Roberto Maroni\u00bb. Nel 2004 la Corte Costituzionale dar\u00e0 ragione alla Camera. La Cassazione, nel 2009, si adegu\u00f2.\nProcedimenti giudiziari anni 1990.\nResistenza a pubblico ufficiale.\nIl 16 settembre 1998 Roberto Maroni fu condannato in primo grado a 8 mesi per oltraggio e resistenza a pubblico ufficiale, per aver tentato di mordere un polpaccio a un agente di polizia incaricato di perquisire la sede del partito in via Bellerio a Milano. La Corte di appello di Milano il 19 dicembre 2001 ha confermato la decisione di primo grado riducendo la pena a 4 mesi e 20 giorni perch\u00e9 nel frattempo il reato di oltraggio era stato abrogato. La Cassazione nel 2004 ha poi confermato la condanna commutandola per\u00f2 in una pena pecuniaria di 5.320 euro. Per la Suprema Corte \u00abla resistenza\u00bb di Maroni e degli altri leghisti \u00abnon risultava motivata da valori etici, mentre la provocazione era esclusa dal fatto che non si era in presenza di un comportamento oggettivamente ingiusto ad opera dei pubblici ufficiali\u00bb. In modo particolare gli atti compiuti da Maroni sono stati ritenuti \u00abinspiegabili episodi di resistenza attiva [...] e proprio per questo del tutto ingiustificabili\u00bb.\nProcesso alla Guardia Nazionale Padana.\nMaroni \u00e8 stato anche imputato a Verona come ex capo delle camicie verdi, insieme al altri 44 leghisti, con le accuse di attentato contro la Costituzione e l'integrit\u00e0 dello Stato e creazione di struttura paramilitare fuorilegge. Ma i primi due reati sono stati ampiamente ridimensionati dalla Legge 24 febbraio 2006, n. 85 varata dal centrodestra allo scadere della legislatura. Restava in piedi solo il terzo, ma anche da questo Maroni ottiene il non luogo a procedere nel dicembre 2009, e comunque il divieto di associazioni di carattere militare previsto dal Decreto Legislativo 14 febbraio 1948, n. 43 \u00e8 stato poi abrogato dal Decreto Legislativo 15 marzo 2010, n. 66 (art. 2268, c. 1, punto 297).\nIl 1\u00ba ottobre 2010, dopo le pause di qualche anno per aspettare la delibera prima di Strasburgo e poi della Corte costituzionale, sulla posizione dei 36 indagati che al tempo ricoprivano cariche di eurodeputato o di parlamentare, la difesa ha sollevato un'eccezione, con riferimento all'entrata in vigore imminente, l'8 ottobre, del nuovo Codice di ordinamento militare che abroga l'associazione a carattere militare.\nIl 26 febbraio 2012 il giudice ha sollevato dubbio di legittimit\u00e0 sui 2 decreti con cui nel 2010 il governo Berlusconi aveva cancellato articoli di legge per il reato di associazione militare con fini politici.\nMinistro del Welfare (2001-2006).\nL'8 giugno 2001, l'on. Massimo Dolazza, ex sottoufficiale di Marina e guardia del corpo di Umberto Bossi, deputato della Lega Nord in Commissione Difesa, pubblica un'intervista, seguita da un libro-inchiesta nel quale denuncia i legami trasversali dei partiti politici col gruppo Finmeccanica. Nel capitolo conclusivo, segnala il caso della (ex) moglie di Roberto Maroni, Emilia Macchi, all'epoca direttore delle Risorse Umane della Alenia Aermacchi, azienda con sede amministrativa a Varese e che lo stesso anno avrebbe avviato il percorso di integrazione all'interno della controllata del Tesoro.\nMentre Dolazza non viene ricandidato alle politiche e ritorna a fare il consigliere della Lega a Stezzano, Roberto Maroni inizia a lavorare nell'ambito della nuova coalizione della Casa delle Libert\u00e0 quale delegato leghista alla definizione del programma per le elezioni politiche del 2001, nelle quali viene rieletto deputato nel collegio uninominale di Varese.\nNei governi Berlusconi II e III ha ricoperto l'incarico di ministro del lavoro e delle politiche sociali.\nIl caso Marco Biagi.\nNel 2001 Roberto Maroni riceveva una lettera dal giuslavorista Marco Biagi, suo collaboratore al Ministero del lavoro che lamentava una non adeguata protezione per minacce telefoniche anonime, ripetutamente ricevute. Roberto Maroni, preoccupato, in nota scritta del 29 agosto 2001, scriveva al prefetto Giuseppe Romano: \"Ritengo pertanto di sottoporre alle necessarie valutazioni una situazione che necessita di ogni attenzione\". Malgrado la sollecitazione non furono adottati adeguati provvedimenti di protezione e Marco Biagi fu ucciso dalle Nuove Brigate Rosse.\nLo scalone pensionistico.\nTra le norme volute da Maroni in qualit\u00e0 di Ministro del lavoro e delle politiche sociali, anche il discusso \"Scalone\", che innalza l'et\u00e0 pensionabile dai 57 ai 60 anni. Inizialmente previsto di cinque anni, lo scalone \u00e8 stato infatti poi ridotto a tre. Lo scalone \u00e8 entrato in vigore nel 2008, aspramente criticata dalle forze di centrosinistra; il governo Prodi l\u2019ha abolito.\nDeputato (2006-2008).\n\u00c8 stato rieletto deputato nel elezioni politiche del 2006 per le liste della Lega nella circoscrizione Lombardia 2. Nella XV Legislatura \u00e8 membro della Commissione Affari Esteri e della Giunta delle Elezioni. \u00c8 stato capogruppo della Lega Nord Padania alla Camera. Dal\u00a02007\u00a0al\u00a02011\u00a0\u00e8 il secondo Presidente del\u00a0Parlamento del Nord; in precedenza aveva ricoperto anche l'incarico di Primo ministro della\u00a0Padania, succedendo a\u00a0Francesco Speroni.\nIl sostegno al download di musica P2P.\nNel settembre 2006 fece scalpore la dichiarazione di Maroni a \"Vanity Fair\" nella quale asseriva di scaricare musica digitale illegalmente: la provocazione, a suo avviso, serviva a portare il caso della difficile reperibilit\u00e0 di mp3 a basso costo nel web al Parlamento. Il fatto costrinse la FIMI ad un comunicato stampa con cui la federazione dell'industria musicale italiana condannava le parole dell'ex-ministro, affermando che oltre sedici milioni di download legali venivano effettuati ogni anno in Italia.\nIndagine per finanziamento illecito.\nNel 2009 Maroni viene indagato a Milano per finanziamento illecito, relativamente a somme ricevuto tra 2007 e 2008 per consulenze dalla societ\u00e0 Mythos.\nNel 2010 per\u00f2 la procura di Roma (dove era stata trasferita l'inchiesta), chiede l'archiviazione, che viene poi disposta dal Giudice per le indagini preliminari della capitale, essendo stato accertato dal PM che \"quei soldi erano il pagamento di una consulenza legale resa regolarmente da Maroni alla Mythos\".\nConsigliere comunale a Porretta Terme.\nNel 2007 \u00e8 candidato alle elezioni amministrative del Comune di Porretta Terme in provincia di Bologna senza essere eletto. Diventa consigliere comunale nel 2009 in seguito alla rinuncia di altri suoi colleghi di opposizione. Il 3 luglio 2010, l'edizione locale de Il Resto del Carlino d\u00e0 la notizia delle sue dimissioni, rassegnate per mancanza di tempo.\nMinistro dell'Interno (2008-2011).\nIl 7 maggio 2008 Silvio Berlusconi gli ha affidato l'incarico di Ministro dell'interno. La sua proposta di prendere le impronte digitali a chi non fosse in grado di documentare la propria identit\u00e0, con particolare attenzione ai bambini rom, viene da lui definita \"Un provvedimento atto a tutelare i minori stessi, obbligati dai genitori ad andare a rubare o mendicare\", mentre gli oppositori la definiscono \"Un atto xenofobo e razzista, che costringe i bambini a pagare per colpe non loro\". Per mobbing avvenuto al Ministero dell'Interno quando lui era ministro, il Ministero \u00e8 stato condannato in primo grado a pagare \u20ac 91.000,00 di danni per aver danneggiato un lavoratore (sentenza 16654 del 16/10/2012).\nIl 4 dicembre\u00a02011\u00a0\u00e8 nominato presidente della Commissione Cittadinanza, Immigrazione, Sicurezza del\u00a0Parlamento del Nord.\nPrimo decreto sicurezza.\nIl 20 maggio il consiglio dei ministri approva il Decreto sicurezza del 23 maggio 2008 n\u00ba 92 (convertito in legge del 24 luglio 2008 n\u00ba 125) varato da Maroni. Questi i provvedimenti principali:\nSecondo decreto sicurezza.\nIl decreto Maroni (decreto-legge 23 febbraio 2009 n\u00ba 11, convertito in legge 23 aprile 2009 n\u00ba 38), \u00e8 un pacchetto di norme approvato dal Senato (261 s\u00ec, 3 no e un astenuto) in data 22 aprile 2009 e pubblicato in Gazzetta Ufficiale n. 95 il 24 aprile 2009. Esso prevede:\nCondanna della Corte europea dei diritti umani sui respingimenti in mare.\nLa Corte europea dei diritti dell'uomo di Strasburgo ha condannato l'Italia, quando era sotto il controllo dell'allora ministro dell'Interno Roberto Maroni, per aver respinto verso la Libia, fuggiaschi libici, somali ed eritrei. \u00c8 stato violato due volte l'articolo 3, della Convenzione europea per i diritti dell'uomo \"che proibisce trattamenti inumani e degradanti, perch\u00e9 i ricorrenti sono stati esposti al rischio di maltrattamenti in Libia e di rimpatrio in Somalia ed Eritrea\". \u00c8 stata riscontrata anche una 'violazione dell'articolo 4 del protocollo 4', che si riferisce al divieto delle espulsioni collettive. Il 6 maggio 2009 a 35 miglia a Sud di Lampedusa circa 200 persone di origine somala ed Eritrea, comprese donne e bambini, viaggiavano in acque internazionali per sfuggire alle persecuzioni nel proprio paese. Le autorit\u00e0 italiane intercettarono il gommone e dopo avere trasferito i profughi a bordo di un'imbarcazione italiana le condussero in Libia. Di questi esuli, 24 furono ritrovati e hanno portato la loro denuncia al tribunale europeo dei diritti umani.\nPolemiche con Roberto Saviano.\nNel 2010 Maroni richiese l'intervento dell'allora Presidente della Repubblica Giorgio Napolitano per alcune affermazioni di Roberto Saviano sulla Lega e la mafia durante il programma \"Vieni via con me\". Maroni partecip\u00f2 alla puntata successiva del programma per ribattere a tali affermazioni.\nSegretario federale della Lega Nord.\nNella Lega Nord, Maroni assume posizioni politiche molto spesso diverse, ed in contrapposizione, rispetto a quelle decise dal leader Bossi e dalla sua cerchia pi\u00f9 stretta, creando una corrente, i \"Barbari sognanti\", in contrapposizione al \"cerchio magico\" attorno ad Umberto Bossi.\nDal 5 aprile 2012, a seguito delle dimissioni di Umberto Bossi dalla carica di segretario federale della Lega Nord per via dello scandalo Belsito, Maroni ha fatto parte, insieme a Roberto Calderoli e Manuela Dal Lago, del comitato incaricato dal partito di occuparsi transitoriamente della gestione ordinaria dello stesso, fino alla celebrazione del congresso federale svoltosi nelle giornate di sabato 30 giugno e domenica 1\u00ba luglio.\nIl 1\u00ba luglio 2012, durante il congresso federale tenutosi al Forum di Assago, Maroni viene eletto a maggioranza segretario federale della Lega Nord. Roberto Maroni rinnova l'assetto organizzativo nominando tre vicesegretari: il bergamasco Giacomo Stucchi vicesegretario responsabile dell'Ufficio politico e degli undici dipartimenti e due consulte, il trevigiano Federico Caner vicesegretario federale vicario con la delega a costruire la scuola di formazione del partito e la piemontese Elena Maccanti vicesegretario coordinatrice degli enti locali; inoltre Roberto Calderoli diventa il responsabile federale organizzativo del territorio. Il simbolo del partito viene modificato, in quanto scompare la parola \"Bossi\" e viene sostituita con \"Padania\".\nIl 2 settembre 2013 Maroni annuncia le sue dimissioni da segretario per potersi dedicare a tempo pieno al suo incarico di Presidente della Lombardia. Dichiara inoltre che il congresso del partito avverr\u00e0 entro fine anno. Il 7 dicembre avvengono le primarie degli iscritti che determinano Matteo Salvini nuovo segretario federale. Il 15 dicembre, al congresso federale straordinario tenutosi a Torino, Maroni viene ufficialmente succeduto da Salvini.\nPresidente della Regione Lombardia.\nNell'ottobre 2012 viene ufficializzata la candidatura di Maroni alla presidenza della Regione Lombardia nelle elezioni anticipate del 2013.\nDella coalizione che fa capo a Maroni fanno parte la Lega Nord, il PdL, La Destra e varie liste civiche, oltre al presidente uscente della regione, Roberto Formigoni.\nIl 29 gennaio 2013 annuncia che dopo il voto si dimetter\u00e0 da segretario federale della Lega Nord, in caso di elezione a presidente della Lombardia per guidare istituzionalmente la creazione dell'Euroregione del Nord, in caso di sconfitta perch\u00e9 \"un leader che si candida non pu\u00f2 riciclarsi se viene sconfitto\".\nIl 26 febbraio 2013 \u00e8 eletto presidente della Regione Lombardia con 2.456.921 voti (42,81%) contro il 38,24% ottenuto da Umberto Ambrosoli, secondo classificato tra i candidati presidenti. Nel Consiglio regionale della Lombardia \u00e8 iscritto al gruppo della \"Lista Maroni Presidente\".\nNel 2016 si candida al Consiglio comunale di Varese tra le file della Lega, risultando poi eletto (anche se solo con 335 preferenze).\nDurante la sua presidenza della regione viene varata una riforma della Sanit\u00e0 che, tra le altre cose, unifica gli assessorati regionali di Sanit\u00e0 e Welfare. Come presidente della regione, Maroni si \u00e8 inoltre fatto promotore del referendum consultivo sull'autonomia svoltosi nel 2017.\nL'8 gennaio 2018, durante una conferenza stampa, Maroni annuncia la volont\u00e0 di non ripresentarsi alle elezioni regionali previste per il 4 marzo 2018 per motivi personali e lancia la candidatura di Attilio Fontana, sostenuta da Lega, Forza Italia e Fratelli d'Italia.\nDopo la presidenza.\nIn seguito alla fine del suo mandato da presidente di regione, Maroni avvia una collaborazione con il quotidiano \"Il Foglio\". e ha un suo blog su l\"'Huffington Post\". Continua a suonare l'organo Hammond in un gruppo musicale (\"Distretto 51\") e, appassionato di vela, ha effettuato nel 2018 la traversata atlantica in catamarano con cinque amici.\nNel 2020 entra nel Consiglio di amministrazione del primo gruppo ospedaliero privato d'Italia, il Gruppo San Donato.\nIl 30 settembre 2020, in un'intervista alla \u00abPrealpina\u00bb, ufficializza la sua candidatura a sindaco di Varese, in vista delle elezioni comunali del 2021. Il 6 giugno 2021, tuttavia, annuncia il ritiro della candidatura per gravi problemi di salute determinati da un tumore al cervello.\nIl 20 ottobre 2021, nominato dalla ministra Luciana Lamorgese, si \u00e8 insediato come presidente della Consulta per l\u2019attuazione del protocollo d\u2019intesa per la prevenzione e il contrasto dello sfruttamento lavorativo in agricoltura e del caporalato, organo del Ministero dell'interno.\nProcedimenti giudiziari.\nNell'ottobre 2010 viene iscritto nel registro degli indagati dalla Procura di Roma per finanziamento illecito per una consulenza da 60.000 euro versata ad una societ\u00e0 denominata Mythos. L'indagine inizialmente avviata dalla Procura di Milano ipotizza che il danaro ricevuto da Maroni sarebbe stato fatturato negli anni 2007 e 2008 ma, sempre secondo la procura, la consulenza poi non sarebbe stata mai effettuata. Indagato anche Franco Boselli, manager della Mythos. Tuttavia il gip di Roma, su richiesta dello stesso PM, ha archiviato l'indagine avviata in quanto i controlli all'Agenzia delle Entrate avevano dimostrato che la somma era stata fatturata accertando anche l'interruzione del contratto per rinuncia di Maroni.\nIndagine Expo 2015.\nIl 14 luglio 2014 il Presidente della Regione Lombardia Maroni viene iscritto nel registro degli indagati dalla Procura di Busto Arsizio per \u00abinduzione indebita a dare o promettere utilit\u00e0 per presunte irregolarit\u00e0\u00bb inerenti due contratti di collaborazione a termine su progetti relativi alla fiera universale Expo 2015. Con lo stesso capo di imputazione \u00e8 stato notificato un avviso di garanzia anche a Giacomo Ciriello, capo della sua segreteria.\nIl 3 giugno 2015 riceve l'avviso di garanzia della chiusura delle indagini preliminari. Dopo essere stato condannato in primo grado e in appello a un anno di reclusione, \u00e8 stato infine assolto in Cassazione nel novembre 2020. Nel 2020 Maroni \u00e8 stato nuovamente rinviato a giudizio con l'accusa di aver favorito un'altra sua collaboratrice quando era presidente della Regione Lombardia. Il processo viene tuttavia rinviato alla fine del 2021, su richiesta della difesa, per gravi motivi di salute dell'imputato."}
{"id": "205309", "revid": "3831", "url": "https://it.wikipedia.org/wiki?curid=205309", "title": "Rochelle-Normande", "text": ""}
{"id": "205311", "revid": "38120", "url": "https://it.wikipedia.org/wiki?curid=205311", "title": "Tanu", "text": ""}
{"id": "205312", "revid": "1632387", "url": "https://it.wikipedia.org/wiki?curid=205312", "title": "Pagella", "text": "La pagella, chiamata anche scheda di valutazione o \"documento di valutazione\", \u00e8 il documento che riepiloga i risultati scolastici, per singole materie e complessivi, degli allievi delle scuole primarie e secondarie italiane. Viene consegnata alla fine dell'anno scolastico con i dati sull'esito dello scrutinio, in cui il consiglio di classe valuta lo studente complessivamente in tutte le discipline. Viene consegnata anche in corso d'anno alla fine delle scansioni stabilite dal collegio docenti dei singoli istituti; tali scansioni possono essere di due quadrimestri (4+4 mesi), di trimestre/pentamestre (3+5 mesi) o di bimestre/semestre (2+6 mesi) molto rara \u00e8 la divisione in tre trimestri che ricalca l'ordinamento scolastico precedente i decreti delegati. Nella pagella si registrano anche le ore di assenza e il voto di condotta assegnato collegialmente dal consiglio di classe.\nConfronto tra Stati.\nItalia.\nLa scheda di valutazione riporta voti espressi in decimi per qualsiasi grado d'istruzione. Non \u00e8 possibile fare un confronto diretto tra i voti e i giudizi sintetici, usati per le rilevazioni degli apprendimenti degli alunni frequentanti la scuola primaria e secondaria fino all'anno scolastico 2008/2009, poich\u00e9 dipende dai criteri deliberati dal collegio dei Docenti delle singole istituzioni scolastiche. \nComunque i giudizi, in alcuni casi, corrispondono ai voti come segue:\n\"Corrispondenza tra voti e giudizi nella scuola secondaria di secondo grado\"\nI voti vanno da 0 a 10, anche se lo zero non \u00e8 previsto, mentre il voto 1 corrisponde, per esempio, al compito consegnato in bianco. \nIl 10 corrisponde a conoscenze autonomamente ampliate, puntuali ed approfondite; partecipazione propositiva ed un comportamento impeccabile.\nNella scuola secondaria di secondo grado, per essere ammessi alla classe successiva \u00e8 necessaria una valutazione sufficiente in tutte le materie, compresa la condotta. Se invece lo studente ha conseguito una o pi\u00f9 valutazioni insufficienti si presentano due alternative: bocciatura (non ammissione alla classe successiva) o sospensione del giudizio (ci\u00f2 che viene colloquialmente detto: \"debito\" o \"essere rimandati a settembre\"); in questo caso lo studente dovr\u00e0 sostenere, prima dell'inizio dell'anno scolastico successivo, un esame di recupero in ognuna delle materie insufficienti. Il collegio docenti stabilisce i criteri di massima per la sospensione del giudizio (indicando un numero massimo di esami che si possono sostenere o la gravit\u00e0 delle insufficienze che possono essere recuperate) ma la decisione \u00e8 a discrezione del consiglio di classe che valuta la possibilit\u00e0 del singolo studente di colmare effettivamente le lacune, autonomamente e in breve tempo. \nDall'anno scolastico 2018/2019, gli studenti che all'ultimo anno di corso riportano una insufficienza in una materia possono essere ammessi all'esame ugualmente: il voto insufficiente fa media insieme agli altri voti riportati, contribuendo a determinare la fascia di credito per il punteggio finale dell'Esame di Stato. \nNella scuola secondaria di primo grado se un alunno ha anche una sola valutazione negativa in pagella dovrebbe essere bocciato, ma spesso il consiglio di classe, per evitare la bocciatura, sceglie di dare un 6 con * che specifica la motivazione per cui non \u00e8 stato messo il 5, oppure viene assegnato \"il sei rosso\"\nNella scuola primaria la valutazione del comportamento e della religione cattolica \u00e8 prevista (generalmente) con un giudizio sintetico (Ottimo, distinto, buono, discreto, sufficiente, insufficiente o non sufficiente). Ci\u00f2 avviene generalmente anche nelle scuole secondarie ma solo per quanto riguarda la valutazione della religione cattolica.\nNella scuola primaria e secondaria di primo grado le materie studiate (e quindi valutate) sono le seguenti:\nPer i licei, gli istituti tecnici e professionali le discipline variano in base all'indirizzo scelto.\nGermania.\nNelle pagelle tedesche per la valutazione si utilizzano i numeri da 1 a 6. Un numero inferiore indica un voto pi\u00f9 alto, mentre un numero superiore indica un voto peggiore; infatti il voto migliore corrisponde all'1 (Ottimo), mentre il voto peggiore corrisponde al 6 (Insufficiente).\nSvizzera.\nNel sistema di valutazione svizzero, i numeri variano da 1 a 6, come la Germania, con la differenza che il valore si inverte.\nStati Uniti.\nNegli Stati Uniti i voti in pagella sono spesso espressi da lettere. Ad ognuna di esse corrisponde una percentuale di lavoro svolto correttamente, nel caso della valutazione durante l'anno scolastico; oppure la percentuale di apprendimento, nel voto in pagella. "}
{"id": "205313", "revid": "1776051", "url": "https://it.wikipedia.org/wiki?curid=205313", "title": "Hildisrieden", "text": "Hildisrieden (toponimo tedesco) \u00e8 un comune svizzero di 2\u00a0138 abitanti del Canton Lucerna, nel distretto di Sursee."}
{"id": "205314", "revid": "1429175", "url": "https://it.wikipedia.org/wiki?curid=205314", "title": "Lampone", "text": "Il lampone \u00e8 il nome comune dato al sorosio (falso frutto composito) ottenuto dalla specie \"Rubus idaeus\" e considerato tra i frutti di bosco.\nIn secondo luogo, il nome \u00e8 stato attribuito comunemente anche a diverse altre specie del sottogenere \"Idaeobatus\" del genere \"Rubus\", come nel caso del cosiddetto lampone \"nero\" del continente americano.\nI lamponi si distinguono dalle more (le cui piante appartengono allo stesso genere \"Rubus\" ma a un diverso sottogenere) perch\u00e9, quando si raccoglie un lampone, il ricettacolo rimane sulla pianta, lasciando una cavit\u00e0 nel frutto, mentre nelle more il ricettacolo rimane attaccato al frutto.\nValori nutrizionali.\nI valori nutrizionali del lampone sono i seguenti, per 100\u00a0g di alimento:"}
{"id": "205315", "revid": "237256", "url": "https://it.wikipedia.org/wiki?curid=205315", "title": "Spartiti", "text": ""}
{"id": "205316", "revid": "842", "url": "https://it.wikipedia.org/wiki?curid=205316", "title": "Photoshop", "text": ""}
{"id": "205318", "revid": "3831", "url": "https://it.wikipedia.org/wiki?curid=205318", "title": "Bazoge (Manica)", "text": ""}
{"id": "205320", "revid": "3831", "url": "https://it.wikipedia.org/wiki?curid=205320", "title": "Mesnil-Adel\u00e9e", "text": ""}
{"id": "205321", "revid": "3831", "url": "https://it.wikipedia.org/wiki?curid=205321", "title": "Mesnil-Rainfray", "text": ""}
{"id": "205322", "revid": "3831", "url": "https://it.wikipedia.org/wiki?curid=205322", "title": "Mesnil-T\u00f4ve", "text": ""}
{"id": "205323", "revid": "3831", "url": "https://it.wikipedia.org/wiki?curid=205323", "title": "Neufbourg", "text": ""}
{"id": "205325", "revid": "12290", "url": "https://it.wikipedia.org/wiki?curid=205325", "title": "Hal Jordan", "text": "Hal Jordan \u00e8 un personaggio dei fumetti creato da John Broome e Gil Kane nel 1959, pubblicato dalla DC Comics. Oltre che essere la seconda Lanterna Verde della Terra in ordine cronologico, ha avuto anche altre identit\u00e0: Parallax e lo Spettro.\n\u00c8 noto come la Lanterna Verde della \"Silver Age\" ed \u00e8 uno dei personaggi dei fumetti pi\u00f9 amato di tutti i tempi. Fa il suo esordio, su \"Showcase\" n. 22, e rappresenta, insieme a Flash, l'inizio ufficiale della \"Silver Age\" stessa, con un primo, importante rinnovamento dei vecchi personaggi della \"Golden Age\".\nL'esperimento della DC Comics \u00e8 abbastanza innovativo, per l'epoca. I tempi, infatti, sembrano maturi per riproporre quei personaggi classici che erano stati abbandonati per quasi un decennio e soprattutto per riproporre un genere, quello dei supereroi, che sembrava non attirare pi\u00f9 i lettori. Il timido esordio di J'onn J'onzz sulle pagine di \"Detective Comics\", per\u00f2, convinse l'editore a riproporre, alcuni degli eroi pi\u00f9 illustri. A breve distanza, quindi, l'esordio di Barry Allen, il cui successo convinse dell'opportunit\u00e0 di trovare l'erede di Alan Scott, la Lanterna Verde della \"Golden Age\", proprio in Hal Jordan.\nLa formula di base, ovvero una persona comune che improvvisamente si trova investita di grandi poteri, resta immutata, in quanto decisamente vincente (lo dimostreranno i successi di due altre icone della \"Silver Age\", l'Uomo Ragno ed i Fantastici Quattro), cambiano per\u00f2 il modo di presentare il personaggio, il linguaggio narrativo e tutta la mitologia che vi ruota attorno, il tutto per rendere ancora pi\u00f9 perfetto il processo identificativo del lettore con l'eroe. Il suo creatore grafico, Gil Kane, si \u00e8 ispirato ai tratti e al fisico di Paul Newman nel disegnarlo. Inoltre Kane ha sviluppato un costume molto pi\u00f9 moderno e funzionale alle storie fantascientifiche di Broome, eliminando il mantello e realizzando una tuta completamente verde, con il simbolo del corpo (una lanterna verde) al centro del petto in un cerchio di sfondo bianco.\nIl sito web IGN ha inserito Hal Jordan alla settima posizione nella classifica dei cento maggiori eroi della storia dei fumetti, dopo Capitan America e prima di Wally West.\nBiografia del personaggio.\nHal Jordan, collaudatore di aerei per la Ferris Aircraft, mentre collauda un velivolo \u00e8 costretto da un'avaria ad un atterraggio di fortuna. Nello stesso momento avviene la stessa cosa per un alieno morente. \u00c8 una Lanterna Verde e, considerato l'irrecuperabilit\u00e0 delle sue ferite, ordina al suo anello di cercare qualcuno in grado di sostituirlo. L'anello di Abin Sur (questo il suo nome) sonda il terreno circostante e trova le qualit\u00e0 di onest\u00e0, coraggio e grande forza di volont\u00e0 proprio in Hal Jordan, da tutti considerato un uomo spericolato ed inaffidabile che rischia di gettare al vento la sua stessa vita. Tuttavia l'anello lo chiama a s\u00e9, vicino al corpo di Abin Sur, e lo informa dell'esistenza di un corpo di polizia spaziale che ha il compito di mantenere la pace nell'Universo, al centro del quale \u00e8 posto il pianeta Oa, per scelta degli stessi Guardiani dell'Universo, una razza di \"nanetti\" blu, controllori dell'energia verde contenuta nell'anello. I Guardiani hanno suddiviso l'Universo in settori (3600), ponendo Oa al centro e facendo s\u00ec che ogni settore venisse controllato da un essere intelligente di provati onest\u00e0 e coraggio, in modo da dargli in dotazione un anello del potere come quello di Abin Sur ed un giuramento di fedelt\u00e0, che serve a ricaricare l'anello ogni 24 ore. L'unica limitazione \u00e8 il giallo: l'anello non pu\u00f2 nulla contro gli oggetti di tale colore.\nInformato di questi fatti, Hal accetta di diventare il nuovo protettore della Terra, posta nel settore 2814, cambiando irreversibilmente la sua vita e quella dei suoi cari, prima fra tutte la sua amata e, per un certo periodo, fidanzata Carol Ferris, suo capo alla Ferris Aircraft, che divenne Star Sapphire, una criminale avversaria di Lanterna Verde. Tra i suoi nemici importanti sono poi il telepate Hector Hammond, il suo arcinemico, l'ex Lanterna Verde Sinestro e la Lanterna Rossa Atrocitus. Comunque ben presto Carol conoscer\u00e0 la vera identit\u00e0 di Hal, unendosi cos\u00ec a Tom Kalmaku, amico fidato.\nOltre al \"revival\" di molti eroi della \"Golden Age\", venne ben presto l'idea di riportare in vita anche il concetto di supergruppo: quando si presentano minacce troppo grandi per essere affrontate da un solo eroe, essi si riuniscono in una societ\u00e0 che, durante la \"golden age\", era chiamata Justice Society of America. Riproporre lo stesso gruppo con lo stesso nome non apparve la cosa migliore da fare e cos\u00ec su \"The Brave and the Bold\" n. 28 del 1959 fece il suo ingresso nel mondo dei fumetti la Justice League of America, che vedeva proprio Hal Jordan tra i suoi fondatori.\nO'Neil-Adams.\nTra la fine degli anni sessanta ed i primi settanta divenne supervisore capo della DC Comics Julius Schwartz. Le sue geniali intuizioni non sono solo alla base del ritorno delle atmosfere cupe nelle storie di Batman, ma anche nel rilancio di un personaggio come Hal Jordan, che nonostante la sua posizione di forza all'interno della Justice League of America, si trovava in una fase narrativa di calo. Schwartz, a quel punto, decide di affidare il personaggio alle capaci mani di Dennis O'Neil, che in coppia con il disegnatore Neal Adams aveva gi\u00e0 rivitalizzato il citato Batman con l'introduzione di uno dei criminali pi\u00f9 efficaci di tutti i tempi: Ra's al Ghul.\nNel caso di Lanterna Verde, per\u00f2, si decise innanzitutto di proporre storie pi\u00f9 urbane e pi\u00f9 vicine alla vita di tutti i giorni. Per fare questo, per\u00f2, era necessario affiancare ad Hal, e quindi a Lanterna Verde, un eroe pi\u00f9 vicino a tali atmosfere, ma che al contempo non fosse cos\u00ec popolare da uscirne stravolto. La scelta, sicuramente non facile ma \"a posteriori\" azzeccata, fu di puntare su Freccia Verde, alias Oliver Queen, miliardario e \"play-boy\" che proprio sulle pagine della JLA e proprio per mano di O'Neil aveva recentemente perso tutta la sua fortuna.\nIl primo contatto tra Hal ed Oliver, avvenuto su \"Green Lantern\" n. 76, non fu certo dei pi\u00f9 semplici: Lanterna Verde passava per Star City, la citt\u00e0 di Freccia Verde, e, vedendo un gruppo di giovani prendersela con un uomo solo, decide di intervenire in favore di quest'ultimo, per poi scoprire che in realt\u00e0 questi \u00e8 il padrone del palazzo in cui quegli uomini vivono, in condizioni miserevoli e drammatiche. Hal, allora, inizia ad indagare su questo individuo, affrontandolo in maniera diretta ed ottenendo, come unico risultato, un richiamo da parte dei Guardiani. Alla fine, per\u00f2, disobbedisce e contribuisce all'arresto del losco individuo. In conclusione di questo primo episodio, grazie ad un accorato discorso di Oliver, i Guardiani decidono di inviare uno di loro sulla Terra per seguire Hal ed Oliver nel loro viaggio attraverso gli Stati Uniti.\nIl loro viaggio sar\u00e0 un percorso che li porter\u00e0 vicino alle condizioni di operai sfruttati dal loro padrone, proprietario di una miniera (Slapper Soames in \"Viaggio verso la desolazione\"); affronteranno, insieme a Dinah Lance, Black Canary di Terra-Uno, un gruppo di gente ipnotizzato da un folle razzista, tal Joshua. Salvata Dinah dall'influsso del folle Joshua, i tre arrivano ad una riserva indiana ricca di legname sfruttato illegalmente da un'industria locale, protetta dal fatto che il documento che sancisce il possesso di quella terra da parte della trib\u00f9 locale \u00e8 andato perso. A quel punto i due eroi dividono le loro strade: mentre Hal, sfruttando le sue abilit\u00e0 di archivista (uno dei suoi numerosi lavori), riesce a trovare il possessore dell'ultima copia del documento, giungendo per\u00f2 in ritardo, in quanto un incendio fa scomparire le vecchie carte proprio nel momento giusto. Oliver, invece, si traveste da Ulysses Star il capo trib\u00f9 che un secolo prima aveva stipulato l'accordo con il governo statunitense per dare una scossa ai pellirosse e farli ribellare.\nLa vicenda si conclude con una sfida nel fiume tra i due amici, dopo la quale vengono arrestati i gestori dell'industria, colpevoli dell'incendio di Evergreen City che ha distrutto il documento governativo cercato da Lanterna Verde, mentre la trib\u00f9 \u00e8 riuscita ad ottenere un'udienza al Congresso.\nIl viaggio del Guardiano sulla Terra e la sua amicizia con Hal, Oliver e Dinah si conclude in una doppia storia cosmica: i Guardiani di Oa, infatti, convocano il loro concittadino a causa della sua scelta di salvare Lanterna Verde piuttosto che bloccare un principio di inquinamento. Condotto, insieme ai tre eroi, nello spazio, viene prima diretto verso il pianeta Gallo, un pianeta tribunale dove il Guardiano verr\u00e0 processato. Il capo meccanico del pianeta si ribella ai magistrati e ne prende il controllo grazie ai robot, ma Lanterna e Freccia Verde rovineranno i suoi piani di conquista della Galassia. Nella puntata successiva \u00e8 l'ora del processo, che causer\u00e0 una prima rottura tra Hal ed i Guardiani, che giudicano colpevole il loro collega e lo privano della sua immortalit\u00e0, esiliandolo sul pianeta Maltus, il pianeta dove ha avuto origine la razza dei Guardiani. Il pianeta, per\u00f2, \u00e8 preda della follia: una donna, Madre Juna, ha infatti iniziato a popolarlo creando una sorta di cloni dei maltusiani, con falsi ricordi, per controbilanciare gli effetti di un'improvvisa sterilit\u00e0 della popolazione. La fase di sterilit\u00e0, per\u00f2, passa ben presto e la popolazione cresce in maniera incontrollata, soprattutto a causa di questi cloni, creando una situazione di caos incontrollabile. Ancora una volta il provvidenziale intervento di Hal, Oliver e Dinah riesce a riportare la situazione alla normalit\u00e0, lasciando il pianeta tranquillo ed il Guardiano al suo destino.\nPrima di proseguire nel loro percorso nell'animo umano e nella vita di tutti i giorni, i due autori si concedono una \"pausa\" mettendo in campo Sinestro, uno dei pi\u00f9 vecchi avversari di Hal. Grazie alla magia di un particolare cristallo ed all'aiuto della sorella, Witch Queen, intrappola Hal in una dimensione popolata dai mostri della mitologia ellenica in cui il suo anello non ha alcun potere. In questo caso sar\u00e0 l'intervento di Freccia Verde e, soprattutto, di Black Canary a riportare in salvo l'eroe nella nostra dimensione.\nI due autori si avvicinano cos\u00ec agli episodi pi\u00f9 intensi ed importanti di tutto l'arco narrativo. Dopo aver riavvicinato Hal e Carol, ora costretta su una sedia a rotelle da una bambina dai fortissimi poteri psichici e manipolata dal folle cuoco della sua scuola, e dopo averli messi a confronto con l'idea di un mondo di plastica, corrotto da Black Hand, altro nemico di Hal, e dal suo desiderio di controllo, O'Neil ed Adams fanno entrare prepotentemente nella vita dei due eroi il problema della droga. I due, infatti, entrano casualmente in contatto con una banda di sbandati tossicodipendenti che attaccano con una balestra un Oliver Queen in abiti civili. L'ex miliardario riconosce, per\u00f2, una delle sue frecce ed inizia ad indagare insieme all'amico Lanterna Verde, per scoprire un traffico di stupefacenti, che viene immancabilmente sconfitto. Roy Harper, protetto di Oliver nonch\u00e9 suo \"sidekick\" nei panni di Speedy, \u00e8 per\u00f2 caduto nel demone della droga. Respinto da uno sconvolto Oliver, viene aiutato da Hal e da Dinah. Superato il suo problema, Roy ha parole molto dure nei confronti del suo mentore e della societ\u00e0 in generale.\nNel frattempo Guy Gardner, Lanterna di riserva, subisce un grave infortunio, che suggerisce ai Guardiani di eleggere un nuovo vice per Hal. La scelta cade su John Stewart, un nero che costringer\u00e0 ancora una volta Lanterna ad affrontare il problema del razzismo negli Stati Uniti.\nL'arco narrativo si conclude con un episodio in cui Isaac, un terrorista ecologico malato di cancro a causa dell'inquinamento, inizia a colpire in varie parti del paese le pi\u00f9 importanti industrie, fino a che non prende di mira la Ferris, che, sviluppando i motori per gli aeroplani, \u00e8 una grandissima fonte di inquinamento. Le fattezze di Isaac ed il suo stretto rapporto con la natura richiamano in maniera evidente l'iconografia classica su Ges\u00f9, cos\u00ec come una delle scene finali, con Oliver, Hal ed Isaac al centro legati sulle code di tre degli aerei della Ferris Aircraft, ricorda la morte di Ges\u00f9 sul Golgota. Isaac, dal fisico debole, non resiste e muore tra le braccia dei due eroi.\nQueste sono le parole con cui Carol commenta la morte di Isaac ed a queste parole Hal risponde in silenzio distruggendo con il suo anello un aereo da 9 milioni di dollari.\nProprio la fuga dal progresso e da una societ\u00e0 corrotta \u00e8 alla base de \"Il fato di un arciere\", in cui Oliver uccide, per sbaglio, un suo aggressore. L'incidente viene mal sopportato dall'eroe, che si rifugia in un monastero disperso tra i boschi per ritrovare s\u00e9 stesso e, soprattutto, con l'intenzione di non rientrare pi\u00f9 nella civilt\u00e0. Solo il dover salvare Dinah lo convincer\u00e0 a tornare a Star City, non prima di aver dimostrato a s\u00e9 stesso di aver ritrovato la sua abilit\u00e0 e la sua calma quando \u00e8 costretto a salvare l'amico Hal, inerte di fronte ad uno dei molti pazzi, assolutamente umani, mossi dal desiderio di vendetta.\nCrisi sulle Terre infinite.\nGli anni ottanta, poi, sono caratterizzati da un evento fondamentale per tutto il cosmo DC Comics: \"Crisi sulle Terre infinite\".\nL'arco narrativo ideato da Marv Wolfman e George P\u00e9rez vede l'avanzare della minaccia dell'Anti-Monitor. I Guardiani, per meglio fronteggiare a tale minaccia, in parte legata ad alcuni loro errori del passato, decidono di richiamare nel corpo Hal Jordan e, contemporaneamente, danno un anello anche ad un altro terrestre, il focoso Guy Gardner.\n\"Crisis\" diventa cos\u00ec un punto fondamentale nella storia di Hal e delle Lanterne Verdi in generale. Mentre Hal inizia una relazione amorosa con Arisa, collega aliena nel Corpo, Kilowog, il suo primo maestro, aiuta l'Unione Sovietica a costruire un proprio corpo di polizia speciale, i Rocket Red. Tutto questo rinnovato interesse verso la Terra, per\u00f2, ha un suo significato. I Guardiani si stanno infatti preparando ad allenare un nuovo gruppo di eroi, persone che dovranno guidare la razza umana verso un nuovo e splendente destino di pace. A questo piano si oppongono i Menhunter, un gruppo di robot, i primi possessori dell'energia verde, che si ribellarono abbastanza presto ai Guardiani, dimostrando la loro inaffidabilit\u00e0. L'intera vicenda, raccontata sul \"crossover\" \"Millennium\", vide coinvolta la Justice League International e tutto il corpo delle Lanterne Verdi, che per l'occasione elesse a sua base temporanea la Terra.\nNegli stessi anni, si colse l'occasione per rinarrare le origini di Hal (miniserie di Gerard Jones, poi scrittore della serie regolare, Keith Giffen, M.D.Bright) e il suo primo periodo come Lanterna Verde (sempre Bright, con testi, per\u00f2, di Owsley), cogliendo anche l'occasione per farlo interagire con il rinnovato Capitan Atom, eroe ideato da Steve Ditko per la Quality Comics.\nParallax.\n\"Crisi sulle Terre infinite\" sarebbe dovuta essere, nelle intenzioni di Wolfman, un arco narrativo con la quale consentire a tutto l'universo DC Comics di ricominciare da zero. Gli eroi che effettivamente iniziarono dal nulla furono ben pochi: Superman, Batman e Wonder Woman su tutti. Molti altri, soprattutto per una difficolt\u00e0 di gestione di tutte le serie, invece non furono quasi per niente toccati da \"Crisis\". Questo gener\u00f2 alcuni problemi nella \"continuity\", come Superboy che avrebbe dovuto essere l'eroe ispiratore della Legione dei Sup-Ereroi: ma l'identit\u00e0 adolescente di Clark Kent, secondo le gi\u00e0 accettate nuove origini di Byrne su \"Man of Steel\", non era mai esistita e ci\u00f2 cre\u00f2 il primo di molti problemi, alla meglio spesso risolti in maniera affrettata e facendo diretto riferimento a un arco narrativo che doveva essere dimenticata da tutti a parte lo Psico Pirata.\nPer ovviare a questi problemi venne ideato un nuovo e altrettanto complesso arco narrativo cosmico: l\"'Ora zero - Crisi nel tempo\" di Dan Jurgens.\nNon si sa se l'idea di utilizzare Hal Jordan come il cattivo dell'arco narrativo fosse originariamente di Jurgens o imposta dai vertici della casa editrice, ma \"La storia di Ganthet\" di Niven-Byrne, ma anche alcuni degli avvenimenti accorsi in \"Millennium\", ponevano le basi per la futura follia di Jordan.\nNe \"La storia di Ganthet\", infatti, si veniva a conoscenza del vero ruolo giocato dai Guardiani di Oa nei fatti che prepararono la \"Crisi\". Crona, infatti, l'oano ribelle, poteva essere fermato, ma in effetti i Guardiani non lo fecero per orgoglio, causando cos\u00ec la morte indiretta di milioni di persone. La conoscenza di una realt\u00e0 cos\u00ec devastante, comunque, non lasci\u00f2 indifferente Hal Jordan, e probabilmente fu uno dei punti narrativi che convinsero ad utilizzare Jordan come il criminale cosmico dell'arco narrativo. In quest'ottica alcune storie che apparirono come semplici mosse commerciali e nient'altro, possono essere viste come il prologo alla pi\u00f9 complessa \"Ora Zero\".\nLa prima grande storia legata direttamente a questo \"crossover\" \u00e8 da considerarsi \"La morte di Superman\", non a caso ideata e gestita da Dan Jurgens. Dopo la morte dell'eroe per mano di Doomsday, anch'egli apparentemente morto come Superman, ci fu un periodo detto \"Regno dei Supermen\", in cui quattro misteriosi individui iniziarono a circolare per le strade di Metropolis, tutti presi per un possibile \"azzurrone\" tornato incredibilmente dalla tomba. Durante questo arco narrativo, sfruttando l'assenza contemporanea di Superman e Lanterna Verde, in missione per lo spazio, giunse sulla Terra Mongul, che distrusse Coast City, la citt\u00e0 di Hal, e pose l\u00ec la sua base. Hal per\u00f2 giunse di l\u00ec a poco e sconfisse Mongul, restando per\u00f2 disperato tra le macerie della sua amata citt\u00e0.\nInizia cos\u00ec \"Tramonto di smeraldo\", la storia d'esordio di Ron Marz come nuovo sceneggiatore regolare della serie \"Green Lantern\". Hal prega i Guardiani di ricostruire Coast City e, di fronte all'ennesimo rifiuto, ormai prossimo alla follia, decide di ribellarsi ai suoi mentori e si dirige verso Oa con l'intenzione di vendicarsi dei Guardiani. Durante la strada affronta l'intero Corpo, una Lanterna alla volta, uccidendole tutte e prendendo per s\u00e9 i loro anelli. Gli unici a salvarsi sono proprio coloro che erano momentaneamente fuori dal Corpo.\nGiunto su Oa, per\u00f2, Hal ha ancora due avversari da affrontare. Il primo \u00e8 il suo amico e maestro Kilowog, ma anch'esso viene ucciso dalla furia di Hal. Il secondo \u00e8 Sinestro, richiamato nel Corpo per fronteggiare quella che gli stessi Guardiani considerano la pi\u00f9 grande Lanterna di tutti i tempi. Anche Sinestro viene per\u00f2 sconfitto e Hal, proprio quando sembra che nessuno sia sopravvissuto alla sua furia, entra nella Batteria Centrale, per uscirne, alcuni mesi pi\u00f9 tardi, come Parallax, un essere dai poteri pressoch\u00e9 infiniti e senza pi\u00f9 le limitazioni del giallo e della ricarica.\nAnche i piani originali di Gerard Jones prevedevano una ribellione di Hal ai Guardiani, e, soprattutto, una sua lotta contro molte delle Lanterne Verdi, compreso Kilowog. L'idea di base, per\u00f2, sembrava reintegrare il concetto di multiverso che \"Crisis\" aveva cancellato e che l'imminente \"Ora Zero\" avrebbe dovuto definitivamente abbandonare, e questo potrebbe spiegare la rapidit\u00e0 con cui Jordan venne sostituito da Rayner, uno dei motivi di controversia tra la casa editrice ed i \"fan\", oltre alla decisione di far sparire Hal non gi\u00e0 con un gesto eroico, ma con un atto criminale.\n\"Ora Zero\".\nSubito dopo questi avvenimenti, per\u00f2, si scopre ben presto che esiste un sopravvissuto: Ganthet. Egli, sentendo sulle spalle la responsabilit\u00e0 della follia di Jordan pi\u00f9 degli altri a causa della storia che gli aveva narrato anni prima, si dirige verso la Terra con l'ultimo anello e l'ultima lanterna rimasti e, scegliendo apparentemente a caso, si rivolge a Kyle Rayner, \"cartoonist\" newyorkese, eleggendolo come nuova Lanterna Verde e dandogli le informazioni minime per affrontare la carriera di supereroe.\nSi scopre ben presto che l'unica limitazione di questa Lanterna \u00e8 quella della ricarica della mini-batteria in dotazione. Kyle, che eredita tutti i nemici di Lanterna Verde, dopo alcuni mesi si diriger\u00e0 verso Oa, affrontando una prima volta Hal Jordan in un confronto che, sembra, lo vede vincitore. In realt\u00e0 \u00e8 solo un assaggio, perch\u00e9 Jordan, ormai Parallax, si sta preparando per dare vita ad un nuovo Universo. Infatti \"Ora Zero\" si fonda proprio sugli sconvolgimenti spaziotemporali causati da Parallax, che sfruttando l'energia residua di \"Crisis\" sta richiudendo l'Universo su s\u00e9 stesso per poter ricominciare dall'inizio e dare cos\u00ec origine ad un nuovo Universo, migliore del precedente.\nAlla fine il pericolo viene scongiurato grazie all'intervento di Kyle e di Freccia Verde, che con una freccia ferma il suo amico, dando cos\u00ec inizio al secondo Big Bang nella storia del cosmo DC.\nLo Spettro.\nI lettori e gli appassionati di Hal Jordan, per\u00f2, nonostante il successo iniziale in termini di vendita della nuova Lanterna, iniziarono a reclamare il ritorno di Hal Jordan.\nLa prima occasione per il suo ritorno \u00e8 il numero 100 della serie, dove inizia una miniserie in 7 episodi in cui Kyle collabora con un Hal Jordan giovane e non ancora esperto che, dal passato, verr\u00e0 trasportato nel futuro, dove apprender\u00e0 quello che lo aspetta ed alla fine affronter\u00e0 il s\u00e9 stesso malvagio, Parallax, in una sfida cui il solo Kyle potr\u00e0 porre termine.\nSuccessivamente si dar\u00e0 ad Hal la possibilit\u00e0 di redimersi e dire addio da eroe: viene cos\u00ec ideata \"L'ultima notte\", arco narrativo durante la quale il Sole sembra destinato a spegnersi per sempre. Sar\u00e0 proprio Parallax, donando tutta la sua energia, a riattivare la stella e riportare la speranza e la vita sul suo pianeta natale.\nA questo punto passano le storie e gli anni nel cosmo DC e Jim Corrigan, lo Spettro, espressione della vendetta divina, abbandona il suo ruolo e cos\u00ec il mistico potere resta senza alcun controllore. Parte, allora, una battaglia per il possesso di un potere potenzialmente secondo solo a quello di Dio: la battaglia, nota come \"Il giorno del giudizio\", viene descritta da Geoff Johns con l'aiuto del disegnatore Matt Smith e dell'inchiostratore Steve Mitchell.\nAlla fine dell'arco narrativo sar\u00e0 l'anima di Hal Jordan, in attesa in purgatorio per redimersi dai propri peccati, a fondersi con la vendetta divina per dare inizio ad una nuova stagione nella millenaria esistenza dello Spettro. Nella nuova serie prontamente aperta e dedicata al nuovo Hal, gestita da J.M. DeMatteis e Ryan Sook, lo Spettro inizia a dedicarsi pi\u00f9 alla redenzione che non alla vendetta. Il nuovo corso, per\u00f2, per quanto interessante, non sembra attirare i lettori e la serie viene chiusa dopo 27 uscite.\nIl ritorno.\nIl mito di Hal Jordan, comunque, era sempre ben coltivato. Le sue apparizione in \"JLA: Anno Uno\" di Waid-Kitson-Austin o in \"Paura infinita\" di Marz-Parker tengono comunque in piedi l'Hal Jordan-Lanterna Verde. Si sta per\u00f2 preparando il ritorno di Hal e, innanzitutto, del Corpo delle Lanterne Verdi.\nIn \"Legacy - Il testamento di Hal Jordan\" di Joe Kelly-Brent Anderson-Bill Sienkiewicz, grazie allo Spettro, Tom Kalmaku riesce a superare il dolore seguito al tradimento ed alla morte di Hal e, soprattutto, riesce a sfruttare l'energia verde di Hal, materializzatasi in Marty, figlio di Hal, per riportare all'antico splendore Oa e dare cos\u00ec la pace anche allo spirito tormentato di Kilowog, evocato dall'aldil\u00e0 dalle Lanterne Verdi superstiti, ma senza pi\u00f9 alcun anello.\nIl ritorno di Hal \u00e8 per\u00f2 nell'aria ed avviene sulla miniserie \"Green Lantern: Rebirth\" di Geoff Johns (lo stesso de \"Il Giorno del Giudizio\") ed Ethan van Sciver. Nel corso della storia, grazie all'intervento di Kyle Rayner, il corpo di Hal Jordan viene recuperato (era stato incenerito all'interno del sole, ma un residuo dell'energia di Parallax l'ha rigenerato)\ne si scopre che Parallax che non \u00e8 altri che un parassita alieno che si nutre di paura, contratto da Jordan per volere di Sinestro, che l'ha posseduto e spinto ad eliminare l'intero Corpo delle Lanterne Verdi.\nA seguito di una devastante battaglia per l'anima di Jordan, lo Spettro sconfigge Parallax e scompare, andando alla ricerca di un nuovo ospite, in questo modo lo spirito di Hal Jordan si ricongiunge al proprio corpo, tornando cos\u00ec ad essere una Lanterna Verde, giusto in tempo per sconfiggere il redivivo Sinestro, vero artefice di tutte le sue disgrazie.\nSi crea cos\u00ec una sovrabbondanza di LV operanti nel settore del pianeta Terra: Guy Gardner e Kyle Rayner vengono chiamati dai Guardiani a ricostruire OA e a formare la base per un nuovo Corpo delle Lanterne Verdi, mentre John Stewart e Hal vengono assegnati al settore della Terra. Hal entra nella nuova formazione della JLA ed \u00e8 uno dei primi ad accorgersi dei piani di Sinestro che sfoceranno nelle Sinestro Wars.\nLe origini segrete.\nNel 2008 la DC Comics affida allo scrittore Geoff Johns il compito di rinarrare le origini di Hal Jordan come Lanterna Verde. L'obiettivo \u00e8 quello di spiegare alcune incongruenze narrative e aggiungere nuovi elementi quali il preludio all'arrivo della \"Notte pi\u00f9 Profonda\" e la premessa per la nascita delle Lanterne Rosse. Inoltre viene approfondito il rapporto tra Hal e Sinestro. Il tutto avviene in una storia in 7 parti serializzata sulla serie pi\u00f9 recente di \"Green Lantern\".\nUno dei punti non ancora spiegati \u00e8 il motivo per cui Abin Sur arriva sulla Terra morente e alla guida di un'astronave. Non usa il suo anello come sarebbe ovvio. Ora ci viene svelato che porta con s\u00e9 un prigioniero. Si tratta di Atrocitus uno dei cinque sopravvissuti al massacro del settore 666 ad opera dei Manhunters. Abin Sur \u00e8 ossessionato dalle profezie riguardanti l'arrivo della \"Notte pi\u00f9 Profonda\". Atrocitus ha grandi capacit\u00e0 divinatorie ed ha previsto che l'origine di quest'oscurit\u00e0, che porter\u00e0 alla distruzione dell'intero Universo, avverr\u00e0 sulla Terra. Ha inoltre ammonito Abin che il suo anello lo tradir\u00e0 nel momento di maggior bisogno.\nSu sua iniziativa personale la Lanterna Verde vuole trovare chi o cosa sulla Terra sar\u00e0 la causa della \"Notte pi\u00f9 Profonda\". Dopo essere entrati nella nostra atmosfera Atrocitus si libera e ferisce a morte Abin Sur che tenta un atterraggio di fortuna. Il suo anello lo abbandona per trovare un sostituto per proteggere il settore 2814. Individua Hal Jordan che viene portato dall'alieno morente. Prima di spirare invoca un nome: Sinestro. Questi viene considerato la pi\u00f9 grande Lanterna Verde, il suo pianeta d'origine \u00e8 Kougar e il suo settore \u00e8 quello pi\u00f9 ordinato e protetto. Sinestro viene chiamato segretamente da un Guardiano che gli ordina di andare sulla Terra e indagare sulla morte di Abin Sur. Questo Guardiano viola due Leggi fondamentali del suo ordine: dice di chiamarsi Ganthet (i Guardiani non possono avere nomi personali), inoltre chiede ad una Lanterna di violare il settore di un'altra.\nSulla Terra Atrocitus, nel frattempo riuscito a fuggire dall'astronave, compie un sacrificio a scopo divinatorio e scopre che l'emozione \"Nera\" avr\u00e0 origine in un uomo dal nome William Hand. L'astronave di Abin Sur viene recuperata dall'esercito per essere studiata. A capo delle ricerche c'\u00e8 lo scienziato Hector Hammond, sedicente fidanzato di Carol Ferris. Durante l'apertura della camera d'alimentazione rimane esposto alle radiazioni di una roccia sconosciuta che creava energia per il motore dell'astronave. L'incidente gli dona poteri telepatici e telecinetici che non sembra in grado di controllare e lo fanno impazzire.\nSinestro arriva sulla Terra nel momento in cui Hal sta testando un nuovo aereo per la Ferris Air e rimane stupito dal fatto che non porti l'anello. Il motivo \u00e8 che Hal ama il brivido del volo e se sa di essere protetto dall'anello non prova le stesse sensazioni. Sinestro vede nel terrestre un inesperto e spericolato apprendista ma subito arriva ad apprezzare le doti ribelli della nuova Lanterna Verde.\nAll'interno dell'anello che era di Abin Sur c'\u00e8 una registrazione diretta proprio a Sinestro. Questa gli rivela che migliaia di anni prima i Guardiani avevano creato i Manhunters, esseri artificiali con lo scopo di mantenere ordine nell'Universo. Non si fidarono subito di esseri senzienti perch\u00e9 i Guardiani temono ogni tipo di emozione. I Manhunters conclusero che non vi poteva essere ordine in presenza della vita biologica e alcuni di loro iniziarono lo sterminio del Settore 666. Ma in 5 sopravvissero, formando la cellula terroristica poi denominata (The Five Inversions), il cui scopo era l'annientamento dei Guardiani e tra di loro vi era Atrocitus, un essere capace di predire il futuro tramite sacrifici rituali. Questi ha individuato la Terra come il punto di origine dell'Oscurit\u00e0 Sconosciuta (\"Unknown darkness\").\nPrima di essere portato sulla Terra da Abin \u00e8 stato prigioniero per migliaia di anni su Ysmault. Ora la sua Rabbia/Collera (\"Rage\") contro i Guardiani e le Lanterne Verdi \u00e8 incalcolabile. Dopo queste rivelazioni sia Sinestro che Hal hanno la conferma che i Guardiani hanno dei segreti e sono ben lontani dall'essere al di sopra di ogni errore e giudizio. Le due Lanterne Verdi si mettono alla ricerca di Atrocitus, insieme riescono a catturarlo dopo un durissimo scontro e questo nonostante sia riuscito a costruire un dispositivo in grado di prosciugare momentaneamente l'energia dei loro anelli.\nA loro insaputa Atrocitus ha trovato ci\u00f2 che cercava nella persona di William Hand, un ragazzo con marcati istinti necrofili che gestisce un servizio di pompe funebri con i genitori. Dopo la battaglia Sinestro suggerisce ad Hal di fare i conti con la propria rabbia interiore perch\u00e9 questa pu\u00f2 privarlo di concentrazione e lucidit\u00e0 nell'usare l'anello; Hal, presolo in parola, vola in cerca di Carl Ferris, padre di Carol e da lui ritenuto responsabile della morte del proprio, Martin Jordan, anche lui pilota di aereo; ma l'enorme rabbia covata scompare quando Jordan scopre che Ferris \u00e8 immobilizzato da anni in seguito ad una malattia, accudito da sua figlia che gli rivela di come il senso di colpa per la morte di Martin Jordan non l'ha mai abbandonato.\nFatta pace con s\u00e9 stesso, Hal viene raggiunto da Sinestro che ne elogia la capacit\u00e0 di aver abbandonato la rabbia che gli attanagliava il cuore, cosa che gli ha permesso di accedere al vero potere dell'anello; i due si danno la mano in segno di amicizia, ma vengono subito portati sul Pianeta Oa forzatamente: hanno violato la legge che prevede la fraternizzazione tra Lanterne di diversi settori. Per questo si trovano di fronte ad un tribunale di Guardiani. Hal Jordan ritiene la legge ingiusta e accusa gli stessi Guardiani di essere dominati dalla Paura. Inoltre insinua che siano stati proprio loro a inserire l'impurit\u00e0 Gialla nell'energia verde che alimenta i loro anelli. Questo li rende inefficaci contro il colore giallo e Hal nota che i Guardiani risiedono proprio in dei palazzi dal colore giallo.\nSolo l'intervento di Sinestro convince i Guardiani a perdonare tali accuse e a dare ad Hal un'altra possibilit\u00e0. Lo stesso Sinestro si assume l'incarico di tenerlo sotto controllo e rivela l'esistenza di un guardiano che si \u00e8 dato un nome.\nEpilogo.\nLe nuove origini realizzate dagli autori Geoff Johns e Ivan Reis integrano e sostituiscono le origini Post-Crisis del personaggio cos\u00ec come erano state rinarrate nella miniserie Emerald Dawn dagli autori Jim Owsley, Keith Giffen, Gerard Jones e M.D.Bright. Tale miniserie conta sei numeri ed \u00e8 stata pubblicata negli USA tra il dicembre 1989 e il maggio 1990.\nConseguenze sui personaggi:\nLa notte pi\u00f9 profonda.\nMentre si trovava a Gotham City col suo amico Barry Allen, i due subiscono l'aggressione da parte del loro vecchio amico e compagno d'armi Martian Manhunter, resuscitato come Lanterna Nera: in questo stato, J'onn \u00e8 immune anche al suo vecchio tallone di Achille, il fuoco, e i due leaguers sembrano non poterlo sconfiggere. Riescono successivamente a sfuggire allo scontro, e sono testimoni dell'inizio della Notte pi\u00f9 profonda, iniziata dai suoi vecchi nemici Nekron e Mano Nera. Jordan decide di trovare rinforzi in giro per il cosmo, cooptando membri degli altri corpi delle lanterne, come Atrocitus ed il Santo Viandante. Tuttavia, nemmeno la loro unione \u00e8 capace di sconfiggere gli avversari. Successivamente, Nekron evoca l'Entit\u00e0, ovvero la forza primaria della vita, allo scopo di distruggerla ed uccidere tutto l'universo. L'Entit\u00e0 viene cos\u00ec reclamata da Sinestro; la sua trasformazione in Lanterna Bianca dura soltanto poco tempo, ed il korugariano viene sconfitto. Jordan, in seguito, riesce ad unirsi ed a controllare la medesima entit\u00e0, condividendo il suo potere con gli altri eroi e formando un Corpo delle Lanterne Bianche, uccidendo Nekron e ponendo fine alla Notte pi\u00f9 profonda.\nAltre versioni.\nSuperman: Red Son.\nNell'Elseworld \"\" Hal Jordan \u00e8 un pilota statunitense che \u00e8 stato prigioniero in Cambogia per quattro anni; l\u00ec ha sviluppato una fervida immaginazione nel visualizzare diversi modi di vendicarsi dei suoi aguzzini.\nViene poi scelto da Lex Luthor come possessore dell'anello da Lanterna Verde appartenuto ad Abin Sur (precipitato anni prima a Roswell) e diviene cos\u00ec colonnello del Corpo Marine delle Lanterne Verdi, che si scontra col Superman comunista.\nAmalgam.\nUnendosi al personaggio Marvel Comics Iron Man, Hal d\u00e0 vita al personaggio Amalgam chiamato \"Iron Lantern\": il miliardario Hal Stark, proprietario della Stark Aircraft, si costruisce un'armatura con pacemaker per il suo cuore, ferito in un incidente (come Iron Man), usando una potente lanterna che genera una sconosciuta energia verde lasciatogli da un alieno morente (come a Hal Jordan).\nVendicatori/JLA.\nNel crossover \"Vendicatori/JLA\" Hal Jordan \u00e8 uno dei personaggi principali della storia, sia nei panni di Lanterna Verde che in quelli dello Spettro.\nAltri media.\nCinema.\nHal Jordan \u00e8 il protagonista del film \"Lanterna Verde\" (2011), interpretato da Ryan Reynolds."}
{"id": "205334", "revid": "767487", "url": "https://it.wikipedia.org/wiki?curid=205334", "title": "Quando ci sarai", "text": "Quando ci sarai \u00e8 il ventuduesimo album dei Nomadi, pubblicato nel 1996. , \u00e8 l'unico album dei Nomadi ad essere fuori catalogo, e per questo risulta di difficile reperibilit\u00e0, sia nella versione in LP che in CD.\nFormazione.\nHanno suonato e cantato:\nPer gli interventi cubani in Mamma Musica - N\u00e9 gioia, n\u00e9 dolore - Canzone per i desaparecidos:"}
{"id": "205336", "revid": "1566286", "url": "https://it.wikipedia.org/wiki?curid=205336", "title": "Theodore Sturgeon", "text": "Biografia.\nNato come Edward Hamilton Waldo, dopo il divorzio dei suoi genitori, all'et\u00e0 di undici anni assunse il cognome del patrigno, William Sturgeon, l'uomo col quale sua madre si era risposata. Dopo aver fatto una miriade di mestieri, all'et\u00e0 di 21 anni Sturgeon si dedic\u00f2 alla scrittura e vide un suo racconto, \"Ether Breather\", pubblicato nella rivista \"Astounding\". Nella stessa rivista, ed in altre come \"Unknown\" e \"Argosy Magazine\", furono pubblicati i suoi lavori successivi, principalmente racconti.\nSebbene le numerose riviste del tempo favorissero la scrittura e la pubblicazione di storie brevi o a puntate, la produzione di Sturgeon comprese anche alcuni romanzi, divenuti molto famosi, tra cui spicca \"Cristalli sognanti\", che mette in crisi e in discussione il concetto stesso di ruolo e identit\u00e0, stravolgendo le percezioni della realt\u00e0. Tra la fine degli anni sessanta e gli inizi dei settanta prese parte alla scrittura delle sceneggiature di alcuni episodi della serie televisiva \"Star Trek\", introducendo il concetto di Prima direttiva, ripreso nella produzione seguente. Alcune delle sceneggiature furono effettivamente trasposte in episodi (\"Shore Leave\" del 1966 ed \"Amok Time\" del 1967), mentre altre rimasero sulla carta.\nI romanzi ed i numerosi racconti fanno includere Sturgeon nella lista dei migliori scrittori dell'Et\u00e0 d'oro della fantascienza, insieme a Robert A. Heinlein, Isaac Asimov, Fredric Brown, Clifford D. Simak, Arthur C. Clarke ed A. E. van Vogt.\nLa legge di Sturgeon.\nNel 1951 Sturgeon coni\u00f2 la frase oggi nota come \"Legge di Sturgeon\": \"Il novanta per cento della fantascienza \u00e8 spazzatura, ma in effetti il novanta per cento di tutto \u00e8 spazzatura\". La frase era in origine conosciuta come la \"Rivelazione di Sturgeon\": Sturgeon stesso disse che la prima versione della legge di Sturgeon era \"Niente \u00e8 sempre assolutamente cos\u00ec\" (\"Nothing is always absolutely so\"), tuttavia oggi generalmente ci si riferisce alla frase \"Il novanta per cento di tutto \u00e8 spazzatura\" (\"Ninety percent of everything is crud (o crap\"): il termine inglese \u00e8 pi\u00f9 forte)."}
{"id": "205340", "revid": "729019", "url": "https://it.wikipedia.org/wiki?curid=205340", "title": "Autostrada A2 (Italia, 1962-1988)", "text": "L'autostrada A2 Roma-Napoli \u00e8 il nome con cui, fino al 1988, fu noto il tronco dell'Autostrada del Sole (attuale A1) tra Roma e Napoli. Il suo percorso era quello dell'attuale diramazione dell'A1 \"Roma sud\" e dalla continuazione verso sud dell'A1 a partire da quest'ultima diramazione.\nLunga 202\u00a0km, fu chiamata A2 dal periodo della sua costruzione (anni 1956-1964) fino al 21 luglio 1988, quando fu ultimata la bretella di connessione diretta tra i due tronchi autostradali un tempo separati (la A1 da Milano a Roma e la citata A2 da Roma a Napoli) e la conseguente ridenominazione di tutto il tratto in A1 Milano-Napoli.\nTale collegamento diretto permette di evitare il Grande Raccordo Anulare di Roma (l'autostrada A90) ed a seguito di questa unione si \u00e8 creato l'itinerario autostradale unico Milano-Napoli denominato A1.\nAutostrada del Mediterraneo (2017).\nIl 22 dicembre 2016 ANAS annunci\u00f2 che l'autostrada A3, nella tratta di sua competenza (Salerno-Reggio Calabria), assieme a un tratto del RA2, avrebbe cambiato denominazione in A2, autostrada del Mediterraneo.\nLa nuova denominazione \u00e8 entrata ufficialmente in vigore tramite un decreto ministeriale il 13 giugno 2017."}
{"id": "205342", "revid": "533647", "url": "https://it.wikipedia.org/wiki?curid=205342", "title": "Elfi silvani", "text": "Con Elfi Silvani ci si pu\u00f2 riferire:"}
{"id": "205343", "revid": "3831", "url": "https://it.wikipedia.org/wiki?curid=205343", "title": "Loges-Marchis", "text": ""}
{"id": "205345", "revid": "3831", "url": "https://it.wikipedia.org/wiki?curid=205345", "title": "Mesnillard", "text": ""}
{"id": "205347", "revid": "105911", "url": "https://it.wikipedia.org/wiki?curid=205347", "title": "Peter Griffin", "text": "Justin Peter L\u00f6wenbr\u00e4u Griffin Senior, nato con il cognome McFinnigan e meglio conosciuto come Peter Griffin, \u00e8 il protagonista della serie televisiva animata \"I Griffin\", creata da Seth MacFarlane, nella quale \u00e8 il padre della famiglia di cui sono narrate le vicende.\nLa voce italiana del personaggio \u00e8 quella del doppiatore Mino Caprio mentre quella originale \u00e8 dello stesso Seth MacFarlane, che lo doppia con un marcato accento del Rhode Island. La voce di Peter \u00e8 ispirata a quella di un bidello della Rhode Island School of Design, che l'autore ha frequentato. Il suo personaggio, cos\u00ec come quello di Brian, \u00e8 basato sui cortometraggi di \"Larry e Steve\" prodotti dall'autore prima della creazione della serie.\nIl personaggio ha ricevuto numerose recensioni positive da parte della critica. \u00c8 apparso in diversi merchandising ispirati alla serie, compresi giocattoli, t-shirt e videogiochi, ed \u00e8 apparso in altri show, inclusi \"I Simpson\", \"South Park\", \"American Dad\", \"Drawn Together\" e lo spin-off \"The Cleveland Show\".\nPeter \u00e8 stato spesso paragonato ad Homer Simpson, protagonista de \"I Simpson\", essendo entrambi lo stereotipo dell'americano medio di classe operaia (pigro, maleducato e alcolizzato). Con Homer condivide anche il sovrappeso, ma mentre in Homer quest'ultimo non \u00e8 troppo grave, Peter soffre invece di obesit\u00e0 (135\u00a0kg distribuiti in 178\u00a0cm), nonostante non abbia un rapporto ossessivo con il cibo. La sua condizione pu\u00f2 essere dovuta alla genetica: tutti i suoi parenti maschi soffrono infatti di obesit\u00e0 (eccezion fatta per Stewie). Il suo pi\u00f9 grande nemico \u00e8 Ernie, un pollo gigante.\nBiografia.\nResidente nell'immaginaria cittadina di Quahog, situata nello Stato del Rhode Island, in New England (USA del nord-est), Peter \u00e8 il marito di Lois, che ha conosciuto quando faceva da porta-asciugamani presso la ricca magione in cui lei viveva da giovane e dalla quale ha avuto tre figli: Meg, Chris e Stewie. Il suo migliore amico \u00e8 il suo cane, Brian. Suo padre naturale, Mickey, non seppe della sua esistenza fino alla morte di Francis, padre putativo di Peter: dopo la morte di Francis, infatti, Peter scopr\u00ec che questi non era suo padre e chiese alla madre chi fosse il proprio padre naturale. Francis era estremamente devoto alla religione cattolica e per questo era contrario al suo matrimonio con Lois, di religione protestante. Peter \u00e8 cattolico, sebbene non ami molto andare in chiesa: anzi, nel corso di una puntata fonda una religione dedicata al culto di Fonzie, e in un'altra decide di convertire il figlio Chris all'ebraismo, convinto in questo modo di renderlo pi\u00f9 intelligente.\nNella sesta stagione si scopre che Peter \u00e8 nato in Messico durante un fallito tentativo d'aborto della madre, fatto che lo rende un messicano, naturalizzato statunitense grazie al matrimonio con Lois. Nell'episodio \"Telma e Tom\" si scopre che Peter ha anche un fratellastro cattivo, Thaddeus, nonostante in altri episodi venga ribadito che Peter \u00e8 figlio unico. Inoltre, ha un gemello vestigiale che viveva sulla sua spalla, soprannominato Chip e successivamente separato attraverso un'operazione chirurgica. Nella quattordicesima stagione si scopre anche che Peter ha una sorella di nome Karen, wrestler professionista con il nome d'arte di Mega Flo, che lo trattava male fin da bambino. Peter avr\u00e0 modo di vendicarsi sfidandola in un incontro di wrestling, ma poi, quando Flo tenter\u00e0 di uccidere il fratello con la sua mossa finale, lo \"Shock Tossico\", sar\u00e0 salvato da Meg, che la manda in coma colpendola violentemente con una sedia; Karen morir\u00e0 in seguito a causa di Peter, che rifiuter\u00e0 di fare una trasfusione di sangue. In \"Brian va ad Hollywood\" Stewie dice che Peter ha 42 anni, mentre in \"Lando il mito\" Lois dice che Peter ha due anni in pi\u00f9 di lei. L'et\u00e0 di Peter viene messa in dubbio in \"Piccola, tu mi stendi\", dove Peter dovrebbe compiere 44 anni, ma nell'episodio non viene menzionato alcun numero particolare. In \"Ti presento i miei\" sia Peter sia Lois hanno diciotto anni. Lois dovrebbe compiere 43 anni in \"Crisi di mezza et\u00e0\", dal momento che \u00e8 questo \u00e8 l'ultimo numero accertato, ma prima di allora Lois ha sempre avuto 40 anni all'interno della serie, per questo l'et\u00e0 reale dei due personaggi \u00e8 messa in dubbio. Nell'ultimo episodio della quindicesima stagione riceve la visita dei tanti figli che ha avuto donando il proprio seme (una sola volta) da giovane per guadagnare del denaro. Uno di questi figli, Larry, bacia Lois, scatenando cos\u00ec l'ira di Peter. Alla fine, la moglie lo difender\u00e0, tornando felice alla sua vita familiare.\nHa un doppio mento molto evidente e una risata stridula, indossa sempre gli stessi abiti (una camicia bianca e un paio di pantaloni verdi) e porta un paio di occhiali che non si leva quasi mai. Grasso e indolente, a Peter piace bere birra e guardare la televisione, soprattutto programmi come \"Star Trek\", \"Happy Days\", \"Gumbel &amp; Gumbel\", \"Casalingo super pi\u00f9\", \"The A-Team\", \"Animali veloci e bambini lenti\", ecc. \u00c8 un fan sfegatato di Batman e dei Kiss, di cui non perde nessuna esibizione. La sua canzone preferita \u00e8 \"Surfin' Bird\" dei Trashman, che adora in modo ossessivo: nell'episodio \"Il disco perduto\", infatti, trova un disco contenente tale canzone, che per giorni continua ad ascoltare (e a cantare) ininterrottamente, rischiando di far impazzire la sua famiglia, fino a che Brian e Stewie non rubano il disco e lo distruggono (per poi andare in tutti i negozi di musica della citt\u00e0 e fare lo stesso con le altre copie). Peter \u00e8 pure un grande ammiratore di Barry Manilow, anche se in pubblico lo ha sempre negato. \u00c8 un grandissimo giocatore di poker ed una sera batte Bill Gates, Michael Eisner e Ted Turner, a casa del suocero. Nella puntata \"Genio Ritardato\" della quarta stagione Peter scopre di essere mentalmente ritardato, infatti in varie occasioni mostra comportamenti infantili e stereotipati tipici dell'autismo in forma medio-grave.\nPeter viene spesso ritratto come un personaggio crudo e volgare: uno dei suoi passatempi preferiti \u00e8, ad esempio, andare in negozi d'alta moda ed emettere flatulenze dentro i vestiti. Appare inoltre molto irascibile, nonch\u00e9 geloso riguardo alla moglie Lois. Una gag ricorrente all'interno della serie presenta Peter come un amante di film alla Pauly Shore, e non di classici come \"Il padrino\" o \"Quarto potere\". Sicuramente non \u00e8 un padre modello, prende alla leggera tutta la vita e ignora la maggior parte dei rimproveri della moglie; per colpa della sua stupidit\u00e0 e della sua noncuranza, poi, si immischia spesso in guai seri e in situazioni imbarazzanti. Alla fine di ogni puntata, per\u00f2, riesce a redimersi o, comunque, il problema di turno si risolve da solo. Spesso e volentieri si picchia con un pollo gigante, sua nemesi, il quale gli aveva dato un buono sconto che per\u00f2 era scaduto (il loro primo attrito era comunque avvenuto al ballo della scuola, serata nella quale Peter baci\u00f2 Lois per la prima volta). Ha un comportamento molto avventato e tende sempre ad agire prima di pensare, combinando enormi disastri per s\u00e9 e chi gli sta intorno. Ha delegato al televisore il compito di vivere la sua vita, tant'\u00e8 che spesso ricorda episodi televisivi come se fossero esperienze personali.\nTra tutti i membri della famiglia, \u00e8 Meg quella che tratta senza alcun rispetto: in \"La figlia di Peter\", ricorda alcuni degli scherzi che le ha fatto, tra cui farla inciampare o addirittura spararle. Le scoreggia sistematicamente in faccia, la rimprovera senza alcun motivo semplicemente perch\u00e9 \u00e8 l\u00ec vicino o parla, spiaccica anche una caccola sul cappello mentre le dice di essere fiero di lei, facendolo sembrare un gesto di affetto, e la imbarazza spesso e volentieri con le cose che pi\u00f9 le stanno a cuore. Una volta l'intera famiglia si era riunita per leggere il suo diario: quando per\u00f2 lei li scopre, loro vanno avanti come se niente fosse. Nonostante queste poco incoraggianti premesse, in almeno due episodi (\"Alla ricerca di Rupert\" e il gi\u00e0 citato \"La figlia di Peter\"), Peter pare avere pi\u00f9 rispetto per la figlia, per poi tornare a trattarla come una pezza da piedi alla fine dell'episodio. Purtroppo questi legami non durano mai troppo, anche se nel primo dei due episodi, Peter le dice che continuer\u00e0 a trattarla male per mantenere le apparenze con la famiglia, ma che sarebbero stati segretamente migliori amici, cosa mai pi\u00f9 dimostrata.\nI migliori amici di Peter sono, oltre a Brian, i vicini Glenn Quagmire, Joe Swanson e Cleveland Brown (quando quest'ultimo si stabil\u00ec a Stoolbend per un periodo, per\u00f2, i due non si videro quasi mai), con i quali si ubriaca frequentemente al bar locale, l'Ostrica ubriaca. Brian si \u00e8 aggiunto ai quattro in molte occasioni, anche se di solito non al bar. Una volta il gruppo ha vinto un concorso a una convention della TV anni Ottanta vestendosi come l'A-Team. In un'altra occasione, la loro barca si ruppe e i quattro dovettero stare per un periodo su un'isola deserta. Tra gli altri amici di Peter troviamo Mort e Muriel Goldman, cos\u00ec come i nudisti Dave e Dotty Campbell, con i quali si vede di tanto in tanto. Divenne amico anche dell'ex-fidanzata di Brian, Jillian, forse a causa della comune scarsa intelligenza: quest'ultima gli chiese persino di fare un discorso al suo matrimonio.\nNei primi due anni della serie, Peter lavora come operaio alla fabbrica di giocattoli Go-Lucky Toys, diventa presidente della fabbrica di giocattoli (convertita in fabbrica che produce sigarette) nell'episodio \"Il Presidente\", della terza stagione; sempre durante la terza stagione, nella puntata \"Il cavaliere nero\", Jonathan Weed (il proprietario della Go-Lucky-Toys) muore e Peter, dopo aver tentato vari impieghi tra cui la prostituta, si ritrova disoccupato fino a quando non trova lavoro a tempo determinato presso la fiera rinascimentale di Quahog. Successivamente, dopo un periodo di depressione che lo spinse a trascorrere tredici giorni seduto sul divano cibandosi di patatine, diviene un pescatore (dalla puntata \"Il mostro della baia\" della terza stagione, fino alla quarta stagione). Nella quarta stagione diventa per breve tempo giocatore di football americano per i New England Patriots (\"Il Grande Giocatore\").\nNella quinta stagione fonda una TV locale di successo, PTV, (\"Abbasso la Censura\"), fonda una nuova religione (\"Padre Figlio e Spirito Fonzie\") e scrive romanzi erotici di successo (\"Peterotica\"). Vanta anche una breve parentesi come Presidente dello Stato a s\u00e9 stante di Petoria (\"Uno contro tutti\"), un'altra breve parentesi come Presidente del Consiglio Scolastico di Quahog (\"La guerra \u00e8 guerra\"), e diventa commesso presso un centro commerciale per poi licenziarsi; quindi, ottiene il ruolo di giornalista/opinionista nel TG di Tom Tucker ed apre con la famiglia una tavola calda (\"Pranzo a rotelle\") che verr\u00e0 distrutta da un robot. In un altro episodio la sua famiglia si nasconde ad Asiantown, un quartiere per immigrati asiatici, e l\u00ec inizia a fare il lottatore di sumo. Dalla quarta stagione diventa un dipendente della fabbrica di birra di Quahog."}
{"id": "205350", "revid": "1652635", "url": "https://it.wikipedia.org/wiki?curid=205350", "title": "Bovinae", "text": "I Bovini (Bovinae ) sono una sottofamiglia appartenente alla famiglia Bovidae. Tutti caratterizzati dalla presenza di corna permanenti in uno o entrambi i sessi, sono diffusi in tutto il mondo, sia come areale originario sia importati dall'uomo per fini commerciali: tra di essi si contano specie familiari a tutti come le vacche, lo yak o il bufalo cafro, spesso fondamentali per le economie dei paesi dove vivono, ma anche le antilopi dalle corna a spirale e la rara antilope quadricorne, molto simile agli antenati degli attuali Bovini.\nTassonomia.\nFamiglia Bovidae\nSottofamiglia Bovinae\nTrib\u00f9 Boselaphini\nTrib\u00f9 Bovini\nTrib\u00f9 Strepsicerotini"}
{"id": "205353", "revid": "110157", "url": "https://it.wikipedia.org/wiki?curid=205353", "title": "Hochdorf (Svizzera)", "text": "Hochdorf (toponimo tedesco) \u00e8 un comune svizzero di 9\u00a0725 abitanti del Canton Lucerna, nel distretto di Hochdorf del quale \u00e8 stato capoluogo sino al 2012; comprende una parte del lago di Baldegg."}
{"id": "205354", "revid": "599013", "url": "https://it.wikipedia.org/wiki?curid=205354", "title": "I Married a Communist", "text": ""}
{"id": "205355", "revid": "339392", "url": "https://it.wikipedia.org/wiki?curid=205355", "title": "AC Parma", "text": ""}
{"id": "205357", "revid": "1776051", "url": "https://it.wikipedia.org/wiki?curid=205357", "title": "Neudorf (Berom\u00fcnster)", "text": "Neudorf (toponimo tedesco) \u00e8 una frazione di 1\u00a0233 abitanti del comune svizzero di Berom\u00fcnster, nel distretto di Sursee (Canton Lucerna).\nStoria.\nFino al 31 dicembre 2012 \u00e8 stato un comune autonomo che si estendava per 12,83\u00a0km\u00b2; il 1\u00ba gennaio 2013 \u00e8 stato aggregato al comune di Berom\u00fcnster."}
{"id": "205358", "revid": "4106", "url": "https://it.wikipedia.org/wiki?curid=205358", "title": "Thuya occidentalis", "text": ""}
{"id": "205361", "revid": "169529", "url": "https://it.wikipedia.org/wiki?curid=205361", "title": "Legge 21 maggio 2004, n. 128", "text": "La legge 21 maggio 2004, n. 128 (detta anche legge italiana sul peer-to-peer o decreto Urbani dal nome di Giuliano Urbani, Ministro per i Beni e le Attivit\u00e0 Culturali durante il governo Berlusconi II), \u00e8 il nome convenzionale attribuito al decreto legge del 22 marzo 2004 n. 42, convertito in legge 21 maggio 2004 n. 128 della Repubblica Italiana.\nLa materia principale disciplinata \u00e8 il finanziamento pubblico per certe attivit\u00e0 cinematografiche e sportive, ma al suo interno \u00e8 stato trattato anche un argomento del tutto eterogeneo, ovvero la distribuzione di opere coperte dal diritto d'autore, anche attraverso il cosiddetto peer-to-peer.\nStoria.\nPrima del 22 marzo 2004, data di emanazione della norma, non erano previste sanzioni per la condivisione di opere tutelate dal diritto d'autore qualora non vi fosse scopo di lucro.\nAlcuni tra i primi commentatori della nuova normativa hanno sostenuto che la sostituzione della locuzione \"a fini di lucro\" con \"per trarne profitto\", operata da questa legge, avrebbe introdotto nella legge sul diritto d'autore italiano la possibilit\u00e0 di incorrere in sanzioni penali anche per chi, a causa di precedenti interpretazioni della Corte di cassazione su questa locuzione, facesse esclusivamente un uso personale di opere protette dal diritto d'autore ottenute attraverso questa pratica. Pertanto lo scambio di opere protette, cos\u00ec come avviene nella maggior parte dei sistemi di file-sharing basati su tecnologia P2P (Peer-to-Peer) in cui i file scaricati sono automaticamente condivisi con gli altri utenti anche durante la fase di scaricamento, sarebbe ricaduto nelle sanzioni penali.\nQuesta prima teoria interpretativa non teneva tuttavia conto del requisito di \"uso non personale\" ai fini dell'irrogazione della sanzione penale, come previsto dall'art. 171-ter., in materia di \"download\". In effetti, non risultano ad oggi condanne di utenti finali emesse in base alla legge di conversione cos\u00ec come approvata il 18 maggio 2004.\nSul provvedimento di legge i diversi partiti politici si sono pronunciati nella seguente maniera:\nLa posizione pi\u00f9 intransigente nel chiedere la modifica dell'inciso \"per trarne profitto\" e il ripristino dell'espressione \"per scopo di lucro\" venne presa in fase di discussione in Senato essenzialmente da un ridotto numero di parlamentari, guidati dal senatore dei Verdi Fiorello Cortiana, il quale ritir\u00f2 i quasi 750 emendamenti preparati con la collaborazione di associazioni e gruppi della societ\u00e0 civile. Lo stesso Ministro chiese \"al Senato il sacrificio di legiferare come tutti sappiamo che non si debba fare\".\nGli stessi parlamentari che avevano difeso gli emendamenti li riproposero in forma di petizione. Il 31 marzo 2005 fu approvata la legge n. 43 che ripristinava lo \"scopo di lucro\" in luogo del \"trarne profitto\" ed inser\u00ec due commi (a-bis e uno dopo il comma f), nell'articolo 171 della legge sul diritto d'autore, che, pur lasciando queste violazioni nel campo penale, eliminano la \"detenzione\".\nAttualmente rimane ancora in vigore la lettera a) comma 2 dell'articolo 171-ter che prevede il carcere da uno a quattro anni e multa da 2.500 a 15.000 euro per chi \"riproduce, duplica, trasmette o diffonde abusivamente, vende o pone altrimenti in commercio, cede a qualsiasi titolo o importa abusivamente oltre cinquanta copie o esemplari di opere tutelate dal diritto d'autore e da diritti connessi\".\nInoltre, l'articolo 174-bis legge n. 633/1941 prevede, oltre alla sanzione penale, anche una sanzione amministrativa pecuniaria pari al doppio del prezzo di mercato dell'opera o del supporto oggetto della violazione, in misura comunque non inferiore a euro 103,00. Se il prezzo non \u00e8 facilmente determinabile, la violazione \u00e8 punita con la sanzione amministrativa da euro 103,00 a euro 1032,00. La sanzione amministrativa si applica nella misura stabilita per ogni violazione e per ogni esemplare abusivamente duplicato o riprodotto.\nProblemi di privacy e di violazione di domicilio.\nL'accertamento delle violazioni avviene tramite tecniche di \"sniffing\" nei programmi di condivisione e con la frequente richiesta agli operatori telefonici di fornire gli indirizzi IP e i dati del traffico dei propri utenti. L'utilizzo di questi metodi di indagine pone rilevanti problemi giuridici, per il mancato rispetto dei diritti costituzionali alla segretezza delle comunicazioni elettroniche, alla \"privacy\", all'inviolabilit\u00e0 del domicilio. La pena \u00e8 pi\u00f9 grave del reato che si intende punire; per garantire il solo diritto alla propriet\u00e0 intellettuale, si violano una molteplicit\u00e0 di altri diritti, che sono di rango superiore.La Costituzione degli Stati Uniti d'America ad esempio limita la tutela della propriet\u00e0 intellettuale alle esigenze del progresso della societ\u00e0; l'inviolabilit\u00e0 del domicilio invece non \u00e8 mai soggetta a delle limitazioni per conciliarsi con altre categorie di diritti.\nLo \"sniffing\" pone problemi di privacy in quanto le forze di polizia accedono senza mandato di perquisizione e a insaputa dell'utente ad un \"computer\" che \u00e8 sua propriet\u00e0 privata nonch\u00e9 ad una rete che \u00e8 propriet\u00e0 di chi diffonde il software di accesso. In generale, l'accesso ad un'abitazione o altra propriet\u00e0 privata per una perquisizione richiede un mandato della magistratura e che esso sia mostrato al proprietario del bene perquisito.\nL'indirizzo IP fornito dall'Internet Service Provider non identifica una persona, ma un \"computer\" o un dispositivo collegato ad internet che pu\u00f2 essere utilizzato da un qualsiasi dei componenti della famiglia. Questo non \u00e8 sufficiente per una condanna in sede penale, dove \u00e8 richiesta non la ragionevolezza, ma la certezza dei riscontri probatori. Inoltre non necessariamente la persona che ha commesso il fatto \u00e8 un componente del nucleo familiare, al quale \u00e8 intestata l'utenza. La non-identificazione di chi commette materialmente il fatto esclude un nesso di causalit\u00e0 fra la connessione alla rete P2P e la violazione del diritto d'autore. Per l'ambito penale serve un accertamento univoco ed inequivocabile, sia della persona che della responsabilit\u00e0. Il titolare della utenza telefonica pu\u00f2 essere ritenuto responsabile della sua sicurezza e del suo utilizzo, e rispondere dell'illecito amministrativo, non dei danni derivanti a terzi se non \u00e8 provato che questi ha materialmente commesso il fatto.\nGiorgio Lunardi \u00e8 abbastanza certo che, \"in sostanza, nessuno pu\u00f2 essere punito penalmente se si scarica musica o film da internet ad uso personale, posto che nel nostro ordinamento giuridico l'interpretazione della legge penale \u00e8 rigida. Amministrativamente la cosa non dovrebbe comportare sanzioni\".\nLa perquisizione dei domicilii e l'accesso ai tabulati telefonici (dei \"provider\" per conoscere i siti visitati) sono provvedimenti riservati ad illeciti penali. In Paesi come gli Stati Uniti, dove la violazione del \"copyright\" \u00e8 punita con sanzioni pecuniarie, \u00e8 comunque diffusa tale prassi nelle indagini per violazioni del diritto d'autore.\nIl codice penale italiano al Libro II (\"Dei delitti in particolare\") dedica un'apposita sezione a tale tema: \"Dei delitti contro la inviolabilit\u00e0 del domicilio\" (Capo III, sez. IV). Gli artt. 615 bis e ter specificano le pene per accesso abusivo ad un sistema informatico o telematico, o interferenze illecite nella vita privata. Gli strumenti che controllano il traffico web di un utente, \"si mettono in ascolto\" su una porta del computer non utilizzata da alcun programma, e funzionano come uno \"strumento di ripresa sonora\" che registra tutto il traffico in ingresso e uscita dal nodo internet. In questo caso \u00e8 dato di sapere soltanto ci\u00f2 che l'utente sta facendo con il \"browser\" Internet e con i programmi \"peer-to-peer\", ma non con le altre applicazioni (se ad esempio sta ascoltando una canzone, vedendo un film, stampando un file). L'intrusione non consente un controllo o manipolazione del \"computer\", ma comunque di \"mantenervisi contro la volont\u00e0 tacita di chi ha il diritto di escluderlo\".\nEntrando nelle reti di condivisione l'utente rende visibile una parte dei file del suo \"computer\" e inevitabilmente i \"file\" che sceglie di scaricare. Viene in questo modo a crearsi un conflitto con la normativa sulla privacy: la conservazione dei dati dei \"download\", anche in forma aggregata e anonima, deve essere autorizzata nei confronti di chi immette file nelle reti P2P per \"testarne\" il gradimento del pubblico, oppure entra per perseguire in flagranza di reato chi viola i diritti di copyright.\nA detta di alcuni giuristi l'\"accesso \u00e8 pi\u00f9 grave del reato di violazione del copyright\" che con esso si vuole reprimere. \u00c8 stato osservato che \u00e8 eccessivo uno sconfinamento nella giustizia penale e che l'entit\u00e0 della reclusione minima e massima non rispettano il proporzionalismo delle pene se comparate con le pene detentive di altri reati.\nIn questo senso, se pu\u00f2 essere chiesto un risarcimento danni per la violazione del \"copyright\", le persone oggetto di intercettazioni possono ottenere un risarcimento, probabilmente in misura maggiore, per la violazione dei loro diritti soggettivi."}
{"id": "205364", "revid": "1516566", "url": "https://it.wikipedia.org/wiki?curid=205364", "title": "Antimuro", "text": "Antimuro \u00e8 un termine utilizzato in araldica per indicare un muro che s'attacca ad una torre, castello o altro edificio."}
{"id": "205371", "revid": "767487", "url": "https://it.wikipedia.org/wiki?curid=205371", "title": "Rain (Svizzera)", "text": "Rain (toponimo tedesco) \u00e8 un comune svizzero di 2\u00a0015 abitanti del Canton Lucerna, nel distretto di Hochdorf."}
{"id": "205372", "revid": "126257", "url": "https://it.wikipedia.org/wiki?curid=205372", "title": "Aperto", "text": ""}
{"id": "205373", "revid": "254401", "url": "https://it.wikipedia.org/wiki?curid=205373", "title": "Vesima", "text": "Vesima (\"A Vexima\" in ligure) \u00e8 una frazione del comune di Genova, compresa nel territorio della ex circoscrizione di Voltri. Nell'attuale ripartizione amministrativa del comune fa parte dell'\"unit\u00e0 urbanistica\" \"Crevari\" del Municipio VII Ponente.\nEssendo posta ad ovest del torrente Leira, punto pi\u00f9 settentrionale del golfo di Genova \u00e8, insieme al vicino borgo di Crevari, l'unica frazione del comune di Genova ad appartenere geograficamente alla Riviera di Ponente.\nLa sua spiaggia \u00e8 frequentata nel periodo estivo, soprattutto dai genovesi, molti dei quali si servono di una piccola stazione ferroviaria, attiva solo nella stagione balneare.\nDescrizione del quartiere.\nTerritorio.\nLa localit\u00e0, ultima frazione del ponente genovese lungo la via Aurelia, si trova a circa 3\u00a0km da Voltri ed \u00e8 posta al confine con il comune di Arenzano; \u00e8 formata da un nucleo storico di origine medioevale sulla collina nella valletta del rio Vesima e da poche case e stabilimenti balneari lungo la via Aurelia, stretta tra la spiaggia e il ripido versante dell'Appennino ligure, attraversato in quota dall'Autostrada A10 con una serie di viadotti che scavalcano le brevi vallette dei rivi alle spalle del paese, il rio Vesima e il rio Lupara. Entrambi brevi e ripidi, questi torrenti hanno caratteristiche pi\u00f9 di ambiente montano che costiero. La pendenza dei versanti rende questa zona soggetta ad eventi franosi.\nIl rio Lupara, al confine con il comune di Arenzano, \u00e8 attraversato da un viadotto autostradale lungo 224 m e alto 70 m e scorre tra ripide gole rocciose formando spettacolari cascatelle.\nNella valle del rio Lupara si intravedono i resti di un'antica cava di serpentiniti..\nLa spiaggia, delimitata da due piccoli promontori, lunga circa 500 m e larga pochi metri, risente fortemente dell'azione di erosione del mare. Il ripido versante immediatamente a monte della via Aurelia e della ferrovia Genova-Ventimiglia \u00e8 costituito da terrazze sostenute da muri a secco, testimonianze di un'antica attivit\u00e0 agricola oggi in gran parte abbandonata, bench\u00e9 esistano ancora alcune piccole aziende.\nStoria.\nIl nucleo pi\u00f9 antico, posto nella valletta del rio Vesima, \u00e8 di origine medioevale (\"Vezema\" o \"Mezema\"). Il complesso religioso attorno al quale erano sorte alcune case coloniche \u00e8 documentato dal 1160. Fondato dalla famiglia Vento, che vi mantenne legami per tutto il XIII secolo, facendone il suo luogo di sepoltura, era inizialmente abitato dai cruciferi, ai quali nel 1216 subentrarono le monache cistercensi, che vi rimasero per circa tre secoli.\nUna lapide, collocata nel coro della chiesa di San Pietro, che era parte integrante del complesso, attesta che nel 1260 Alda Vento fece restaurare il monastero.\nI cruciferi fornivano ristoro e assistenza ai viandanti in un ospitale che sorgeva lungo la strada che proseguiva per Arenzano, nella valletta del rio Lupara. Le ultime notizie di questo ospitale risalgono alla fine del XIV secolo. Il \"Piano territoriale di coordinamento paesistico\" della regione Liguria ne individua i resti in alcuni ruderi presenti presso un viadotto autostradale nella valle del rio Lupara, mentre per altre fonti si tratterrebbe di una costruzione ottocentesca sorta sul sedime dell'antico edificio.\nQuando nel 1533 le monache si trasferirono a Genova, nel convento di Santa Maria in Passione, il complesso fu venduto alla famiglia Lomellini Sorba che lo trasform\u00f2 in villa patrizia. Passato pi\u00f9 volte di mano nel 1904 divenne di propriet\u00e0 della marchesa Teresa Pallavicini, vedova Negrotto Cambiaso. Attualmente il convento, ristrutturato, \u00e8 suddiviso in appartamenti privati, mentre la chiesa, che dipende dalla parrocchia di Sant'Eugenio in Crevari, \u00e8 officiata nei giorni festivi.\nIntorno alla met\u00e0 del XVII secolo nella zona furono sfruttate alcune cave di pietra, principalmente per l'ampliamento del porto di Genova e per la costruzione di diverse chiese. Il borgo era nell'antichit\u00e0 un punto di osservazione sul mare per fronteggiare le scorrerie dei saraceni; fin dal XVIII secolo all\u2019estremit\u00e0 di ponente del borgo esisteva infatti una torre d'avvistamento, abbattuta per motivi bellici nel 1915, mentre il rio Lupara era utilizzato come fonte di energia per azionare mulini e frantoi.\nL'abitato, nella sua parte pi\u00f9 antica, non ha subito mutamenti significativi. Intorno alla met\u00e0 del XIX secolo vi venne impiantato un cotonificio, poi trasformato, con scarsa fortuna, in una fabbrica di garze, i cui resti sono ancora visibili sotto al viadotto autostradale, poco oltre la chiesa di San Pietro\nIl laboratorio di Renzo Piano.\nA partire dai primi anni novanta l'architetto Renzo Piano ha insediato lungo la via Aurelia, poco prima di Vesima (provenendo da Voltri) la sede genovese del \"Renzo Piano Building Workshop\". I laboratori di progettazione del celebre architetto sorgono su un terreno terrazzato affacciato sul mare a punta Nave.\nDalla strada si accede al laboratorio mediante una piccola funicolare con la cabina di vetro.\nOltre ai laboratori, il complesso comprende dal 2008 anche \"Villa Azzurra\", un ex albergo che ospita la \"Workshop Foundation\", con l'archivio di tutti i suoi progetti e dove si tengono lezioni e seminari rivolti a studenti e neolaureati in architettura.\nMonumenti e luoghi di interesse.\nChiesa di San Pietro in Vesima.\nFu costruita come parte del complesso monastico fondato dalla famiglia Vento nel XII secolo. Sono documentati restauri nel 1260 e nel 1582. Pur se non documentati, si ritiene che nuovi restauri siano stati eseguiti nel XVII secolo dalla famiglia De Mari, che ne aveva fatto la cappella privata della sua villa. A quell'epoca risale infatti la costruzione del campanile e la trasformazione della facciata in stile barocco. Dai documenti \u00e8 attestata l'esistenza di un chiostro, oggi scomparso.\nNella facciata si trovano due affreschi con i santi Pietro e Paolo, una polifora sopra l'ingresso e altre due finestre ai lati. L'interno \u00e8 a croce greca. Nell'abside si trova un affresco raffigurante San Pietro, opera del 1937 di Antonio Benvenuto, che ha sostituito un polittico quattrocentesco di Nicol\u00f2 da Voltri, raffigurante \"S. Pietro in trono circondato dai Santi Paolo e Andrea\", che i Negrotto Cambiaso gi\u00e0 proprietari del complesso avevano trasferito nel castello di Gabiano, dov'\u00e8 tuttora conservato. Nella chiesa si trovano anche lapidi sepolcrali ed epigrafi medioevali che attestano lasciti al monastero da parte di famiglie patrizie.\nLa Madonna dell'Aguggia.\nSopra uno scoglio all'estremit\u00e0 occidentale di Vesima, documentata fin dalla met\u00e0 dell'Ottocento, ma probabilmente presente fin dal secolo precedente, si trovava la piccola statua della Madonna dell'Aguggia, molto venerata dai pescatori di Vesima e Arenzano. La statua prendeva il nome dal termine ligure \"aguggia\" (ago o guglia), in riferimento alla forma dello scoglio (detto \"Sch\u00eauggiu dell'aguggia\") su cui era stata innalzata. Fu pi\u00f9 volte distrutta dalla violenza dei marosi e pi\u00f9 volte ricostruita, finch\u00e9 una violenta mareggiata il 24 novembre 1969 distrusse insieme alla statua anche lo scoglio su cui sorgeva. Solo nel 2006 una nuova statua \u00e8 stata collocata su uno scoglio limitrofo a quello originario, ormai irrimediabilmente distrutto. Ancora distrutta dalla furia del mare nel novembre 2013, una nuova statua \u00e8 stata ricollocata a marzo 2014.\nInfrastrutture e trasporti.\nStrade.\nLa localit\u00e0 \u00e8 attraversata dalla Strada statale 1 Via Aurelia; il tratto di statale tra Voltri e Vesima corre lungo il mare fino al confine con il comune di Arenzano e nella toponomastica del comune di Genova assume la denominazione di \"via Pietro Paolo Rubens\".\nLa strada antica che collegava Voltri a Vesima corre invece a mezza costa: da Voltri sale verso Crevari con il nome di \"via antica Romana di Voltri\" e poi distaccandosi da questa prende il nome di \"via Luigi Gainotti\"; in parte carrozzabile asfaltata, in parte sentiero o mulattiera, giunge presso la chiesa di San Pietro per poi proseguire verso Arenzano.\nAutostrade.\nL'Autostrada A10, Genova \u2013 Ventimiglia attraversa l'intero territorio di Vesima a mezza costa, parallelamente alla strada medioevale, superando le vallette con diversi viadotti. I caselli autostradali pi\u00f9 vicini sono quelli di \"Genova-Pra\"' a levante e \"Arenzano\" a ponente.\nFerrovie.\nLa frazione dispone di una piccola stazione ferroviaria, attiva solo per alcuni treni regionali nel periodo estivo. La linea ferroviaria correva un tempo parallela alla via Aurelia, a pochi metri dal mare. Con il raddoppio dei binari gran parte del tracciato stato spostato pi\u00f9 a monte, prevalentemente in galleria; alcuni tratti dell'antico sedime sono stati utilizzati per ampliare la strada statale, consentendo la trasformazione in passeggiata a mare di alcuni suggestivi tratti dismessi dell'antica carrozzabile."}
{"id": "205375", "revid": "1305772", "url": "https://it.wikipedia.org/wiki?curid=205375", "title": "Unit\u00e0 d'\u00e9lite", "text": " "}
{"id": "205378", "revid": "126257", "url": "https://it.wikipedia.org/wiki?curid=205378", "title": "Appalmato", "text": ""}
{"id": "205382", "revid": "126257", "url": "https://it.wikipedia.org/wiki?curid=205382", "title": "Appollaiato", "text": ""}
{"id": "205384", "revid": "19978", "url": "https://it.wikipedia.org/wiki?curid=205384", "title": "Hyundai Matrix 1.6 Gls Plus", "text": ""}
{"id": "205385", "revid": "767487", "url": "https://it.wikipedia.org/wiki?curid=205385", "title": "Retschwil", "text": "Retschwil (toponimo tedesco) \u00e8 una frazione di 174 abitanti del comune svizzero di Hitzkirch, nel distretto di Hochdorf (Canton Lucerna).\nStoria.\nFino al 31 dicembre 2008 \u00e8 stato un comune autonomo che si estendeva per 2,55\u00a0km\u00b2; il 1\u00ba gennaio 2009 \u00e8 stato aggregato al comune di Hitzkirch assieme agli altri comuni soppressi di Gelfingen, H\u00e4mikon, Mosen, M\u00fcswangen e Sulz."}
{"id": "205387", "revid": "842", "url": "https://it.wikipedia.org/wiki?curid=205387", "title": "Closed source", "text": ""}
{"id": "205388", "revid": "110157", "url": "https://it.wikipedia.org/wiki?curid=205388", "title": "Eschenbach (Lucerna)", "text": "Eschenbach (toponimo tedesco) \u00e8 un comune svizzero di 3\u00a0657 abitanti del Canton Lucerna, nel distretto di Hochdorf."}
{"id": "205389", "revid": "1652635", "url": "https://it.wikipedia.org/wiki?curid=205389", "title": "Rotazione delle colture", "text": "L'avvicendamento colturale \u00e8 una tecnica agronomica adottata in agricoltura che prevede la variazione della specie agraria coltivata nello stesso appezzamento, al fine di migliorare o mantenere la fertilit\u00e0 del terreno e garantire, a parit\u00e0 di condizioni, una maggiore resa. Si contrappone alla tecnica della monosuccessione, che consiste nella ripetizione sullo stesso appezzamento della coltura effettuata nel ciclo precedente.\nStoria.\nCon la fine dell'VIII secolo alla rotazione biennale delle colture si sostituisce gradualmente la rotazione triennale che aument\u00f2 la resa agricola.\nIn Italia.\nSi pu\u00f2 affermare che le rotazioni moderne in Italia nascono come conseguenza delle grandi opere irrigue di comuni e principati, che impongono di inserire le foraggere tra i raccolti di cereali. La conseguenza \u00e8 un nuovo allevamento che non si fonda pi\u00f9 sui pascoli naturali, ma sulla coltivazione dei foraggi. I primi scrittori che descrivono il sistema italiano sono, nel Cinquecento, Camillo Tarello e, soprattutto, Agostino Gallo. La rotazione diviene vera scienza in Inghilterra tra la fine del Seicento e il Settecento, quando decine di agronomi sperimentano nuove combinazioni di colture in successione. Tra quegli agronomi il pi\u00f9 famoso \u00e8 Arthur Young, che prova cento rotazioni ma che non riesce a creare una teoria organica che viene poi creata da un suo discepolo, il tedesco Albrecht Thaer. Il piano pi\u00f9 famoso per la sperimentazione di tutte le condizioni ed i benefici della rotazione viene realizzato, dal 1843, nell'azienda sperimentale di un magnate dei fertilizzanti, John Bannet Lawes, dall'agronomo inglese Henry Gilbert, che dopo cinquant'anni di sperimentazioni, illustra in una serie di conferenze in USA, i risultati del pi\u00f9 straordinario progetto sperimentale della storia dell'agronomia.\nDescrizione.\nPrincipi di base.\nLa scelta delle colture avviene in funzione degli obiettivi, dei bisogni dell'agricoltore, del terreno, del clima e delle piante. Si possono alternare specie seminative autunnali con altre primaverili. Nella scelta della successione colturale l'agricoltore \u00e8 dipendente soprattutto dal rischio allelopatico, meno spesso dai rischi di trasmissione di malattie delle piante e dalla pressione di insetti voraci. Per esempio, \u00e8 sconsigliabile far seguire il grano al mais, per evitare la fusariosi. Inoltre bisogna fare attenzione agli erbicidi utilizzati per ciascuna coltura successiva, per evitare che l'utilizzo eccessivo di alcuni composti chimici supporti la selezione di infestanti resistenti.\nPer stabilire la differenza tra le perdite di carbonio per mineralizzazione della materia organica e apporti derivanti da letame o residui colturali pu\u00f2 essere utilizzato il bilancio umico.\nAll'interno di questa tecnica le colture si dividono in tre gruppi principali:\nVi sono poi colture considerate miglioratrici da rinnovo, come la soia (leguminosa).\nPer definizione ogni ciclo inizia con una coltura da rinnovo e termina con una depauperante. Il difetto di questo sistema \u00e8 di essere abbastanza rigido in quanto una volta stabilito pu\u00f2 essere difficilmente modificato prima del suo completamento. In alcuni Paesi (come il Quebec) esistono incentivi economici alla diversificazione delle colture.\nAlcuni esempi di rotazione.\nPatata \u2192 Ravanello \u2192 Insalata \u2192 Senape \u2192 Cipolla\nRapa \u2192 Orzo \u2192 Trifoglio pratense \u2192 Frumento\nVantaggi.\nUn altro vantaggio pu\u00f2 consistere in una migliore ripartizione del carico di lavoro del terreno, con l'introduzione nel ciclo della rotazione di colture a prato o a maggese.\nLa rotazione delle colture venne praticata per secoli nel quadro di sistemi agricoli che includevano l'allevamento, a partire dall'Ottocento con gli studi di Justus von Liebig sui fertilizzanti viene introdotta la Monocoltura e successivamente l'agricoltura intensiva.\nL'agricoltura sostenibile tenta di reintrodurre la rotazione delle colture facendo a meno dei fertilizzanti di sintesi."}
{"id": "205390", "revid": "1846281", "url": "https://it.wikipedia.org/wiki?curid=205390", "title": "Campionato europeo di calcio 2004", "text": "Il Campionato europeo di calcio UEFA 2004 (in portoghese: Campeonato da Europa de Futebol de 2004), noto anche come UEFA EURO 2004 o Portogallo 2004, \u00e8 stata la dodicesima edizione dell'omonimo torneo, organizzato ogni quattro anni dall'UEFA.\nSi svolse in Portogallo dal 12 giugno al 4 luglio 2004 e vide la prima vittoria della .\nAlla manifestazione sono stati dedicati un videogioco e due album di figurine editi dalla Panini, uno dei quali tascabile.\nAntefatti.\nL'assegnazione del torneo allo stato lusitano avvenne il 12 ottobre 1999, dopo un congresso dell'UEFA tenutosi ad Aquisgrana: Spagna, Austria e Ungheria \u2014 queste ultime due in forma congiunta \u2014 avevano a loro volta proposto la candidatura.\nInizialmente ritenuta un'occasione per sperimentare una fase finale allargata a 24 compagini, la rassegna non sub\u00ec tuttavia mutamenti circa il numero di partecipanti.\nQualificazioni.\nIl sorteggio per la composizione dei gruppi eliminatori ebbe luogo a Oporto il 25 gennaio 2002, con la fase preliminare svoltasi dal settembre 2002 al novembre 2003: al Portogallo ammesso d'ufficio in quanto nazione ospitante si aggiunsero le 10 vincitrici dei gironi, con le restanti 5 squadre individuate da spareggi tra le seconde classificate.\nA livello regolamentare da segnalare la presenza del silver goal, introdotto ufficialmente dalla FIFA nella primavera 2003.\nSquadre partecipanti.\nNota bene: \"nella sezione \"partecipazioni precedenti al torneo\" le date in grassetto indicano che la nazione ha vinto quella edizione del torneo, mentre le date in corsivo indicano l'edizione ospitata da una determinata squadra.\"\nSorteggi.\nLe 16 formazioni vennero suddivise in fasce per il sorteggio della fase finale:\nL'estrazione si svolse a Lisbona il 29 novembre 2003:\nPer la terza edizione consecutiva, venne confermata la formula inaugurata nel 1996 con 4 gironi all'italiana ed eventuali tempi supplementari o tiri di rigore per dirimere situazioni di parit\u00e0 durante le gare a eliminazione diretta.\nConvocazioni.\nCiascuna rosa fu composta di 23 calciatori, di cui 3 portieri.\nRiasunto del torneo.\nFase a gironi.\nGruppo A.\nIl girone A \u00e8 composto dal , dalla , dalla e dalla .\nLa partita inaugurale del girone e del torneo \u00e8 Portogallo-Grecia e si tiene il 12 giugno 2004. A vincere fu sorprendentemente la Grecia per 1-2 grazie ai gol di Karagkoun\u012bs e Basinas, mentre il Portogallo accorci\u00f2 le distanze con Ronaldo. Nella stessa giornata la Spagna batte di misura la Russia grazie alla rete di Valer\u00f3n nella ripresa.\nNella seconda giornata Spagna e Grecia pareggiano 1-1: al gol di Morientes risponde Charisteas mentre il Portogallo si batte la Russia 2-0 con il gol Maniche e Rui Costa.\nNell'ultima e decisiva giornata per il passaggio del turno il Portogallo batte la Spagna 1-0 vincendo il girone mente la Grecia esce sconfitta dalla partita contro la Russia. Gli ellenici passano il turno per il maggior numero di gol segnati nei confronti della Spagna.\nGruppo B.\nIl Gruppo B, denominato \u00abgirone di ferro\u00bb comprendeva la , la , la e l'.\nNella prima giornata Svizzere a Croazia pareggiano a reti bianche, mentre pi\u00f9 esaltante fu la sfida tra l'Inghilterra e la Francia vinta da quest'ultima in rimonta 2-1 grazie alla doppietta di Zidane nei minuti di recupero del secondo tempo.\nNella seconda giornata gli inglesi battono con un sonoro 3-0 la Croazia con la doppietta di Rooney e una rete di Gerrard, mentre Croazia e Francia si dividono la posta in palio pareggiando 2-2.\nAll'ultima giornata la Francia ottiene il primo posto nel girone battendo 3-1 la Croazia, gol di Zidane e doppietta di Henry, mentre si classifica seconda l'Inghilterra che batte 4-2 la Svizzera grazie ad un'altra doppietta di Rooney.\nGruppo C.\nIl girone A include la , la , la e la .\nNella prima giornata, la partita tra Danimarca e Italia finisce a reti inviolate, mentre la Svezia travolge la Bulgaria 5-0.\nNella seconda giornata la Bulgaria contro la Danimarca consegue la seconda sconfitta di fila e viene eliminata dalla competizione con un turno di anticipo; l'Italia pareggia invece 1-1 contro la Svezia: dopo essere passata in vantaggio con Cassano nel primo tempo subisce la rete del pareggio di Ibrahimovi\u0107 a pochi minuti dal fischio finale.\nAll'ultima giornata gli \"Azzurri\", che possono ancora sperare nella qualificazione alla fase finale ottengono una vittoria contro la Bulgaria e sperare per 2-1 contro la Bulgaria con gol di Cassano al quarto minuto di recupero del secondo tempo. Ma dall'altra parte del tabellone, Danimarca e Svezia pareggiano 2-2, contro le speranze degli italiani, e passano il turno a scapito dell'Italia, che nonostante la vittoria in \"extremis\" \u00e8 costretta ad abbandonare la competizione.\nGruppo D.\nIl gruppo D comprende la , la , la e i .\nNella prima giornata la Repubblica Ceca batte in rimonta 2-1 la Lettonia con i gol di Baro\u0161 e Heinz. Germania e Paesi Bassi pareggiano 1-1 con il gol nel primo tempo di Frings e quello nel secondo di van Nistelrooy.\nNella seconda giornata si assiste all'inaspettato pareggio a reti bianche tra la Germania e la Lettonia e al passaggio del turno della della Repubblica Ceca grazie alla vittoria 3-2 in rimonta sui Paesi Bassi grazie al gol di Koller nel primo tempo e quelli Baro\u0161 e \u0160micer nel secondo.\nAll'ultima giornata i Paesi Bassi ipotecano la qualificazione battendo 3-0 la Lettonia, mentre la Repubblica Ceca termina il girone a punteggio pieno battendo 2-1 in rimonta anche la Germania, eliminandola precocemente dalla competizione.\nQuarti di finale.\nLe partite dei quarti di finale sono -, -, - e -.\nLa fase ad eliminazione diretta conobbe il primo appuntamento il 24 giugno 2004, con la sfida tra Portogallo e Inghilterra risoltasi dal dischetto: dopo il 2-2 dei tempi supplementari con reti di Owen e H\u00e9lder Postiga prima e Rui Costa e Lampard poi, l'estremo difensore Ricardo Pereira neutralizz\u00f2 il tiro di Vassell a mani nude (in quanto spogliatosi dei guanti durante la serie finale) realizzando in seguito il \"penalty\" decisivo.\nA destituire la Francia del titolo europeo conquistato nel 2000 fu la Grecia, prevalsa sui campioni uscenti con un gol di Charisteas.\nDopo 120' di gioco non si sblocca la parit\u00e0 tra Svezia e Paesi Bassi, decretando il ricorso ai rigori: protagonista della segnatura decisiva, dopo gli errori commessi da Ibrahimovi\u0107, Cocu e Mellberg, \u00e8 l'olandese Robben.\nBench\u00e9 netta nel punteggio, l'affermazione ceca contro la Danimarca matur\u00f2 solamente nel secondo tempo con rete di Koller e doppietta di Baro\u0161.\nSemifinali.\nLe partite delle semifinali - e -\nUn successo di misura a danno degli \"Oranje\", con l'autogol di Andrade che fece seguito alle marcature di Cristiano Ronaldo e Maniche, valse ai padroni di casa il primo approdo alla finalissima dopo le eliminazioni al penultimo atto subite nel 1984 e 2000.\nL'altra semifinale vede la vittoria della Grecia ai tempi supplementari contro la Repubblica Ceca grazie al silver goal di Dellas al primo minuto di recupero del primo tempo supplementare. Gli ellenici, cos\u00ec come i lusitani, conseguirono la prima partecipazione alla finale ottenendo, cos\u00ec facendo, un'inedita finale.\nFinale.\nIl 4 luglio 2004, nella capitale lusitana, la Grecia scrisse una tra le pi\u00f9 inattese pagine nella storia del campionato d'Europa: un gol di Charisteas pieg\u00f2 infatti la resistenza dei portoghesi, gi\u00e0 capitolati contro la rivale ellenica nella partita inaugurale. \nConquistato nella circostanza l'unico trofeo del proprio palmar\u00e8s, gli uomini di Otto Rehhagel, sessantacinquenne al momento della vittoria, riportarono anche un biglietto per la Confederations Cup 2005 in veste di campioni continentali.\nStatistiche del torneo.\nSquadra ideale del torneo scelta dalla UEFA:\nPremi.\nFormazione dei migliori 11 giocatori del torneo, selezionata dalla UEFA:\nLa squadra vincitrice.\nLa squadra greca campione d'Europa 2004."}
{"id": "205391", "revid": "111373", "url": "https://it.wikipedia.org/wiki?curid=205391", "title": "Neuenkirch", "text": "Neuenkirch (toponimo tedesco) \u00e8 un comune svizzero di 6\u00a0646 abitanti del Canton Lucerna, nel distretto di Sursee, sul lago di Sempach.\nInfrastrutture e trasporti.\nNeuenkirch \u00e8 servita dalla stazione di Sempach-Neuenkirch sulla ferrovia Olten-Lucerna."}
{"id": "205392", "revid": "1123126", "url": "https://it.wikipedia.org/wiki?curid=205392", "title": "Regione di Ko\u0161ice", "text": "La regione di Ko\u0161ice (in slovacco \"Ko\u0161ick\u00fd kraj\" ]) \u00e8 una delle otto regioni amministrative (kraj) posta nella Slovacchia sud-orientale. Confina con l'Ungheria, e con la regione di Bansk\u00e1 Bystrica e la regione di Pre\u0161ov. Ha una superficie di 6.752 km\u00b2 e 799.217 abitanti (2017). Il capoluogo \u00e8 la citt\u00e0 di Ko\u0161ice.\nLa regione \u00e8 attraversata dalla parte orientale dei monti Metalliferi Slovacchi, una catena dei Carpazi. Il fiume principale della regione \u00e8 lo Horn\u00e1d. Nella parte orientale il territorio \u00e8 pi\u00f9 pianeggiante e si congiunge con la pianura ungherese.\nSuddivisione amministrativa.\nLa regione \u00e8 divisa in 11 distretti:"}
{"id": "205393", "revid": "287204", "url": "https://it.wikipedia.org/wiki?curid=205393", "title": "Saint-Brice-de-Landelles", "text": "Saint-Brice-de-Landelles \u00e8 un comune francese di 670 abitanti situato nel dipartimento della Manica nella regione della Normandia.\nFa parte del cantone di Saint-Hilaire-du-Harcou\u00ebt, nella circoscrizione (\"arrondissement\") di Avranches."}
{"id": "205394", "revid": "111373", "url": "https://it.wikipedia.org/wiki?curid=205394", "title": "Rothenburg (Svizzera)", "text": "Rothenburg (toponimo tedesco) \u00e8 un comune svizzero di 7\u00a0334 abitanti del Canton Lucerna, nel distretto di Hochdorf.\nInfrastrutture e trasporti.\nRothenburg \u00e8 servita dalle stazioni di Rothenburg e di Rothenburg Dorf sulla ferrovia Olten-Lucerna."}
{"id": "205395", "revid": "39692", "url": "https://it.wikipedia.org/wiki?curid=205395", "title": "Tuia occidentale", "text": ""}
{"id": "205396", "revid": "3831", "url": "https://it.wikipedia.org/wiki?curid=205396", "title": "Croix-Avranchin", "text": ""}
{"id": "205399", "revid": "767487", "url": "https://it.wikipedia.org/wiki?curid=205399", "title": "Sulz (Hitzkirch)", "text": "Sulz (toponimo tedesco) \u00e8 una frazione di 186 abitanti del comune svizzero di Hitzkirch, nel distretto di Hochdorf (Canton Lucerna).\nStoria.\nFino al 31 dicembre 2008 \u00e8 stato un comune autonomo che si estendeva per 3,84\u00a0km\u00b2; il 1\u00ba gennaio 2009 \u00e8 stato aggregato al comune di Hitzkirch assieme agli altri comuni soppressi di Gelfingen, H\u00e4mikon, Mosen, M\u00fcswangen e Retschwil."}
{"id": "205403", "revid": "2519", "url": "https://it.wikipedia.org/wiki?curid=205403", "title": "Kosicky kraj", "text": ""}
{"id": "205405", "revid": "110157", "url": "https://it.wikipedia.org/wiki?curid=205405", "title": "Lieli (Hohenrain)", "text": "Lieli (toponimo tedesco) \u00e8 una frazione di 211 abitanti del comune svizzero di Hohenrain, nel distretto di Hochdorf (Canton Lucerna).\nStoria.\nFino al 31 dicembre 2006 \u00e8 stato un comune autonomo che si estendeva per 3,69\u00a0km\u00b2; il 1\u00ba gennaio 2007 \u00e8 stato aggregato al comune di Hohenrain."}
{"id": "205406", "revid": "226458", "url": "https://it.wikipedia.org/wiki?curid=205406", "title": "Matroide del rango", "text": "In combinatorica si dice matroide del rango una struttura della forma (\"E\",\"r\"), dove \"E\" \u00e8 un insieme ed \"r\" una funzione che ha come dominio l'insieme delle parti P(\"E\"), come codominio un insieme della forma {0,1,2...,\"k\"} e gode delle seguenti propriet\u00e0 \nDiciamo insieme indipendente di una matroide del rango (\"E\",\"r\") ogni \"J\" sottoinsieme di \"E\" tale che sia \"r\"(\"J\") = |\"J\"|. Se \"I\" denota la collezione di tali insiemi, si dimostra che (\"E\",\"I\") \u00e8 una matroide degli indipendenti."}
{"id": "205408", "revid": "9", "url": "https://it.wikipedia.org/wiki?curid=205408", "title": "Project for the New American Century", "text": ""}
{"id": "205409", "revid": "3831", "url": "https://it.wikipedia.org/wiki?curid=205409", "title": "Mesnil-Gilbert", "text": ""}
{"id": "205410", "revid": "793215", "url": "https://it.wikipedia.org/wiki?curid=205410", "title": "Obrenovi\u0107", "text": "La Casata degli Obrenovi\u0107 govern\u00f2 la Serbia dal 1815 al 1842 e dal 1858 al 1903. Assunsero il potere a seguito della guida della prima e della seconda rivolta serba contro l'Impero Ottomano, che sancirono la nascita della Serbia. I sovrani usarono tendenzialmente un potere dittatoriale cos\u00ec che contribuirono nel corso degli anni ad alienarsi le simpatie del popolo.\nLa famiglia perse la guida dello stato quando un movimento segreto sovversivo chiamato Mano Nera uccise l'ultimo sovrano. In tal modo alla guida della Serbia, eretta a monarchia costituzionale, sal\u00ec la Casata dei Kara\u0111or\u0111evi\u0107."}
{"id": "205411", "revid": "114126706", "url": "https://it.wikipedia.org/wiki?curid=205411", "title": "Bonturo Dati", "text": "Biografia.\nBonturo Dati, di Lucca, mercante e politico, fu coinvolto nelle vicende politiche della sua citt\u00e0, ma \u00e8 soprattutto famoso per essere stato bollato da Dante come \"barattiere\", cio\u00e8 accusato di trarre guadagni illeciti da un incarico pubblico. \nL'accusa infamante, lanciata quando Bonturo era ancora vivo, \u00e8 contenuta nelle seguenti terzine dell\"'Inferno\" (la prima cantica della \"Divina Commedia\"), nelle quali si descrive l'immersione di un barattiere di Lucca, (\"Un de li anz\u00efan di Santa Zita\") nello stagno di pece ardente\n\"Inf\". XXI, 37-42\n\"ogn'uom v'\u00e8 barattier, fuor che Bonturo;\" ovvero: ogni uomo (della citt\u00e0 di Lucca) \u00e8 un barattiere, tranne (\"fuor\") che Bonturo, pronunciato per\u00f2 da un diavolo, a schernire il famoso barattiere Bonturo che risultava, a quel tempo, essere \"il pi\u00f9 barattiere di tutti\" (Sermonti). Dai commentatori e dai documenti di archivio sappiamo anche che Bonturo Dati fu a capo della fazione popolare di Lucca e ricopr\u00ec varie cariche pubbliche. La famiglia Dati non apparteneva, per quanto ne sappiamo, al ristretto novero degli \"Anziani\" .\nNel 1308 fu cacciata la famiglia Grandi con l'accusa di corruzione. Bonturo assunse per breve l'incarico di governatore della citt\u00e0 e si vant\u00f2 di aver posto fine agli abusi. \nNel 1313, negli accordi tra Pisa e Lucca, Bonturo schern\u00ec insolentemente i pisani. Tra le due citt\u00e0 sorse un'aspra guerra assai dannosa per Lucca. Questo fatto ispir\u00f2 a Giosu\u00e8 Carducci la nota lirica \"Faida di Comune\". \nNel 1314 un gran numero di cittadini di parte Guelfa, quindi ostili al governo ghibellino della citt\u00e0, e al suo nuovo signore, Uguccione della Faggiola, fu esiliato. Bonturo figura nella lista degli esiliati. Un'altra notizia fissa al 1324 la sua morte."}
{"id": "205412", "revid": "2226550", "url": "https://it.wikipedia.org/wiki?curid=205412", "title": "Micologia", "text": "La micologia \u00e8 una branca delle scienze biologiche che si occupa dello studio dei funghi. Il termine deriva dalle parole greche fungo (m\u00fakes, \"\u03bc\u03cd\u03ba\u03b7\u03c2\") e studio (l\u00f3gos, \"\u03bb\u03cc\u03b3\u03bf\u03c2\").\nIl campo di studio della micologia \u00e8 l'intero regno dei funghi: dai macromiceti, che possono raggiungere ragguardevoli dimensioni, ai micromiceti, molto pi\u00f9 numerosi dei primi ed infinitamente pi\u00f9 piccoli.\nSi tratta di una scienza in continua evoluzione, data la particolare collocazione dei funghi come esseri viventi (sono organismi con caratteristiche sia dei animali che dei vegetali).\nStoria.\nIl regno dei funghi \u00e8 sempre stato oggetto d'interesse da parte degli uomini, che spesso li associavano ad eventi magici o soprannaturali, non riuscendo a comprendere la loro natura. Fu solo dal XVI e XVII secolo che si cominci\u00f2 ad analizzare in modo scientifico la flora micologica, ed \u00e8 in questo periodo che si colloca la nascita della micologia come scienza.\nFra i primi a suddividere sistematicamente le specie fungine fu Charles de l'\u00c9cluse, conosciuto con il nome latino di Carolus Clusius, che stabil\u00ec le divisioni fra \"lamellosi\" (eg. Agaricus), \"porosi\" (eg. Boletus) ed \"echinati\", ovvero con l'imenio ad aculei.\nNel 1729 Pier Antonio Micheli scopre che la riproduzione dei funghi avviene attraverso le spore. Quasi un secolo dopo, nel 1837, Joseph Henry L\u00e9vill\u00e9 descrive per primo i basidi.\nPietre miliari della micologia sono le tavole di Pierre Bulliard, pubblicate fra il 1791 ed il 1793, la \"Symposys Metodica Fungorum\" pubblicata nel 1805 da Christian Persoon. Si tratta di opere importanti, ma nessuna di queste tratta a fondo la questione della classificazione sistematica dei funghi.\nBisogner\u00e0 aspettare le pubblicazioni di Elias Magnus Fries, considerato il padre della micologia moderna. Egli nel 1821 pubblica il \"Sistema Mycologicum\", nel 1828 l\u2019\"Elenchus Fungorum\" e nel 1874 l\u2019\"Imenomycetes Europei\", descrivendo in questi volumi circa tremila specie diverse di funghi. L'opera del Fries sar\u00e0 portata avanti ed ampliata dal francese Lucien Qu\u00e9let.\nDegne di nota le pubblicazioni \"Sylloge Fungorum Omnium Hucusque Cognitorum\" di Pier Andrea Saccardo e l'imponente \"Iconographia Mycologica\" in ventiquattro volumi, opera di Monsignor Giacomo Bresadola."}
{"id": "205413", "revid": "121870287", "url": "https://it.wikipedia.org/wiki?curid=205413", "title": "Tempio di Segesta", "text": "Il tempio di Segesta \u00e8 un tempio elimico dell'antica citt\u00e0 di Segesta sito nell'area archeologica di Calatafimi Segesta, comune italiano della provincia di Trapani in Sicilia.\nDescrizione.\nIl tempio, a volte denominato \"Tempio Grande\", \u00e8 stato costruito durante l'ultimo trentennio del V secolo a.C., sulla cima di una collina a ovest della citt\u00e0, fuori dalle sue mura. \nSi tratta di un grande tempio periptero esastilo (ossia con sei colonne sul lato pi\u00f9 corto, non scanalate). Sul lato lungo presenta invece quattordici colonne (in totale 36 quindi, alte 10 metri). L'attuale stato di conservazione presenta l'intero colonnato della peristasi completo di tutta la trabeazione.\nNonostante gli elementi costruttivi e le proporzioni della costruzione si riferiscano con chiarezza al periodo classico dell'architettura greca, il tempio presenta aspetti peculiari sui quali la storiografia non esprime pareri unanimi.\nIl primo elemento di dibattito \u00e8 costituito proprio dalla sua natura di espressione artistica pienamente ellenica, aggiornata alle maggiori espressioni dell'arte della madrepatria ed in particolare dell'Attica, ma realizzata in una citt\u00e0 degli Elimi, una popolazione di origine anatolica, ma stanziata in Sicilia molto prima dell'arrivo dei coloni greci nella vicina Selinunte, con la quale Segesta fu perennemente in conflitto. Gli storici ipotizzano che, grazie agli scambi commerciali, la citt\u00e0 elima abbia raggiunto nel corso del V secolo a.C. un alto grado di ellenizzazione, tale da poter consapevolmente importare un sofisticato modello artistico come il tempio dorico periptero che grazie alla canonizzazione di dimensioni e proporzioni si prestava ad una larga diffusione. Inoltre \u00e8 probabile che il progettista e le maestranze impiegate fossero greche, provenienti da una delle vicine citt\u00e0.\nIl secondo aspetto che ha sempre colpito molto gli storici \u00e8 l'assenza di vestigia della cella all'interno del colonnato, che invece \u00e8 uno dei meglio conservati del mondo greco. Questo ha fatto pensare ad un tempio \"ipetro\" cio\u00e8 ad un luogo sacro privo di copertura e di cella e legato a riti indigeni. In alternativa si \u00e8 pensato ad una cella interamente a struttura lignea, come tutta la copertura, e quindi andata persa.\nNegli anni '80 sono state trovate tracce della fondazione della cella, interrate all'interno del tempio, insieme a tracce di costruzioni precedenti (il che farebbe pensare che il tempio fosse stato costruito su un luogo sacro ancora pi\u00f9 antico). \nPertanto l'ipotesi ora prevalente \u00e8 che il tempio non sia mai stato terminato, a causa probabilmente di avvenimenti bellici che coinvolsero a lungo la citt\u00e0 e che la cella e la copertura non siano mai state realizzate.\nTale ipotesi \u00e8 avvalorata secondo alcuni anche dalla mancanza di scanalature delle colonne e dalla presenza, soprattutto sui blocchi del crepidoma, di \"bugne\" cio\u00e8 di protuberanze destinate a proteggere il blocco durante la messa in opera che sarebbero state scalpellate via in fase di rifinitura. \nSecondo l\u2019ipotesi del tempio incompleto, questo avrebbe quindi dovuto avere un'ampia cella preceduta da un pronao distilo \"in antis\" ed un simmetrico \"opistodomo\" sul retro.\nIl colonnato, con interassi uguali su tutti i lati, presenta la canonica doppia contrazione degli intercolumni terminali per risolvere il conflitto angolare oltre ad altri tipici accorgimenti ottici come la curvatura delle linee orizzontali e alla concezione decorativa del fregio che perde, almeno in parte la sua dipendenza dal colonnato. Tali caratteristiche mostrano una derivazione dai modelli evolutivi attici della fine del V secolo a.C. ed in particolare dal tempio degli Ateniesi a Delo, ai quali rimandano anche gli elementi decorativi.\nGli unici aspetti riferibili ancora allo stile severo sono le proporzioni allungate con 6x14 colonne in luogo delle canoniche 6x13 (doppio quadrato), e le grandi dimensioni in un'epoca in cui i templi divenivano pi\u00f9 piccoli.\nNel XVIII secolo il tempio fu oggetto di un primo restauro da parte dell'architetto Chenchi. Fu visitato da Goethe e divenne una delle mete del \"Grand Tour\" e una della cause della riscoperta dell'architettura greca e del dorico che fu alle radici del neoclassicismo.\nNell'aprile del 2020 \u00e8 stata annunciata dalla direttrice del Parco Archeologico di Segesta l'esistenza presso la Biblioteca comunale di Calatafimi di un'epigrafe dedicatoria ritrovata nei pressi del tempio che fa propendere per la dedica del tempio ad Afrodite Urania.\nPresso la Biblioteca Comunale di Calatafimi \u00e8 oggi conservata una base rettangolare in calcarenite, lunga 75 centimetri e alta 21, che reca incisa una iscrizione in greco, conservatasi per intero, databile al II secolo a.C.: \u201cDiodoro, figlio di Tittelo, Appeiraios (ha dedicato la statua di) sua sorella Minyra, (moglie) di Artemon, che \u00e8 stata sacerdotessa, ad Afrodite Urania\u201d. L\u2019epigrafe proviene dalle vicinanze del tempio di Segesta e ne indica la divinit\u00e0 venerata. Gi\u00e0 conosciuta nel Seicento l\u2019epigrafe sub\u00ec vari spostamenti, fino a essere murata nella casa del canonico Francesco Avila, come gi\u00e0 noto (da Marrone) nel 1827.\nSi tratta di una epigrafe, perfettamente \u201ccompatibile\u201d con un contesto di un santuario, di carattere onorario in forma di dedica alla divinit\u00e0, utilizzata come base di statua di sacerdotessa eretta da parenti o amici: d'altronde i nomi di Diodoro e Tittelo sono attestati comunemente a Segesta. Minura era quindi sacerdotessa di Afrodite Urania a Segesta. "}
{"id": "205415", "revid": "287204", "url": "https://it.wikipedia.org/wiki?curid=205415", "title": "Boletus", "text": "I boleti (Boletus ) costituiscono un genere di funghi basidiomiceti a tubuli della famiglia Boletaceae, generalmente carnosi, a pori bianchi o colorati, a volte viranti allo sfregamento, al taglio (es.: \"Boletus queletii\") o anche al semplice contatto.\nEtimologia.\nDal greco \u03b2\u03c9\u03bb\u03ae\u03c4\u03b7\u03c2 o \u03b2\u03c9\u03bb\u03af\u03c4\u03b7\u03c2 e dal latino \"b\u014dl\u0113tus\", termine che tuttavia nella Roma antica stava ad indicare l\"Amanita caesarea\", fungo del tutto diverso dal nostro \"Boletus\".\nTassonomia.\nSpecie appartenenti al genere \"Boletus\".\nLa specie tipo del genere \u00e8 \"Boletus edulis\" Bull. (1782), fanno parte di questo genere circa 300 specie una parte delle quali sono:\nChiave d'identificazione del genere \"Boletus\".\nIn base ad affinit\u00e0 morfologiche le specie appartenenti al genere \"Boletus\" sono divise in quattro sezioni di cui si riporta di seguito la chiave analitica.\n1. Pori bianchi in giovent\u00f9, poi gialli, infine pi\u00f9 o meno verdi. Gambo pi\u00f9 o meno reticolato. Carne bianca, immutabile al taglio, soda \u21d2 Edules\n-- Pori mai bianchi, neanche in giovent\u00f9, ma gialli o arancio o rossi \u21d2 2\n2. Pori a maturit\u00e0 da arancio a rossi, raramente gialli. Gambo non sempre reticolato. Carne pi\u00f9 o meno gialla, con forte e rapido viraggio al blu \u21d2 Luridi\n-- Pori gialli, al massimo olivastri in maturit\u00e0. Carne pi\u00f9 o meno gialla, raramente biancastra, con viraggio pi\u00f9 o meno debole o di media intensit\u00e0 (anche non virante) \u21d2 3\n3. Pori gialli fin dall'inizio. Cappello pi\u00f9 o meno colorato. Gambo con reticolo o senza. Carne pi\u00f9 o meno gialla, pi\u00f9 o meno mite, non sempre virante \u21d2 Appendiculati\n-- Pori gialli fin dall'inizio. Cappello da biancastro a pi\u00f9 o meno pallido. Gambo reticolato. Carne da biancastra a giallina, pi\u00f9 o meno virante, pi\u00f9 o meno amara \u21d2 Calopodes\nSezione \"Edules\".\n1. Cappello pi\u00f9 o meno nero o bruno seppia \u21d2 \"Boletus aereus\"\n-- Cappello di colore diverso \u21d2 2\n2. Cappello e gambo di colore bianco \u21d2 \"Boletus persoonii\"\n-- Cappello di colore diverso \u21d2 3\n3. Cappello pi\u00f9 o meno giallo \u21d2 \"Boletus citrinus\" \n-- Cappello di colore diverso \u21d2 4\n4. Cappello pi\u00f9 o meno rossastro \u21d2 5\n-- Cappello pi\u00f9 o meno bruno \u21d2 6\n5. Cappello tendente al vinoso o al ramato, gambo quasi concolore. Carne di colore vinoso sotto la cuticola \u21d2 \"Boletus pinophilus\"\n-- Cappello rosso tendente al bruno. Carne bianca sotto la cuticola \u21d2 \"Boletus aestivalis\" (forme)\n6. Cappello a colorazione uniforme, secco, pi\u00f9 o meno feltrato \u21d2 \"Boletus aestivalis\"\n-- Cappello a colorazione generalmente pi\u00f9 chiara al bordo, pi\u00f9 o meno viscido, glabro \u21d2 \"Boletus edulis\"\nSezione \"Luridi\".\n1. Gambo con reticolo \u21d2 2\n-- Gambo senza reticolo \u21d2 11\n2. Cappello dal bruno ocra-olivaceo al rossastro. Reticolo pi\u00f9 o meno grossolano \u21d2 3\n-- Cappello a colori pi\u00f9 chiari, dal biancastro-grigio al grigio bruno, al giallo, al rosa al rosso. Reticolo non grossolano \u21d2 5\n3. Carne tendente al vinoso alla base del gambo e odore non particolare \u21d2 4\n--Carne non tendente al vinoso alla base del gambo e odore caratteristico, forte, aromatico (di vinacce) \"Boletus poikilochromus\"\n4. Carne pi\u00f9 o meno rossa sotto i tubuli, cappello di colore molto variabile, pi\u00f9 o meno chiaro \u21d2 \"Boletus luridus\"\n-- Carne gialla sotto i tubuli \u21d2 \"Boletus caucasicus\"\n5. Cappello non virante \u21d2 6\n-- Cappello pi\u00f9 o meno fortemente virante \u21d2 9\n6. Cappello originariamente chiaro, biancastro-grigio e colorazione pi\u00f9 o meno persistente nel tempo. Taglia massiccia \u21d2 \"Boletus satanas\"\n-- Cappello originariamente chiaro, biancastro, grigio, caffellatte, ma presto a colorazione diversa, generalmente con tonalit\u00e0 rosa, rosse o miste col bruno \u21d2 7\n7. Cappello a maturit\u00e0 rosso sangue e gambo con reticolo rosso su fondo rosso \u21d2 \"Boletus rubrosanguineus\"\n-- Cappello solo sfumato qua e l\u00e0 di rosa \u2013 rosso (bordo specialmente). Gambo con reticolo rosso su fondo pi\u00f9 o meno giallo \u21d2 8\n8. Cappello originariamente biancastro e reazione amiloide negativa \u21d2 \"Boletus rhodoxanthus\"\n-- Cappello originariamente grigio e reazione amiloide positiva \u21d2 \"Boletus legalie\"\n9. Carpoforo originariamente tutto giallo \u21d2 10\n-- Carpoforo originariamente con tonalit\u00e0 rosse, almeno in pori e reticolo \u21d2 \"Boletus rhodopurpureus\"\n10. Carpoforo originariamente giallo botton d'oro, colore che mantiene nel tempo \u21d2 \"Boletus xanthocyaneus\"\n-- Carpoforo originariamente giallo e progressivamente sfumato di rosso in pori e reticolo. Cappello che assume tonalit\u00e0 miste \u21d2 \"Boletus torosus\"\n11. Cappello bruno pi\u00f9 o meno scuro e gambo fittonante punteggiato di rosso \u21d2 \"Boletus erythropus\" -- Carpoforo diverso \u21d2 12\n12. Carpoforo interamente giallo vivo \u21d2 \"Boletus junquilleus\"-- Carpoforo diverso \u21d2 13\n13. Cappello vischioso rosso laccato e gambo finemente punteggiato di rosso \u21d2 \"Boletus dupainii\" -- Cappello non vischioso rosso laccato e gambo pi\u00f9 o meno nudo \u21d2 14\n14. Cuticola tipicamente vellutata e base del gambo rosso barbabietola \u21d2 \"Boletus queletii\"-- Cuticola pi\u00f9 o meno glabra e base del gambo non rosso barbabietola \u21d2 \"Boletus lupinus\"\nSezione \"Calopodes\".\n1. Gambo bicolore (giallo-rosso) \u21d2 \"Boletus calopus\"-- Gambo interamente giallo \u21d2 \"Boletus radicans\"\nSezione \"Appendiculati\".\n1. Gambo privo di reticolo \u21d2 2\n-- Gambo provvisto di reticolo \u21d2 4\n2. Viraggio all'azzurro (non forte) \u21d2 3\n-- Viraggio nullo \u21d2 \"Boletus depilatus\"\n3. Cappello pi\u00f9 o meno bruno. Gambo pi\u00f9 o meno giallastro \u21d2 \"Boletus fragrans\"\n-- Cappello pi\u00f9 o meno rosso. Gambo concolore. \u21d2 \"Boletus aemilii\"\n4. Cappello pi\u00f9 o meno rosso (rosa, rosso-bruno, anche solo in parte \u21d2 5\n-- Cappello da argenteo a ocra fino a pi\u00f9 o meno bruno \u21d2 7\n5. Cappello tipicamente biancastro con bordo rosa ciclamino (colorazione anche pi\u00f9 estesa) \u21d2 \"Boletus cicognanii\"\n-- Cappello tutto pi\u00f9 o meno rosa / rosso \u21d2 6\n6. Carne immutabile \u21d2 \"Boletus regius\"\n-- Carne pi\u00f9 o meno virante \u21d2 \"Boletus pseudoregius\"\n7. Carne pi\u00f9 o meno immutabile. Cresce sotto conifere \u21d2 \"Boletus subappendiculatus\"\n-- Carne pi\u00f9 o meno virante. Cresce sotto latifoglie \u21d2 8\n8. Cappello bruno e gambo giallo \u21d2 \"Boletus appendiculatus\"\n-- Cappello chiaro con pruina argentea, poi pi\u00f9 o meno grigio, caffellatte. Gambo con tipica sfumatura mediana rosa \u21d2 \"Boletus fechtneri\""}
{"id": "205418", "revid": "1543377", "url": "https://it.wikipedia.org/wiki?curid=205418", "title": "FontForge", "text": "FontForge (noto in precedenza come PfaEdit) \u00e8 un programma per creare e modificare tipi di carattere sotto licenza \"open source\".\n\u00c8 capace di estrarre i dati dei caratteri (salvati al loro proprio formato), come anche di processare pacchetti di caratteri convertendoli ai formati TrueType, PostScript e OpenType."}
{"id": "205419", "revid": "125756370", "url": "https://it.wikipedia.org/wiki?curid=205419", "title": "Christopher Judge", "text": "Biografia.\nJudge \u00e8 nato e cresciuto a Los Angeles e ha un fratello minore, Jeff, anch'egli attore.\nDesideroso fin dai tempi delle scuole superiori di diventare attore, ha sempre puntato sullo sport come rampa di lancio per la sua carriera: distintosi in particolare nel football, ha ricevuto una borsa di studio per meriti sportivi all'Universit\u00e0 dell'Oregon ed \u00e8 stato per tre volte un All American. \u00c8 inoltre un appassionato giocatore di golf.\nVita privata.\nSi \u00e8 sposato due volte: la prima con Margaret, da cui ha avuto Christopher Jordan, Cameron (giocatore della CFL) e Catrina Jasmine; la seconda con la modella e attrice Gianna Patton, con cui \u00e8 convolato a nozze il 28 dicembre 2011 e che lo ha reso padre di Chloe Jolie.\nCarriera.\nDopo aver cominciato a frequentare la scuola attoriale di Howard Fine nel 1989, Judge ottiene diversi piccoli ruoli negli anni novanta tra cui alcuni in famose serie televisive quali \"MacGyver\" e \"Willy, il principe di Bel-Air\". \nNel 1997 ottiene il ruolo che lo consacra a livello internazionale, Teal'c in \"Stargate SG-1\", a cui ne seguiranno molti altri specie sul piccolo schermo; per quanto riguarda il cinema il suo exploit pi\u00f9 importante \u00e8 sicuramente il ruolo nel film \"Il cavaliere oscuro - Il ritorno\", terzo capitolo della trilogia di Christopher Nolan dedicata a Batman, nel quale interpreta la parte di uno scagnozzo dell'antagonista Bane.\nNel 2018 ha doppiato il protagonista Kratos nel nuovo capitolo della saga videoludica \"God of War\", performance premiata come \"Fan Favorite Male Voice Actor\" ai Gamers' Choice Awards.\nRiconoscimenti.\nSaturn Award\nGamers' Choice Awards"}
{"id": "205423", "revid": "287204", "url": "https://it.wikipedia.org/wiki?curid=205423", "title": "Carolles", "text": "Carolles \u00e8 un comune francese di 798 abitanti situato nel dipartimento della Manica nella regione della Normandia.\nFa parte del cantone di Sartilly, nella circoscrizione (\"arrondissement\") di Avranches. Nel 1973 il comune si era associato con altri nella municipalit\u00e0 di Jullouville, divisa tra il cantone di Granville e quello di Sartilly, ma nel 2000 \u00e8 ridivenuto comune autonomo.\nCollegamenti esterni.\nPagina dell'Ufficio Turistico di Carolles"}
{"id": "205425", "revid": "3831", "url": "https://it.wikipedia.org/wiki?curid=205425", "title": "Fresne-Poret", "text": ""}
{"id": "205426", "revid": "287204", "url": "https://it.wikipedia.org/wiki?curid=205426", "title": "Equeurdreville-Hainneville", "text": ""}
{"id": "205427", "revid": "287204", "url": "https://it.wikipedia.org/wiki?curid=205427", "title": "Saint-Pierre-Eglise", "text": ""}
{"id": "205428", "revid": "599013", "url": "https://it.wikipedia.org/wiki?curid=205428", "title": "Sainte-M\u00e8re-Eglise", "text": ""}
{"id": "205429", "revid": "1305772", "url": "https://it.wikipedia.org/wiki?curid=205429", "title": "Baubigny", "text": ""}
{"id": "205460", "revid": "125411657", "url": "https://it.wikipedia.org/wiki?curid=205460", "title": "Wilhelm Stuckart", "text": "Biografia.\nNato a Wiesbaden il 16 novembre 1902 da un ferroviere, frequent\u00f2 le scuole nella sua citt\u00e0 natale e consegu\u00ec, nel 1922, il diploma di maturit\u00e0 scientifica. Lo stesso anno entr\u00f2 nel Partito nazista e nel 1932 entr\u00f2 nelle SA, alle quali poi prefer\u00ec le SS. Fu coautore delle Leggi di Norimberga del 1935. Prese parte alla stesura della \"Soluzione finale della questione ebraica\" (\"Endl\u00f6sung\") durante la Conferenza di Wannsee, termine con cui \nDopo la sconfitta del regime, Stuckart venne arrestato. Del ruolo da lui avuto nella formulazione e attuazione della politica razziale antisemita si giunse a parlare gi\u00e0 nel 1945-46, durante il processo di Norimberga contro i principali criminali di guerra nazisti. Stuckart sedette sul banco degli imputati nel processo contro i segretari di Stato che si svolse a Norimberga dal 4 novembre 1947 al 13 aprile 1949 davanti a un tribunale americano.\nNella sentenza venne descritto come un \"accanito nemico degli ebrei\", uno di coloro che, \"nella tranquilla quiete dei loro uffici nei ministeri\", avevano partecipato alla \"campagna\" contro gli ebrei. Quella constatazione si fondava sul fatto che fino al 1943 si era occupato di \"questioni ebraiche\". \nLa corte valut\u00f2 attentamente se le ripetute proposte di \"sterilizzazione dei Mischlinge\" di Stuckart fossero state avanzate allo scopo di rinviare o evitare misure pi\u00f9 drastiche. Non essendo in grado di far luce su questo punto, essa decise \"in dubio pro reo\". In realt\u00e0, la Corte non disse affatto \"in dubio pro reo\", ma emise una sentenza lieve sulla base di allegazioni mediche che comprovavano un cattivo stato di salute dell'imputato e affermando che ogni pena superiore a quella inflitta sarebbe equivalsa a una condanna a morte. Una pena eccessiva anche per un uomo responsabile di gravi delitti quale era stato Stuckart.\nLa sentenza condann\u00f2 l'imputato a 3 anni, 10 mesi e 20 giorni di detenzione, condanna che aveva gi\u00e0 espiato durante l'internamento e la custodia cautelare. Al termine del processo, Stuckart si ritrov\u00f2 pertanto a piede libero. Continu\u00f2 a vivere a Berlino Ovest e nel 1953 perse la vita in un incidente stradale nei pressi di Hannover."}
{"id": "205469", "revid": "121249031", "url": "https://it.wikipedia.org/wiki?curid=205469", "title": "Dispositivo di occultamento", "text": "In molte ambientazioni fantascientifiche, un dispositivo di occultamento (\"cloaking device\" in inglese) \u00e8 un dispositivo immaginario che consente di rendere completamente invisibile ed estremamente difficile da rilevare attraverso sensori una persona o un oggetto (di solito un'astronave). L'occultamento si pu\u00f2 considerare come la versione avanzata e futuristica delle tecnologie impiegate per la realizzazione di velivoli \"stealth\", nonch\u00e9 una versione moderna del tema fantastico dell'invisibilit\u00e0.\nStar Trek.\nLa tecnologia dell'occultamento ha un ruolo importante nell'universo di \"Star Trek\", dove appare per la prima volta nella serie classica. Inizialmente viene presentata come una tecnologia sviluppata ed utilizzata solo dagli antagonisti Romulani, ma in seguito essa appare essere nelle mani anche dei Klingon e di altre specie. Una nave federale monter\u00e0 un dispositivo di questo tipo nel XXIV secolo.\nGuerre stellari.\nNell'universo di \"Guerre stellari\", l'occultamento viene spesso citato ma non viene usato in nessuno dei film della serie (ha invece un qualche ruolo in alcuni dei videogiochi legati alla serie, come Rebel Assault 2).\nAltri.\nFra gli altri contesti in cui compaiono dispositivi di occultamento si possono citare:"}
{"id": "205475", "revid": "1632387", "url": "https://it.wikipedia.org/wiki?curid=205475", "title": "Venere di Willendorf", "text": "La Venere di Willendorf, anche nota come donna di Willendorf, \u00e8 una statuetta di 11\u00a0cm d'altezza, scolpita in pietra calcarea e dipinta in ocra rossa, non originaria della zona di rinvenimento, e risalente al 24.000-22.000 a.C. L'opera, raffigurante un fisico femminile steatopigo, \u00e8 una delle pi\u00f9 famose statuette paleolitiche, dette veneri paleolitiche avendo metaforicamente retrodatato la venere mitologica di molti millenni, \u00e8 attualmente in esposizione al Naturhistorisches Museum di Vienna.\nStoria.\nLa statuetta fu rinvenuta nel 1908 dall'archeologo Josef Szombathy, in un sito archeologico risalente al paleolitico, presso Willendorf in der Wachau, in Austria.\nIntorno al 1990, dopo un'accurata analisi della stratigrafia del luogo, e dopo precedenti datazioni che la ponevano inizialmente al 10.000 a.C. poi fino al 32.000 a.C., fu stimato che la statuetta fosse stata realizzata da 25.000 a 26.000 anni fa.\nInformazioni.\nLa statua si colloca all'interno del culto della Madre Terra e del Femminile. La vulva (che in teoria su una figura del genere non si potrebbe vedere in questo modo) e il seno sono gonfi e molto pronunciati, a rappresentare un significato di prosperit\u00e0, e anche il colore rosso ocra col quale la statuetta \u00e8 dipinta rimanda al rosso, colore archetipico della passione, e del sangue mestruale che annunciava la rinnovata capacit\u00e0 della donna di poter dar seguito di nuovo alla vita e mettere cos\u00ec a freno la paura dell'oblio. Le braccia sottili sono congiunte sul seno, e il volto non \u00e8 visibile; la testa si direbbe coperta da trecce o da un qualche genere di copricapo di \"perle\".\nIl nomignolo \"venere\", attribuito alla statuetta all'epoca della scoperta, \u00e8 stato recentemente oggetto di qualche ingiusta critica. Christopher Witcombe ha osservato erroneamente che: \"l'identificazione ironica di questa figura con Venere era volta a compiacere alcune assunzioni dell'epoca circa i primitivi, le donne, e il gusto\", ma in realt\u00e0 si tratta di una identificazione non solo corretta e consapevole, ma forse addirittura restrittiva per la grande portata del significato dell'opera. Alcuni suggeriscono che, in una societ\u00e0 di cacciatori e raccoglitori, la corpulenza e l'ovvia fertilit\u00e0 della donna potrebbero rappresentare un elevato status sociale, sicurezza e successo, ma nell'ultimo secolo si \u00e8 scoperto con certezza che le societ\u00e0 di provenienza delle veneri erano tutt'altro che nomadi, e anzi erano egualitarie e riservavano alla donna posti di potere (da non interpretare come potere di dominazione) proprio in virt\u00f9 della dignit\u00e0 che le riconoscevano.\nDopo la Venere di Willendorf, sono state rinvenute molte altre statuette di questo genere, spesso indicate proprio come \"veneri\" o \"veneri paleolitiche\".\nNella cultura di massa.\nL'autore Michael Crichton nel suo romanzo fantascientifico \"Mangiatori di morte\", descriveva un popolo, i Wendol (termine che indicava in realt\u00e0 la \"bruma nera\" ossia la nebbia che accompagnava questa trib\u00f9 nel compimento di razzie e massacri) i quali veneravano un culto di natura matriarcale, poich\u00e9 pilotati nelle loro azioni dal volere di una donna, la cui simbologia coincideva con la figura della Venere di Willendorf i cui reperti venivano rinvenuti nei luoghi delle loro incursioni.\nLa Venere di Willendorf appare nel videogioco \"Far Cry Primal\".\nNella serie The Young Pope la statua \u00e8 esposta nello studio del papa e suscita l'attrazione del cardinale Voiello."}
{"id": "205476", "revid": "599013", "url": "https://it.wikipedia.org/wiki?curid=205476", "title": "Radiologia interventistica", "text": "La radiologia interventistica (RI) \u00e8 una branca della radiologia medica che comprende tutte le procedure invasive o mini-invasive diagnostiche e terapeutiche effettuate mediante la guida e il controllo delle metodiche radiologiche, quali fluoroscopia, tomografia computerizzata, risonanza magnetica, ecografia. L'obiettivo della radiologia interventistica \u00e8 quello di ottenere risultati e mortalit\u00e0 uguali o migliori rispetto ai corrispondenti interventi chirurgici. La radiologia interventistica pu\u00f2 essere suddivisa in vascolare ed extra-vascolare. La cosiddetta \"chirurgia endovascolare\" coincide sostanzialmente con la radiologia interventistica vascolare. La radiologia interventistica \u00e8 stata anche definita radio-chirurgia o chirurgia radio-guidata.\nLa radiologia interventistica oggi \u00e8 una disciplina caratterizzata da un'attenzione clinica sempre maggiore nei confronti dei pazienti; il medico radiologo interventista \u00e8 un medico specialista capace dunque di garantire non solo procedure mini-invasive, ma anche di seguire il paziente nel periodo pre-operatorio e nel follow-up post-operatorio attraverso ambulatori dedicati.\nStoria.\nLa radiologia interventistica ha subito e subisce tuttora un travolgente sviluppo e una rapida evoluzione grazie soprattutto alla tecnologia e alla disponibilit\u00e0 di materiali sempre pi\u00f9 sofisticati e dedicati.\nAlla base delle procedure di radiologia interventistica in ambito vascolare vi \u00e8 una tecnica radiologica chiamata angiografia. Per eseguire un'angiografia attualmente l'accesso pi\u00f9 frequente risulta essere la puntura dell'arteria femorale, secondo la tecnica di Seldinger da questi ideata negli anni '50. Storicamente vanno ricordati anche Melvin Judkins e Frank Mason Sones per le innovazioni negli approcci percutanei e lo sviluppo delle tecniche coronarografiche.\nNel 1964, Charles Dotter per la prima volta nella storia della radiologia interventistica tratt\u00f2 in modo fortuito una stenosi dell'arteria iliaca semplicemente passandovi dei cateteri progressivamente pi\u00f9 grandi per eseguire un'angiografia femorale. La paziente si rese conto che, a distanza di un giorno, la \"claudicatio intermittens\" dell'arto inferiore era stata risolta e che poteva camminare senza alcun impedimento, con guarigione dopo alcune settimane.\nIn Italia, la prima procedura di embolizzazione venne eseguita nel 1972, quando a Roma venne trattata per la prima volta un'emorragia addominale in un carabiniere colpito in una sparatoria. Attraverso cateteri angiografici venne infusa pitressina ed embolizzata con coagulo autologo l'arteria sanguinante.\nTecnica, indicazioni, risultati e limiti.\nLa radiologia interventistica si \u00e8 affiancata alle tecniche di chirurgia tradizionale e spesse volte, soprattutto negli ultimi anni, le ha sostituite grazie ai peculiari vantaggi che la contraddistinguono:\nGli svantaggi della RI sono sostanzialmente riconducibili a:\nRadiologia interventistica vascolare.\nAd oggi il 75% delle patologie vascolari pu\u00f2 essere trattato tramite procedure interventistiche vascolari. Il medico radiologo interventista, in collaborazione con gli altri specialisti, svolge dunque un ruolo di primo piano nel trattamento della patologia vascolare.\nGli interventi comprendono l'angioplastica, l'embolizzazione, la fibrinolisi ed il posizionamento di filtri cavali e stent, oltre alla rimozione di corpi estranei intravascolari.\nRadiologia interventistica extra-vascolare.\nLa radiologia interventistica extra-vascolare comprende interventi di chemioembolizzazione, di alcolizzazione e di termoablazione, le biopsie, i drenaggi percutanei e la vertebroplastica percutanea."}
{"id": "205477", "revid": "305248", "url": "https://it.wikipedia.org/wiki?curid=205477", "title": "Club 27", "text": "Club 27 (anche 27 Club o Club of 27) \u00e8 un'espressione giornalistica che si riferisce ad alcuni artisti, in prevalenza cantanti rock morti all'et\u00e0 di 27 anni. Con la variante \"J27\" si fa riferimento al fatto che, oltre ad avere 27 anni, alcuni di loro avessero la lettera J come iniziale del nome o del cognome.\nStoria e spiegazione.\nL'espressione inizi\u00f2 ad essere usata nella stampa del settore musicale a partire dal 1994 quando, data la coincidenza dell'et\u00e0, la morte di Kurt Cobain venne posta in relazione a quelle di Brian Jones, Jimi Hendrix, Janis Joplin e Jim Morrison, morti tutti all'et\u00e0 di 27 anni nel breve periodo tra il 1969 e il 1971. In precedenza, la coincidenza tra questi quattro era stata fatta notare solo occasionalmente, senza che acquisisse la diffusione successiva alla morte di Cobain. In seguito, l'espressione \u00e8 stata estesa ad altri esponenti del mondo musicale che sono morti a 27 anni, come Amy Winehouse nel 2011, nonch\u00e9 ad alcuni morti a questa et\u00e0 in epoche precedenti, come Robert Johnson nel 1938.\nLa teoria sul fantomatico patto col diavolo stretto dai membri del club, deriva dal brano \"Me and the Devil Blues\" di Robert Johnson, in cui sono presenti le frasi: \"Hello Satan, I believe it's time to go\"; \"You may bury my body down by the highway side, so my old evil spirit can get a Greyhound bus and ride\". E dall'ulteriore leggenda che lega l'autore con un incrocio in cui sarebbe avvenuto il suo primo incontro col diavolo. \nI motivi dei decessi sono spesso riconducibili ad abuso di alcol o droga, incidenti e suicidio, ma anche a cause diverse come avvelenamento."}
{"id": "205482", "revid": "693190", "url": "https://it.wikipedia.org/wiki?curid=205482", "title": "Paolo", "text": "Origine e diffusione.\nDi uso comune ai giorni nostri e ben attestato su tutto il territorio nazionale, il nome Paolo deriva dal latino \"Paulus\", noto fin dall'epoca dell'antica Roma, trattandosi del \"cognomen\" romano della \"gens Aemilia\". \u00c8 tratto dall'omonimo aggettivo, \"paulus\", che significa, in senso stretto, \"di piccola quantit\u00e0\", \"piccolo\".\nConsiderando il contesto dei \"cognomina\" romani, \u00e8 possibile che, in origine, \"Paulus\" venisse imposto o al figlio pi\u00f9 giovane (ovvero \"il pi\u00f9 piccolo\") della famiglia oppure al pi\u00f9 piccolo o pi\u00f9 giovane fra due membri omonimi dello stesso nucleo familiare (ad esempio nel caso della tradizionale omonimia fra nonno e nipote o, talvolta, anche fra padre e figlio o ancora tra fratelli, e via dicendo). La stessa logica, per maggior chiarezza, fa da sfondo a tutta una serie di cognomina latini, quali ad esempio Primo, Secondo, Terzo, Maggiore, Massimo, Magno, e cos\u00ec via.\nNel corso dei secoli l'accezione di questo termine si estese fino a significare anche \"umile\". Questo significato, in particolare, fa da sfondo alla popolarit\u00e0 del nome Paolo fra i primi cristiani, accentuata poi notevolmente dalla figura di san Paolo (il cui nome originale era Saul); il culto verso i numerosi santi cos\u00ec chiamati ha poi sostenuto la diffusione del nome, permettendogli anche di resistere al dominio longobardo, durante il quale gran parte dei nomi latini and\u00f2 fuori uso. Per quanto riguarda l'Inghilterra, era piuttosto raro durante il Medioevo, cominciando ad avere una diffusione degna di nota solo a partire dal XVII secolo.\nDa \"Paolo\" deriva anche il cognome \"Paul\".\nOnomastico.\nL'onomastico si festeggia solitamente, sia per la Chiesa cattolica che per quella ortodossa, il 29 giugno, in memoria di san Paolo, apostolo e martire. Sono altres\u00ec numerosi i santi e i beati che hanno portato questo nome; fra gli altri si ricordano, alle date seguenti:\nIl 25 gennaio si ricorda inoltre la Conversione di San Paolo."}
{"id": "205484", "revid": "124178833", "url": "https://it.wikipedia.org/wiki?curid=205484", "title": "Carlo", "text": "Origine e diffusione.\nContinua il nome germanico \"Karl\", basato sulla radice \"carl\" (\"uomo\", \"maschio\", \"marito\", per estensione \"forte\", e pi\u00f9 avanti \"uomo di condizione libera\"). Tale radice, piuttosto rara nell'onomastica germanica, si ritrova anche in una manciata di altri nomi, quali Carlofredo e Carlomanno. Teorie alternative riconducono il nome al pi\u00f9 diffuso elemento \"hari\" (\"esercito\"). Il nome, tipicamente francone, \u00e8 stato portato in latino come \"Carolus\" e \"Carlus\".\nLa grande diffusione del nome nell'Europa continentale \u00e8 dovuta ai sovrani franchi che l'hanno portato, Carlo Martello, Carlo il Calvo e soprattutto Carlo Magno, che pose sotto il suo dominio gran parte dei paesi europei; dopo di loro il nome venne portato da numerosi sovrani di varie potenze europee (Sacro Romano Impero, Sardegna, Savoia, Francia, Spagna, Portogallo, Ungheria e Svezia).\nIn Italia ha contribuito molto alla diffusione anche la devozione verso san Carlo Borromeo. In Inghilterra si diffuse solo nel XVII secolo, allorch\u00e9 sal\u00ec al trono re Carlo I, della famiglia Stuart.\nOnomastico.\nL'onomastico si festeggia in genere il 4 novembre in memoria di san Carlo Borromeo, arcivescovo di Milano e cardinale. Con questo nome si ricordano anche, alle date seguenti:"}
{"id": "205502", "revid": "830939", "url": "https://it.wikipedia.org/wiki?curid=205502", "title": "Pomponio Leto", "text": "Biografia.\nAltrimenti noto con i nomi di Giulio Sabino o Pomponio Sabino, era figlio illegittimo di Giovanni Sanseverino, principe di Salerno (il cognome \"Pomponio Leto\" \u00e8 uno pseudonimo umanistico), si trasfer\u00ec a Roma nel 1450, studiando con Lorenzo Valla e Teodoro Gaza.\nLa sua conoscenza di Roma antica era immensa e i suoi lavori numerosi; essi includono un compendio storico di imperatori romani e bizantini, il \"Romanae Historiae Compendium\", pubblicato postumo nel 1499 a Venezia e successivamente riedito pi\u00f9 volte. Il \"Romanae Historiae Compendium\" \u00e8 importante perch\u00e9 Pomponio \u00e8 il primo autore a rivalutare in maniera esplicita, dopo la netta condanna medievale, l'ultimo imperatore pagano, Giuliano l'Apostata. Fu inoltre un commentatore instancabile dei classici: come insegnante all'Universit\u00e0 di Roma comment\u00f2 fra gli altri Columella, Lucano, Stazio, Virgilio e le sue opere esegetiche ebbero notevole successo editoriale, in edizioni spesso contraffatte.\nCome tutore ebbe grande influenza su Alessandro Farnese futuro papa Paolo III.\nL'Accademia Romana.\nNel 1466, Papa Paolo II rinnov\u00f2 il collegio degli abbreviatori della cancelleria, la cui funzione era di formulare i documenti pontifici, rimuovendone quanti a suo giudizio non erano perfettamente integri e onesti. Gli oratori e i poeti respinti, da lungo tempo usi a ottenere questi incarichi, sollevarono una tempesta di indignazione.\nUno di questi, Bartolomeo Sacchi, detto Platina, scrisse una lettera minacciosa al Papa, e venne imprigionato ma poi prosciolto; nel 1467 venne imprigionato nuovamente con l'accusa di aver partecipato a una congiura contro il Papa, e venne sottoposto a tortura, essendo accusato, assieme ad altri abbreviatori, di avere ideali pagani. Per rappresaglia, Platina, nel suo \"Vitae pontificum\", ritrasse in modo sfavorevole la personalit\u00e0 di Paolo II.\nIn seguito a ci\u00f2, per opera di Pomponio Leto sorse l'Accademia Romana, che divenne ben presto un cenacolo di letterati devoti alla classicit\u00e0 fino al progetto di restaurare l'antica religione (progetto unico nel panorama dell'umanesimo quattrocentesco e che denotava una certa vocazione eversiva), come pare essere avvenuto all'interno dell'Accademia stessa dove si celebrava ritualmente il Natale di Roma (21 aprile) e dove Leto aveva restaurato il pontificato massimo pagano.\nCi\u00f2 sembra essere confermato anche da alcune iscrizioni scoperte nell'Ottocento nelle catacombe romane, ove si trovano iscritti i nomi dei membri dell'Accademia Romana accanto a iscrizioni incitanti alla dissolutezza. Pomponio Leto \u00e8 chiamato Pontifex Maximus e Pantagathus, cio\u00e8 prete.\nNel febbraio 1468, la polizia romana scopr\u00ec una cospirazione contro il Papa, il cui progetto sarebbe stato di assassinare Paolo II e di proclamare la Repubblica romana, e oper\u00f2 molti arresti, principalmente fra i membri dell'Accademia.\nA causa di delazioni fu quindi scoperta la deriva spirituale dell'Accademia, e papa Paolo II ne decret\u00f2 lo scioglimento nel 1468 e l'incarcerazione e la tortura per i suoi membri.\nParadossalmente ci\u00f2 costitu\u00ec la salvezza per l'umanista, che era detenuto a Venezia in attesa di un processo per sodomia, che rischiava seriamente di costargli la vita. Estradato a Roma, con l'accordo che sarebbe stato reinviato a Venezia se non fosse stato condannato a Roma, fu in realt\u00e0 tenuto in carcere per qualche tempo ma poi, scagionato dalle accuse, venne liberato."}
{"id": "205508", "revid": "2048534", "url": "https://it.wikipedia.org/wiki?curid=205508", "title": "Stemma dell'Irlanda", "text": "Lo stemma irlandese ufficiale \u00e8 un'arpa dorata su scudo azzurro. La sua descrizione araldica ufficiale \u00e8:\nNomi.\nL'arpa raffigurata nello stemma di stato irlandese \u00e8 l'\"Arpa di Brian Boru\", esistente realmente e conservata nel Trinity College di Dublino (chiamata per questo anche \"Arpa del Trinity College\"): l'oggetto \u00e8 sicuramente anteriore al XIV secolo, quindi molto antico, ma non abbastanza perch\u00e9 potesse essere appartenuta al grande ed antico re Brian Boru, la cui morte precede la costruzione dell'arpa per un periodo approssimativo di ben 400 anni, anche se ormai per diffusione popolare e culturale si preferisce attribuirla fittiziamente a lui. Spesso il nome dello stemma viene semplicemente abbreviato in \"il Brian Boru\".\nStoria e diffusione.\nL'arpa \u00e8 stata sin dal XIII secolo un simbolo ricorrente per l'Irlanda. Apparve la prima volta nelle monete anglo-irlandesi durante il periodo di Enrico VIII e appare tutt'oggi (per rappresentare l'Irlanda del Nord), nel terzo quadrante dello Stemma britannico, ma anche nelle varie bandiere della Corona che rappresentavano l'isola irlandese. C'\u00e8 da sottolineare che spesso nelle versioni britanniche l'arpa connotava una figura antropomorfa.\nFu scelto come emblema di stato con la nascita dello Stato libero d'Irlanda e usato soprattutto come \"Great Seal of the Irish Free State\", per documenti ufficiali, al posto dello stemma reale britannico, anche se la sua adozione ufficiale fu sancita soltanto il 9 novembre 1945. Il disegno per\u00f2 era decisamente pi\u00f9 pomposo e complesso, oltre che non a forma di scudo bens\u00ec tondo.\nL'immagine dell'arpa \u00e8 usata da sempre nella valuta irlandese, anche nel caso dei vecchi \"punt\", nei passaporti e negli atti ufficiali del governo, ma fa parte anche dello stemma ufficiale del Presidente della Repubblica, del Taoiseach, del T\u00e1naiste, dei ministri e di altri ufficiali. L'arpa della valuta del 1928 era basata sul modello della \"Galway harp\", mentre nel 1939 fu introdotta un'immagine molto pi\u00f9 simile all'attuale.\nDisegno araldico.\nLo stemma nazionale irlandese richiama fortemente lo stendardo presidenziale, una bandiera blu con arpa d'oro. \u00c8 infatti formato da uno scudo azzurro, verosimilmente della stessa tonalit\u00e0, con all'interno un'arpa dorata decorata con corde d'argento. L'arpa \u00e8 la stessa della storica e tradizionale \"green flag\" del Leinster, che per\u00f2 campeggia su sfondo verde, mentre differisce dalla bandiera di bompresso irlandese, che \u00e8 pur verde ma con un'arpa molto pi\u00f9 stilizzata.\nIl disegno mostra un errore araldico, dato che oro e argento non dovrebbero mai stare insieme (sorte simile accade allo stemma del Vaticano, che per\u00f2 ha un significato particolare).\nScudo delle province.\nUn altro scudo \u00e8 molto diffuso in tutta l'isola d'Irlanda, generando varie confusioni nei tanti che lo ritengono erroneamente il simbolo della Repubblica d'Irlanda o quantomeno un simbolo dotato di una certa ufficialit\u00e0.\nSi tratta di uno scudo quadripartito ispirato all'altrettanto non ufficiale bandiera delle quattro Province d'Irlanda, che reca in ogni quadrante la bandiera di una provincia, nell'ordine Connacht, Ulster, Munster e Leinster.\nQuesto simbolo, estremamente diffuso in adesivi per vetture, magliette o inserito in stemmi di associazioni culturali e sportive, non ha alcuna ufficialit\u00e0 e non \u00e8 innanzitutto uno stemma adottato dalla Repubblica: basti pensare che solo tree contee dell'Ulster fanno parte della Repubblica: Donegal, Cavan e Monaghan.\nL'uso, simile alla corrispettiva bandiera, viene fatto per rappresentare in maniera del tutto ufficiosa l'intera isola d'Irlanda a soli scopi culturali o sportivi."}
{"id": "205510", "revid": "1295237", "url": "https://it.wikipedia.org/wiki?curid=205510", "title": "Giulio Pomponio Leto", "text": ""}
{"id": "205514", "revid": "1776051", "url": "https://it.wikipedia.org/wiki?curid=205514", "title": "Campo di concentramento di Bredtvet", "text": "Il campo di concentramento di Bredtvet, presso Oslo, era un lager istituito durante l'occupazione nazista della Norvegia.\nCome il campo di concentramento di Falstad, era stato pensato originariamente come un collegio pubblico, ma nell'autunno del 1941 le autorit\u00e0 naziste lo trasformarono in un campo di concentramento."}
{"id": "205515", "revid": "2020096", "url": "https://it.wikipedia.org/wiki?curid=205515", "title": "Nazionale di calcio della Germania", "text": "La nazionale di calcio della Germania () \u00e8 la rappresentativa calcistica della Germania ed \u00e8 posta sotto l'egida della Deutscher Fussball-Bund.\n\u00c8 una delle nazionali di calcio pi\u00f9 blasonate al mondo oltrech\u00e9 la pi\u00f9 titolata d'Europa, essendosi aggiudicata per quattro volte il campionato mondiale, per tre volte il campionato europeo e per una volta la Confederations Cup. Nelle due principali competizioni cui partecipa (campionato mondiale e campionato europeo) \u00e8 giunta a disputare la finale rispettivamente otto e sei volte: in entrambi i casi si tratta di un record. A livello europeo condivide con la il primato di vittorie nella manifestazione continentale (3) e con l' quello di vittorie nel mondiale (4). \nLa Germania fu inserita al primo posto al momento dell'istituzione della classifica mondiale della FIFA, stilata per la prima volta nell'agosto 1993, e ritrov\u00f2 altre volte la vetta: nel 1993, nel 1994, dal luglio 2014 al giugno 2015, nel luglio 2017, dal settembre 2017 al luglio 2018. Il piazzamento pi\u00f9 basso \u00e8 stato il 22\u00ba posto, occupato nel marzo 2006. Attualmente occupa l'11\u00aa posizione.\nStoria.\nDagli esordi ai primi successi internazionali.\nLa nazionale tedesca propriamente detta esord\u00ec nel 1908, otto anni dopo la fondazione della Federazione calcistica della Germania (DFB), perdendo per 5-3 contro la a Basilea. Eliminata al turno preliminare del torneo olimpico di calcio 1912, la squadra ebbe il primo commissario tecnico qualche anno dopo: fu Otto Nerz, un insegnante scolastico di Mannheim, a guidare la \"Mannschaft\" dal 1926 al 1936. La Germania arriv\u00f2 terza nel campionato mondiale del 1934, nella sua prima apparizione ad un torneo iridato. Due anni dopo l'incarico di CT fu affidato a Sepp Herberger, con cui la squadra usc\u00ec al primo turno del campionato mondiale del 1938. Dopo che l'Austria (avente all'epoca una forte selezione nazionale) fu annessa alla Germania nel 1938 nell\"'Anschluss\", i giocatori austriaci del Rapid Vienna (che fu tra l'altro l'unica austriaca a vincere la Gauliga) si erano aggiunti alla selezione tedesca in breve tempo per motivi politici.\nAl termine della seconda guerra mondiale, con la Germania ormai divisa in due entit\u00e0 politiche differenti\u00a0\u2013 la Repubblica Democratica e quella Federale \u2013 e devastata dalla guerra, la situazione calcistica era alquanto problematica. Si form\u00f2 un'altra federazione che si stacc\u00f2 dalla DFB per amministrare indipendentemente il calcio nella Germania dell'Est, formando una propria nazionale. Oltre a questo, la formazione tedesco-occidentale, ormai Germania Ovest, non era vista di buon occhio: per i primi anni solo le vicine e , oltre che la , giocarono sfide con l'Ovest. Fu la Repubblica d'Irlanda a rompere questo tab\u00f9 ed accordarsi con la federcalcio occidentale per una partita.\nDopo essere stati esclusi dal campionato mondiale del 1950 in Brasile, i tedeschi occidentali sorprendentemente vinsero il successivo, nel 1954 in Svizzera, guidati da Fritz Walter e ancora allenati da Sepp Herberger, battendo in finale la favoritissima . L'evento, passato alla storia come \"miracolo di Berna\", entusiasm\u00f2 la Germania del dopoguerra ed \u00e8 stato considerato un fattore importante della ripresa economico-morale del paese.\nConclusasi con un quarto posto l'avventura al campionato mondiale del 1958 e raggiunti i quarti di finale in quello del 1962, la squadra, sotto la guida di Helmut Sch\u00f6n, raggiunse la finale del campionato mondiale del 1966, persa contro l' padrona di casa a Wembley. Mancata la qualificazione al a causa di un pareggio contro l' a Tirana, la Germania Ovest si piazz\u00f2 terza al campionato mondiale del 1970 in Messico, dopo la celebre eliminazione patita contro l' in semifinale, nella cosiddetta Partita del secolo (in tedesco \"Jahrhundertspiel\"); l'attaccante tedesco occidentale Gerd M\u00fcller si aggiudic\u00f2 la classifica marcatori della competizione con 10 reti.\nDai gloriosi anni '70 ai successi degli anni '90.\nNel 1971 Franz Beckenbauer divenne capitano della Germania Ovest e la guid\u00f2 alla conquista prima dell'europeo successivo e poi del mondiale disputato in casa. La prima vittoria del torneo continentale, nel 1972, si concretizz\u00f2 con una netta affermazione per 3-0 sull' nella finale di Bruxelles, mentre due anni dopo, al campionato mondiale del 1974, fu il turno dei di Johan Cruyff, che persero per 1-2 la finale disputata allo stadio Olimpico di Monaco di Baviera. Una storica partita tra le due nazionali tedesche si gioc\u00f2 ad Amburgo il 22 giugno 1974 nella fase finale del mondiale di quell'anno: vinse la Germania Est per 1-0 grazie ad un gol di J\u00fcrgen Sparwasser, ma secondo molti la partita in oggetto fu combinata per consentire alle due selezioni il passaggio di turno, con reciproco vantaggio (la Ovest, perdendo, evit\u00f2 il girone di ferro con Olanda, Brasile e Argentina).\nI tedeschi occidentali furono poi finalisti al , che persero nell'atto conclusivo contro la ai tiri di rigore (5-3 dopo che i supplementari si conclusero sul 2-2). Questa \u00e8, ad oggi, l'unica sconfitta subita ai tiri di rigore dalla nazionale tedesca in una partita ufficiale. Eliminata al secondo turno a gironi al , dopo una storica sconfitta con l', la Germania Ovest fu affidata al CT Jupp Derwall, che guid\u00f2 la \"Mannschaft\" alla vittoria del , ottenuta battendo il nella finale dello stadio Olimpico di Roma grazie a una doppietta di Hrubesch (2-1). Due anni dopo, la squadra raggiunse anche la finale del , ma fu battuta per 3-1 dall'.\nDopo l'eliminazione al primo turno al campionato europeo del 1984, Franz Beckenbauer torn\u00f2 in nazionale come allenatore. Egli condusse i suoi alla finale del , persa per 3-2 contro l' di Diego Armando Maradona. Semifinalista al campionato europeo del 1988 giocato in casa, la Germania Ovest, capitanata da Lothar Matth\u00e4us, vinse il proprio terzo titolo mondiale a (1-0 in finale contro la stessa Argentina), cogliendo l'ultimo successo prima della riunificazione con la , nella terza finale disputata consecutivamente al campionato del mondo (risultato conseguito solo dalla Germania Ovest e dal ). Beckenbauer si ritrov\u00f2 quindi ad aver vinto il mondiale da giocatore, capitano (nel 1974) ed allenatore; tale record era stato ottenuto, in precedenza, solo da M\u00e1rio Zagallo, e verr\u00e0 ottenuto anche, nel 2018, da Didier Deschamps.\nDopo la vittoria del mondiale italiano, Beckenbauer lasci\u00f2 la panchina all'assistente Berti Vogts, mentre la caduta del Muro di Berlino e la riunificazione tedesca del 3 ottobre 1990 portarono alla fusione delle due nazionali in una nuova definitiva nazionale tedesca, che esord\u00ec il 19 dicembre successivo, battendo per 4-0 in amichevole la . Una nuova finale fu raggiunta dalla Germania al , dove i tedeschi furono sconfitti per 2-0 nell'atto conclusivo dalla sorprendente , al primo successo in una manifestazione internazionale di rilievo e chiamata all'ultimo momento a partecipare all'europeo in sostituzione della squalificata .\nAmmessa di diritto alla fase finale del negli Stati Uniti in quanto campione del mondo in carica, la Germania deluse, uscendo ai quarti di finale contro la , ma al , dopo aver superato un duro girone comprendente , e , la \"Mannschaft\" di Vogts, capitanata da J\u00fcrgen Klinsmann, trionf\u00f2 nuovamente nella rassegna continentale, sconfiggendo in finale per 2-1 a Wembley proprio i cechi, grazie alla doppietta di Oliver Bierhoff; la sfida fu decisa dal primo golden goal nella storia dell'europeo, quello dello stesso Bierhoff, il quale, andando in gol nel primo tempo supplementare, mise fine all'incontro. La partita si chiuse dunque immediatamente dopo la rete del centravanti dell': per i tedeschi fu il terzo titolo europeo; il difensore Matthias Sammer fu eletto miglior calciatore della competizione e avrebbe vinto qualche mese dopo l'ambito Pallone d'oro.\nLa crisi di inizio millennio e i nuovi successi.\nDopo la vittoria al campionato europeo del 1996, per la Germania inizi\u00f2 un periodo di declino. La qualificazione al in Francia fu ottenuta con patemi e si risolse in una brutta eliminazione ai quarti di finale. La gestione di Vogts si chiuse di l\u00ec a poco, lasciando una difficile eredit\u00e0 e una squadra da rifondare perch\u00e9 giunta alla fine di un ciclo. La Germania disput\u00f2, in qualit\u00e0 di campione d'Europa in carica, la Confederations Cup del 1999, dove, con una rosa piena di seconde linee, fu eliminata gi\u00e0 dopo la fase a gironi. Qualificatasi al , fu anche qui eliminata nella fase a gironi, senza vincere alcuna partita; al termine di questa competizione si chiuse anche la carriera ultraventennale di Lothar Matth\u00e4us in nazionale.\nSotto la guida del CT Rudi V\u00f6ller, i tedeschi si risollevarono al campionato mondiale del 2002, a cui si qualificarono tramite i play-off per la prima volta nella storia della \"Mannschaft\". Sovvertendo i pronostici della vigilia, raggiunsero poi la finale di Yokohama, persa per 2-0 contro il di Ronaldo; il portiere tedesco Oliver Kahn vinse il premio come miglior giocatore del torneo, prima volta per un estremo difensore. V\u00f6ller si dimise due anni dopo, al termine della fallimentare campagna al , chiusa con l'eliminazione nella fase a gironi. La federcalcio tedesca dovette cercare il terzo commissario tecnico in nemmeno sei anni, contro i sei avuti nei settantacinque anni precedenti.\nA V\u00f6ller subentr\u00f2 l'ex centravanti J\u00fcrgen Klinsmann, all'esordio come allenatore. Il nuovo CT diede fiducia a promesse e calciatori di prospettiva, con l'intenzione di costruire una squadra giovane, in grado di produrre un calcio offensivo e divertente per il pubblico, in vista del successivo campionato del mondo, da disputare in casa. Nella Confederations Cup 2005, ospitata proprio dai tedeschi, gli uomini di Klinsmann ottennero il terzo posto, risultato che fece ben sperare in vista del mondiale casalingo dell'anno successivo. Al la squadra ottenne, difatti, un altro terzo posto, eliminata ancora una volta dall'Italia poi campione del mondo, stavolta in semifinale dopo i tempi supplementari.\nDopo le dimissioni di Klinsmann, gli subentr\u00f2 il suo vice Joachim L\u00f6w. Egli conferm\u00f2 la squadra ai vertici mondiali, conseguendo il secondo posto al , avendo perso per 1-0 la finale contro la , e il terzo posto al , dove fu ancora fatale una sconfitta contro la Spagna (questa volta in semifinale). Qualificatasi per il campionato europeo del 2012 con 10 vittorie in altrettanti incontri del girone eliminatorio, in Polonia e Ucraina la squadra di L\u00f6w, capitanata da Philipp Lahm e compagine dall'et\u00e0 media pi\u00f9 bassa del torneo, si arrest\u00f2 in semifinale, eliminata ancora dall'Italia. Segu\u00ec il trionfo al , ottenuto grazie allo storico successo per 7-1 contro il Brasile padrone di casa in semifinale e alla vittoria per 1-0 in finale contro l'Argentina dopo i tempi supplementari (gol di Mario G\u00f6tze): per i tedeschi fu il quarto titolo mondiale della storia, risultato che consent\u00ec loro di agganciare gli italiani e di porsi alle spalle del solo Brasile per numero di vittorie nella massima rassegna calcistica planetaria.\nDopo il mondiale brasiliano lasciarono la nazionale Philipp Lahm, Per Mertesacker e Miroslav Klose. Al la squadra non and\u00f2 oltre i quarti di finale e Bastian Schweinsteiger e Lukas Podolski si congedarono dalla \"Mannschaft\", che vinse poi la Confederations Cup 2017 (battuto in finale il per 1-0) con una rosa composta da molti giovani e giocatori da rodare in vista del mondiale di ; tre giocatori tedeschi, Leon Goretzka, Lars Stindl e Timo Werner, furono capocannonieri della manifestazione con 3 gol ciascuno. Malgrado la convincente qualificazione al mondiale russo, raggiunta con 10 vittorie in altrettanti incontri del girone eliminatorio, la Germania fu clamorosamente eliminata nella fase a gironi della Coppa del mondo, evento senza precedenti in un mondiale Nonostante le aspre critiche ricevute, il CT L\u00f6w si vide confermato l'incarico alla guida della nazionale tedesca almeno per il successivo biennio, segnato dal deludente risultato nella UEFA Nations League 2018-2019, dove la Germania giunse ultima nel proprio minigirone, evitando la retrocessione in Lega B solo per una modifica regolamentare. Malgrado la decisione di rinunciare a pedine fondamentali quali M\u00fcller (richiamato due anni dopo), Hummels e Boateng per rifondare l'organico, L\u00f6w manc\u00f2 la qualificazione alla \"final four\" della UEFA Nations League 2020-2021 perdendo rovinosamente per 6-0 in casa della Spagna (peggiore rovescio della storia della \"Mannschaft\" in gare ufficiali), in una partita in cui un pareggio le sarebbe bastato per qualificarsi alla fase finale del torneo, e deluse anche al , dove usc\u00ec agli ottavi di finale.\nChiusasi la gestione di L\u00f6w (rimasto in carica per poco meno di 15 anni, diventando il secondo CT pi\u00f9 longevo dopo Herberger), la nazionale tedesca \u00e8 stata affidata ad Hans-Dieter Flick, che con sette vittorie nelle sue prime sette gare, evento senza precedenti per un CT della \"Mannschaft\", ha qualificato la squadra al .\nStrutture.\nStadio.\nLa nazionale tedesca di calcio non dispone di uno stadio che ne ospita le partite casalinghe in modo fisso. Nel corso della sua storia la \"Mannschaft\" ha giocato in 43 citt\u00e0 diverse, compresa Vienna, che dal 1938 al 1942, all'epoca dell'occupazione tedesca, ospit\u00f2 tre partite della nazionale tedesca.\nLa citt\u00e0 che ha ospitato la maggior parte delle partite interne della Germania \u00e8 Berlino, che fu sede del primo match dei tedeschi, nel 1908 contro l'. Altre citt\u00e0 in cui la nazionale ha giocato di frequente sono Amburgo, Stoccarda, Hannover, Dortmund e Monaco di Baviera, che ospit\u00f2 la finale del campionato mondiale di calcio 1974, vinta dalla Germania Ovest contro i .\nColori e simboli.\nDagli esordi la nazionale tedesca ha sempre indossato come prima tenuta un completo bianco (a volte con bordini neri), con calzoncini neri e calzettoni bianchi; si trattava dei colori della bandiera della Prussia. Dopo la scissione delle due Germanie, la Germania Ovest ha continuato a usare questo abbigliamento casalingo, mentre la ha giocato in blu, colore che non verr\u00e0 mai ripreso dopo la riunificazione.\nNel 1988 appare un vistoso tricolore tedesco che parte dalla spalla destra e copre quasi tutto il petto. La scelta del fornitore tecnico \u00e8 felice, perch\u00e9 ricollega la caduta del muro di Berlino, la successiva fusione delle due nazionali e la vittoria al mondiale italiano del 1990, pertanto i colori nazionali diventano un motivo frequente per almeno sei anni: ridotti alle spalle nel 1992, tornano in maniera molto invasiva nel petto nel 1994 ma come rombi a sfumature tricolori, simili al piumaggio presente nel petto di un'aquila. Nel 1996 c'\u00e8 un ritorno alla semplicit\u00e0, con una tenuta completamente bianca e nera con un tricolore nel colletto e nei bordi delle maniche. Un piccolo tricolore, formato da tre righine orizzontali sul petto, torna nel 1998, per poi figurare negli anni successivi in piccoli ornamenti pi\u00f9 o meno vistosi. In occasione del campionato mondiale del 2014 viene realizzata una divisa decisamente di rottura rispetto al passato: la maglia, bianca, reca in petto una vistosa \"V\" con gradiente di varie tonalit\u00e0 di rosso, mentre i pantaloncini non sono pi\u00f9 neri ma diventano anch'essi bianchi. Nel campionato mondiale del 2018 viene ripresa la famosa grafica del 1990, questa volta con le tre strisce di diverse tonalit\u00e0 di grigio. Per il (disputatosi nel 2021 a causa della pandemia di COVID-19) adidas disegna una maglia innovativa, caratterizzata dalle sottili strisce orizzontali di colore nero.\nSe la tenuta casalinga, ornamenti a parte, \u00e8 rimasta quasi sempre invariata anche e nonostante le vicissitudini politiche, molto pi\u00f9 tribolata \u00e8 la storia della divisa da trasferta. La seconda casacca tedesca \u00e8 tradizionalmente di color verde. Per lungo tempo \u00e8 sopravvissuta la credenza secondo cui questo colore fosse stato scelto in onore e rispetto dell', prima compagine non confinante che accett\u00f2 un confronto calcistico con la Germania Ovest nell'immediato secondo dopoguerra; in realt\u00e0, il verde \u00e8 semplicemente derivato dal colore preminente nello stemma del Deutscher Fu\u00dfball-Bund, la federcalcio tedesca. La maglia verde, indossata per la prima volta al , ha caratterizzato la vittoria del primo Campionato europeo del 1972, e ha accompagnato la Germania anche dopo la riunificazione con l'Est, fino al 1\u00ba settembre 2001: in questa data la Germania ha giocato in maglia verde quella che \u00e8 stata la sua peggior sconfitta casalinga in epoca moderna, un 1-5 contro l' all'Olympiastadion di Monaco di Baviera.\nDopo questa \"d\u00e9b\u00e2cle\" la maglia verde \u00e8 stata accantonata, e nel decennio successivo \u00e8 iniziata una lenta evoluzione della seconda divisa. Il 2002 ha visto l'introduzione di una divisa con due tonalit\u00e0 di grigio, mentre nel 2004 ha debuttato una maglia completamente nera con dettagli gialli e rossi. La Confederations Cup 2005 ha visto l'esordio di una maglia rossa, fortemente voluta dal CT J\u00fcrgen Klinsmann (convinto che il colore rosso potesse dare un vantaggio psicologico alla squadra in termini di aggressivit\u00e0); questa divisa \u00e8 stata la pi\u00f9 utilizzata come seconda maglia durante gli anni duemila, e in particolare Klinsmann premette per utilizzare proprio questa come prima divisa nei Mondiali casalinghi del 2006, salvo poi desistere. Il 2010 ha visto nuovamente una maglia nera, stavolta con inserti oro. Con l'Europeo del 2012, in occasione del quarantennale della conquista del primo alloro continentale, c'\u00e8 il ritorno della classica seconda divisa verde. Per il campionato mondiale del 2014 vinto dalla compagine tedesca viene realizzata una rivoluzionaria maglia a larghe strisce orizzontali rosse e nere.\nIl simbolo della nazionale tedesca non \u00e8 quello del DFB, ma una tradizionale aquila nera stilizzata, che richiama lo stemma nazionale. Il fornitore tecnico \u00e8, oramai dal 1980, il gruppo tedesco adidas, rimpiazzando la Erima, un'azienda teutonica di propriet\u00e0 della stessa adidas.\nDivise storiche.\nCasa\nTrasferta\nTutte le rose.\nGiochi olimpici.\nGermania nazista e post-bellica (dal 1933 al 1949).\nNOTA: Per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e dell'11 e 14 novembre 2021.\n\"Presenze e reti aggiornate al 14 novembre 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Statistiche aggiornate al 14 novembre 2021.\"\nIn grassetto i giocatori in attivit\u00e0 con la maglia della nazionale.\nCapitani.\nNei primi anni di esistenza della nazionale tedesca, priva di un selezionatore propriamente detto, il capitano aveva il compito di impostare le tattiche della squadra, che veniva scelta dalla commissione tecnico. Il primo capitano della Germania fu Arthur Hiller, che gioc\u00f2 4 partite internazionali, di cui 2 da capitano. Il primo giocatore che riusc\u00ec a mettere a referto 10 presenze come capitano della Germania fu, nel 1924, Adolf J\u00e4ger, che dopo quelle presenze termin\u00f2 la propria carriera in nazionale. Quando fu assunto come CT Otto Nerz, un addestratore del Reich, divenne capitano della nazionale il braccio esteso dell'addestratore. Sotto la gestione Nerz, Ludwig Leinberger batt\u00e9 il record di J\u00e4ger nella sua ultima partita in nazionale, nel 1933. Due anni dopo Fritz Szepan lo super\u00f2, portando il record a 30 partite da capitano nel 1939. Nell'ultima partita della selezione tedesca del Reich, Paul Janes miglior\u00f2 il record di partite da capitano con la \"Nationalmanschaft\", innalzandolo a 31 partite. \nIl primato di Szepan resistette per 28 anni, per poi essere battuto da Uwe Seeler il 9 maggio 1970. Nello stesso anno, Seeler port\u00f2 il record a 40 partite prima della sua partita d'addio. Dal 19 novembre 1975 a detenere il record fu Franz Beckenbauer, che nella sua ultima partita giocata con la nazionale tedesca fiss\u00f2 il nuovo primato a 50 partite da capitano, di cui 47 consecutive. Egli \u00e8 anche l'unico capitano ad aver vinto due titoli con la squadra (il campionato europeo di e il campionato mondiale di ) e l'unico ad essere stato capitano in tre finali (due del campionato europeo - oltre alle due gi\u00e0 citate, anche quella di - e una del campionato mondiale). Bernard Dietz succedette come capitano a Beckenbauer e si aggiudic\u00f2 in queste vesti il , mentre Karl-Heinz Rummenigge, disputando la finale del , sua ultima partita in nazionale, divenne il nuovo primatista di presenze da capitano con la rappresentativa tedesca.\nA privare Rumenigge del record fu, nel 1993, Lothar Matth\u00e4us, che, il 14 novembre 1999, port\u00f2 il primato a 75 partite da capitano (72 dal primo minuto di gioco). Dal 1995 Matth\u00e4us indoss\u00f2 la fascia di capitano della \"Mannschaft\" solo quando il capitano J\u00fcrgen Klinsmann o, dal 1998, il suo successore Oliver Bierhoff non erano impiegati o venivano sostituiti durante la partita. Il successore di Bierhoff fu Oliver Kahn, che guid\u00f2 la squadra da capitano nella finale del e al . Il CT Klinsmann, subentrato nel 2004, nomin\u00f2 capitano Michael Ballack; durante le qualificazioni al , questi fu costretto all'inattivit\u00e0 da un infortunio prolungato, ragion per cui la fascia pass\u00f2 a Bernd Schneider. Ciononostante, Ballack figura al secondo posto nella classifica di presenze da capitano della Germania di tutti i tempi, con 55 partite. Al , stante un infortunio di Ballack, la fascia di capitano fu sul braccio di Philipp Lahm. Dopo il forfait mondiale e a seguito di alcune polemiche con Philipp Lahm e con il CT Joachim L\u00f6w in merito alla fascia di capitano, Ballack non venne pi\u00f9 convocato in nazionale. Il 16 giugno 2011 l'allenatore L\u00f6w annunci\u00f2 la decisione di programmare il futuro della squadra senza Ballack.\nLahm vinse con i compagni il dopo aver collezionato 53 partite da capitano (figura ancora oggi al terzo posto nella classifica di presenze con la fascia di capitano della Germania). Bastian Schweinsteiger, il suo successore come capitano, ritiratosi dalla nazionale nel 2016, collezion\u00f2 18 partite in questa veste, la maggior parte delle quali prima della sua nomina a capitano stabile. Il successivo capitano fu Manuel Neuer, che spesso aveva sostituito in questo ruolo Schweinsteiger e ha superato quota 50 presenze da capitano. Julian Draxler fu il capitano della \"Mannschaft\" durante la Confederations Cup 2017, avendo l'allenatore L\u00f6w deciso di fare a meno, per la competizione, della maggior parte dei calciatori stabilmente impiegati in nazionale. Draxler ebbe i gradi di capitano della selezione tedesca per la prima volta contro la il 13 maggio 2014, divenendo, all'et\u00e0 di 20 anni e 235 giorni, il pi\u00f9 giovane capitano nella storia della \"Nationalmannschaft\", battendo cos\u00ec Christian Schmidt.\nCommissari tecnici.\nDal debutto nel 1908, la nazionale tedesca ha avuto dieci selezionatori, tutti di nazionalit\u00e0 tedesca, di cui solo tre non hanno vestito la maglia della \"Nationalmannschaft\": Otto Nerz, Erich Ribbeck e Joachim L\u00f6w\nDal 1908 al 1926 non vi era un vero e proprio commissario tecnico (\"Bundestrainer\"), dato che i calciatori della nazionale venivano selezionati da un comitato della DFB, la federcalcio nazionale. Nel 1926 fu nominato il primo CT, Otto Nerz, che condusse la squadra al terzo posto al e ai quarti di finale del torneo calcistico dei Giochi olimpici del 1936, tenutisi a Berlino. Nerz fu poi sostituito dal proprio vice, Sepp Herberger, timoniere della spedizione tedesca vittoriosa al e poi fermatasi alle semifinali al e ai quarti di finale al . Berger, alla guida della \"Mannschaft\" per quasi vent'anni ad eccezione del periodo 1942-1950, in cui l'attivit\u00e0 calcistica fu limitata dalla seconda guerra mondiale, \u00e8 il CT rimasto in carica pi\u00f9 a lungo nella storia della nazionale tedesca. Nel 1964, dopo un'amichevole contro la , si dimise per lasciare il posto al suo vice, Helmut Sch\u00f6n, gi\u00e0 selezionatore della nazionale della Saar dal 1952 al 1957. Sch\u00f6n ottenne il secondo posto al e trionf\u00f2 al e al disputato in casa, oltre a ottenere il secondo posto al e il terzo posto al , grazie anche a una squadra molto forte, che aveva in Uli Hoene\u00df, Franz Beckenbauer e Gerd M\u00fcller i propri punti di forza. Eliminato al secondo turno al , Sch\u00f6n si dimise con un bilancio lusinghiero: record di partite da CT della \"Mannschaft\" in Coppa del mondo (25) e di vittorie ottenute da CT in Coppa del mondo (16). Nel primo periodo alla guida della compagine tedesca, Derwall registr\u00f2, inoltre, un primo record, quello del maggior numero di partite giocate senza una sconfitta (23), oltre al record del maggior numero di vittorie consecutive (12).\nJupp Derwall, vice di Sch\u00f6n, prese la guida della nazionale nel 1978 e la condusse alla vittoria del e al secondo posto al , per poi essere esonerato dopo la fallimentare esperienza al , chiusa al primo turno. Per sostituirlo, la federazione nomin\u00f2 una bandiera del calcio tedesco, Franz Beckenbauer che all'epoca esordiva nelle vesti di allenatore. \"Kaiser Franz\" consegu\u00ec il secondo posto al e si ferm\u00f2 in semifinale al , per poi vincere il , aggiudicandosi il mondiale sia da allenatore sia da calciatore ed eguagliando in tal modo il brasiliano M\u00e1rio Zagallo. Il successivo CT fu Berti Vogts, che era stato assistente di Beckenbauer insieme a Holger Osieck. Vogts, primo CT della nazionale tedesca dopo la riunificazione del paese, ottenne la seconda piazza al , non and\u00f2 oltre i quarti di finale del e vinse il , per poi dimettersi qualche mese dopo la fallimentare spedizione al , dove la Germania usc\u00ec malamente ai quarti di finale. La panchina della \"Mannschaft\" fu assegnata a Paul Breitner, ma a causa di divergenze sorte con il presidente federale Egidius Braun e ai malumori di alcuni dirigenti federali circa la sua designazione, l'ipotesi sfum\u00f2 nel giro di 17 ore. Il ruolo di CT fu affidato a Erich Ribbeck, gi\u00e0 vice di Jupp Derwall dal 1978 al 1984: all'et\u00e0 di 61 anni, egli divenne il pi\u00f9 vecchio CT della nazionale tedesca. Alla Confederations Cup 1999 la Germania, piena di seconde linee, usc\u00ec al primo turno e ugualmente fallimentare fu l'esperienza al , terminata gi\u00e0 dopo la fase a gruppi. Dopo le dimissioni di Ribbeck, nel giugno 2000, fu la volta di Rudi V\u00f6ller, che rimpiazz\u00f2 il successore designato, Christoph Daum, coinvolto in uno scandalo di cocaina. Ottennuta la qualificazione al tramite gli spareggi, V\u00f6ller condusse i suoi al secondo posto nel torneo e sub\u00ec una brutta eliminazione al primo turno del , che caus\u00f2 le dimissioni dell'ex calciatore.\nNel 2004 la federazione decise di ingaggiare l'esordiente J\u00fcrgen Klinsmann, capitano della nazionale tedesca campione del mondo nel 1990 e gi\u00e0 vice di V\u00f6ller. Proponendo un calcio propositivo e lanciando alcuni giovani, ottenne il terzo posto alla Confederations Cup 2005 giocata in casa e il terzo posto al giocato in casa. Dopo le dimissioni di Klinsmann, la sua eredit\u00e0 fu raccolta dal vice Joachim L\u00f6w, che guadagn\u00f2 il secondo posto al e il terzo posto al , per poi uscire dal in semifinale e vincere il . La gestione di L\u00f6w prosegu\u00ec negli anni a venire, passando per l'eliminazione in semifinale al , la vittoria della Confederations Cup 2017 e la brutta estromissione al primo turno del , evento che in un mondiale si era verificato per i tedeschi solo nel 1938, quando la competizione si svolgeva interamente con turni ad eliminazione diretta. Dopo aver deluso nella UEFA Nations League 2018-2019 e nella UEFA Nations League 2020-2021, la squadra fu eliminata agli ottavi di finale del , perdendo per 2-0 contro l' padrona di casa; questa partita chiuse la lunga era L\u00f6w e apr\u00ec quella di Hans-Dieter Flick.\n\"Dati aggiornati al 14 novembre 2021\".\nConfronti con altre nazionali.\nTra gli avversari nazionali contro cui sono stati disputati almeno 10 incontri, la Germania presenta i seguenti saldi.\nSaldo positivo.\nNB: come da regolamento FIFA, le gare terminate ai rigori si considerano pareggiate.\nNB: Per s'intende la nazionale che gioc\u00f2 dal 1924 al 1991, per s'intende la nazionale che gioc\u00f2 dal 1920 al 1993, in cui militavano sia i cechi che gli slovacchi, e per s'intende la nazionale che gioc\u00f2 dal 1920 al 1992, in cui militavano croati, bosniaci, macedoni, serbi, sloveni e montenegrini.\nSaldo negativo.\nNB: come da regolamento FIFA le gare terminate ai rigori contro Cecoslovacchia (20 giugno 1976, persa), Francia (8 luglio 1982, vinta), Messico (21 giugno 1986, vinta), Svezia (31 marzo 1988, persa), Inghilterra (4 luglio 1990 e 26 giugno 1996, vinte), Argentina (30 giugno 2006, vinta) e Italia (2 luglio 2016, vinta) sono considerate partite pareggiate."}
{"id": "205519", "revid": "108285266", "url": "https://it.wikipedia.org/wiki?curid=205519", "title": "Cortinarius orellanus", "text": "\"Cortinarius orellanus\" Fr. in Bidaud, Henry, Mo\u00ebnne-Loccoz &amp; Reumaux, Epicrisis Systematis Mycologici (Upsaliae): 288 (1838).\nIl Cortinarius orellanus \u00e8 un fungo mortale tardo autunnale, un po' raro in Italia ma fedele ai luoghi di crescita.\nConsiderato fino ad alcuni decenni fa un fungo commestibile, si \u00e8 rivelato solo di recente una specie mortale a causa di un avvelenamento di massa verificatosi in Polonia che ha causato numerosi decessi; ci\u00f2 ha permesso di scoprire la tossina in esso contenuta (Orellanina) i cui effetti sui reni si manifestano anche dopo 14 giorni di incubazione.\nDescrizione della specie.\nCappello.\nDi sottilissimo spessore, irregolarmente emisferico, poi piano ed infine depresso, con umbone ampio e poco rilevato di forma spesso irregolare e bitorzoluta; diametro da 35 a 85\u00a0mm; margine involuto ed alla fine aperto, ondulato e variamente rilevato. Superficie finemente ricoperta da fibrille minute, con aspetto serico-opaco, color mattone o rosso-bruno alquanto omogeneo.\nLamelle.\nEvidentemente distanziate, adnato-uncinate, spesse e larghe intervallate da lamellule, color tabacco-cannella.\nGambo.\nMediamente slanciato, alto 50\u2013120\u00a0mm per 7\u201313\u00a0mm di diametro, sodo e fibroso, ocra, ed ornato da fibrille di colore bruno rossiccio, pi\u00f9 o meno affusolato alla base.\nCarne.\nColor paglierino con sfumature rossigne, mattone-ruggine sotto la cuticola, setosa e compatta nel gambo, assai sottile nel cappello.\nSpore.\nEllittiche, con minute e fitte verruche, di color ruggine in massa, 9-12,5 x 5,5-6,5\u00a0\u00b5m.\nHabitat.\nFine estate-autunno, nei boschi di latifoglia ma anche di conifera.\nCommestibilit\u00e0.\nMortale!\nFungo mortale che colpisce i reni con latenza assai lunga (3 - 14 giorni dall'ingestione).\nResponsabile, insieme a C. rubellus, della tristemente nota \"Sindrome orellanica\".\nIn ogni caso, a seguito dell'insufficienza renale acuta, pu\u00f2 essere necessaria l'emodialisi (spesso permanente) oppure il trapianto del rene.\nSpecie simili.\nTutti i cortinari bruno rossicci di piccola e media grandezza (es. Cortinarius rubellus)"}
{"id": "205521", "revid": "88740", "url": "https://it.wikipedia.org/wiki?curid=205521", "title": "Grini", "text": "Grini fangeleir \u00e8 stato un campo di concentramento nazista situato nella periferia di Oslo, in Norvegia, nella municipalit\u00e0 di B\u00e6rum. Pensato originariamente come una prigione femminile durante le fasi della costruzione nel 1939, a partire dal 14 giugno 1941 venne utilizzato come campo di concentramento per prigionieri politici norvegesi.\nIn totale, 20.000 prigionieri transitarono per Grini, e comunque il campo non super\u00f2 mai i 5.000 internati contemporaneamente. Non si hanno notizie sul numero di vittime, sebbene sia noto come la Gestapo e la polizia utilizzarono molto spesso le strutture del campo per torturare i dissidenti e i prigionieri.\nAl termine della guerra, il campo venne utilizzato dal governo norvegese come prigione per i collaborazionisti norvegesi e venne rinominato \"Ilebu\". Chiuso nel 1950 e riaperto nel 1952 con il nome di \"Ila landsfengsel og sikringsanstalt\" \u00e8 stato per lungo tempo una prigione."}
{"id": "205526", "revid": "10873", "url": "https://it.wikipedia.org/wiki?curid=205526", "title": "DDR-2", "text": ""}
{"id": "205527", "revid": "1718925", "url": "https://it.wikipedia.org/wiki?curid=205527", "title": "Acrilico (fibra)", "text": "Il termine acrilico \u00e8 utilizzato nell'industria tessile per indicare le fibre sintetiche prodotte a partire da acrilonitrile, monomero che costituisce almeno l'85% delle unit\u00e0 ripetitive nella catena polimerica.\nResine acriliche.\nLe resine acriliche (poliacrilati) sono ottenute dalla polimerizzazione di monomeri acrilici, principalmente acido acrilico ed esteri acrilici o metacrilici. La miscela di comonomeri viene ottimizzata per ottenere copolimeri con caratteristiche particolari, come resistenza alla fiamma, elasticit\u00e0, reticolabilit\u00e0, comportamento antistatico etc. Le applicazioni principali comprendono pitture per edilizia, rivestimento di metalli, adesivi e sigillanti, rivestimento della carta, di tessuti e del cuoio o anche in campo dentale come materiale estetico per la costruzioni di protesi.\nResine acriliche termopolimerizzabili.\nSono polimeri in forma di polvere e liquido, che miscelati danno una pasta. Questa viene sottoposta a riscaldamento ottenendo cos\u00ec il polimero termoindurito. Si tratta di un materiale usato dal 1945 per la produzione di dispositivi odontoiatrici.\nAcido acrilico.\nAcido organico rappresentato dalla formula CH2=CH-COOH, costituisce il termine pi\u00f9 semplice degli acidi con un doppio legame.\nFibre acriliche.\nFibre acriliche per uso tessile in Italia.\nLa produzione di acrilico per uso tessile fu importata in Italia dalla Edison con lo stabilimento Acsa di Marghera. Dopo la fusione tra Montecatini ed Edison con la nascita della Montedison, l'Acsa fu assorbita dalla Ch\u00e2tillon, che diverr\u00e0 poi Montefibre.\nLa produzione fu quasi esclusivamente di fiocco. Una particolarit\u00e0 della produzione di acrilico \u00e8 stata la possibilit\u00e0 di creare il fiocco con colori \"tinti in pasta\" con una possibilit\u00e0 infinita soprattutto usata per poi produrre filati di tipo laniero, prevalentemente per maglieria.\nEtichettatura tessile (PC).\nFibre acriliche per usi industriali.\nLe fibre acriliche si prestano ad essere adoperate per migliorare le mescole di cemento. Noto con il nome commerciale di Ricem, ha trovato diffusione soprattutto dopo la messa al bando delle fibre di amianto.\nAdesivi strutturali.\nGli adesivi strutturali sono degli adesivi principalmente a base di resine acriliche modificate."}
{"id": "205530", "revid": "22475", "url": "https://it.wikipedia.org/wiki?curid=205530", "title": "Denominazione d'Origine Protetta", "text": ""}
{"id": "205532", "revid": "161273", "url": "https://it.wikipedia.org/wiki?curid=205532", "title": "Giuseppe Zangara", "text": "Biografia.\nGiuseppe (o Joseph, con la variante inglesizzata del nome) Zangara nacque a Ferruzzano, in provincia di Reggio Calabria, il 7 settembre 1900. Zangara combatt\u00e9 negli ultimi mesi del primo conflitto mondiale e nell'immediato dopoguerra svolse svariati mestieri umili prima di emigrare negli Stati Uniti insieme con suo zio, nel 1923. Si stabil\u00ec inizialmente a Paterson, nel New Jersey, lavorando come muratore; acquis\u00ec la cittadinanza statunitense l'11 settembre 1929. Si iscrisse nel sindacato dei muratori e prese la tessera del Partito Repubblicano. Intorno al 1932 si trasfer\u00ec a Miami, in Florida, perch\u00e9, a causa delle proprie condizioni di salute, soffriva molto gli inverni rigidi del Nord degli Stati Uniti e non riusciva a lavorare durante i mesi invernali. Sperava dunque che l'assai pi\u00f9 mite clima della Florida gli rendesse pi\u00f9 facile guadagnarsi da vivere.\nProblemi di salute fisica.\nZangara era di costituzione assai esile: era alto appena 1,5 m e non arrivava a pesare 50 chili. Soffriva inoltre di forti dolori cronici all'addome, che non furono attenuati nemmeno da un intervento di appendicectomia a cui si sottopose nel 1926. I medici che effettuarono l'autopsia di Zangara attribuirono la causa del problema a delle aderenze trovate sulla sua cistifellea come risultato di indigestione cronica. Nelle dichiarazioni al processo ed in alcune pagine autobiografiche scritte in prigione, Zangara stesso attribuisce la causa dei suoi dolori ai faticosissimi lavori manuali che fu costretto a fare sin da piccolo nella fattoria paterna, e precisa che cominci\u00f2 a soffrirne dall'et\u00e0 di sei anni. Nathan D. Shappee, nel suo articolo del 1958, riteneva che Zangara fosse mentalmente instabile proprio a causa dei suoi problemi fisici.\nTentativo di assassinio di Franklin Delano Roosevelt.\nLa sera del 15 febbraio 1933 Zangara fu autore di un tentativo di assassinio ai danni di Franklin Delano Roosevelt a Miami, in Florida, a seguito del quale mor\u00ec invece il sindaco di Chicago, Anton J. Cermak.\nRoosevelt, che allora rivestiva la carica di presidente eletto, stava tenendo un discorso improvvisato sul pianale di un furgoncino nell'area di Bayfront Park, zona in cui Zangara svolgeva lavori occasionali e viveva grazie ai propri risparmi. L'uomo si un\u00ec alla folla degli spettatori portando con s\u00e9 un revolver calibro. 32 della US Revolver Company che aveva comprato ad un negozio di pegni, pochi giorni prima, al prezzo di 8 dollari (circa 160 dollari del 2019). Vista la bassissima statura, Zangara fu costretto a salire su una sedia pieghevole per poter avere una visione chiara del comizio e del suo bersaglio. \nDopo che ebbe sparato i primi due colpi, Lilian Cross (lo spettatore che si trovava immediatamente davanti a Zangara) ed altri astanti provarono ad immobilizzarlo afferrandogli il braccio, ma lo sparatore riusc\u00ec ad esplodere altri quattro colpi all'impazzata, scaricando l'arma. Cinque furono le persone colpite: Josephine H. Gill, che rimase gravemente ferita all'addome, ma sopravvisse; Margaret Kruis, una ballerina proveniente da Newark, che visit\u00f2 poi Roosevelt alla Casa Bianca nel giugno del 1933; William Sinnott, che era stato guardia del corpo di Roosevelt quando questi era governatore dello stato di New York e ricevette dal presidente, nel 1940, la medaglia d'oro del Congresso per le proprie azioni; Russell Caldwell, un architetto di Miami; Anton J. Cermak, sindaco di Chicago, che si trovava a fianco a Roosevelt, il quale risult\u00f2 invece totalmente illeso. Cermak non mor\u00ec sul colpo, e venne trasportato in ospedale tra le braccia di Roosevelt. Una volta arrivato in ospedale il sindaco avrebbe rivolto al presidente la famosa frase \"Sono contento che sia toccato a me e non a lei\", che venne poi incisa sulla sua tomba. L'articolo dello \"Chicago Tribune\" in cui \u00e8 riportata non cita alcun testimone e oggi la maggior parte degli studiosi dubita che tale frase sia mai stata effettivamente pronunciata. \nProcesso per tentato omicidio, morte di Cermak e secondo processo.\nZangara fu inizialmente recluso in una cella del tribunale di Dade County, a Miami, dove confess\u00f2 i propri intenti, affermando di volere uccidere \"prima i re ed i presidenti e poi tutti i capitalisti\". Dovette rispondere davanti al giudice di quattro tentati omicidi: viste le gravissime condizioni di Josephine Gill e di Cermak, infatti, non fu accusato del loro tentato omicidio, perch\u00e9 si aspettava per capire se sarebbero sopravvissuti o meno. Zangara si dichiar\u00f2 colpevole di tutte le accuse e venne condannato ad 80 anni di carcere, il massimo della pena. Al processo, fece spesso riferimento ai dolori di cui soffriva, al suo disprezzo verso i capitalisti e all'intenzione di fare \"cinquanta e cinquanta\" facendo soffrire il presidente. Mentre veniva condotto fuori dall'aula, chiese poi al giudice di inasprire la condanna portandola a 100 anni.\nIl 6 marzo 1933, 19 giorni dopo il tentativo di omicidio e due giorni dopo l'inaugurazione presidenziale di Roosevelt, Cermak mor\u00ec di peritonite in ospedale alle 6,57 del mattino. A questo punto una delle accuse di tentato omicidio si trasform\u00f2 in accusa di omicidio di primo grado per Zangara, che fu riprocessato il 9 marzo 1933. Poich\u00e9 aveva confessato le proprie intenzioni omicide, non era rilevante n\u00e9 il fatto che la persona effettivamente morta non costituisse il suo bersaglio originale n\u00e9 il fatto che la morte di Cermak potesse ricondursi in parte ad errori dei medici. In ogni caso, sarebbe comunque stato colpevole secondo la dottrina dell\"'aberratio ictus\" (\"transferred intent\", nella terminologia giuridica anglosassone).\nAnche di fronte all'accusa di omicidio Zangara si dichiar\u00f2 nuovamente colpevole e venne cos\u00ec condannato a morte. Una volta pronunciata la sentenza, Zangara dichiar\u00f2, nel suo inglese sconnesso, che non aveva paura della sedia elettrica, che non gli importava della condanna e che considerava il giudice \"uno dei capitalisti\" e \"un criminale\".\nZangara venne trasferito alla Florida State Prison, a Raiford. La prigione possedeva una sola cella in cui il condannato a morte trascorreva i suoi ultimi giorni, ma poich\u00e9 all'arrivo di Zangara questa era gi\u00e0 occupata e poich\u00e9 la legge della Florida imponeva che i condannati a morte fossero alloggiati in celle singole, l'amministrazione penitenziaria dovette espandere il braccio. Fu cos\u00ec che venne creato l'effettivo braccio della morte della Florida State Prison.\nEsecuzione e sepoltura.\nIl 20 marzo 1933, dopo aver trascorso solo 10 giorni nel braccio della morte, Giuseppe Zangara, a trentatr\u00e9 anni non ancora compiuti, venne giustiziato sulla sedia elettrica nella stanza delle esecuzioni della Florida State Prison di Raiford, in Florida. Secondo le testimonianze, Zangara si infuri\u00f2 quando seppe che i suoi ultimi momenti non sarebbero stati n\u00e9 filmati n\u00e9 fotografati. Le sue ultime parole furono: \"Viva l'Italia! Addio a tutte le persone povere del mondo! Premete il pulsante. Forza, premete il pulsante!\". Dal giorno in cui venne arrestato a quello in cui, passando per la morte di Cermak e il secondo processo, venne giustiziato passarono appena 33 giorni, con una rapidit\u00e0 nella macchina della giustizia impressionante anche per l'epoca. \nDopo l'esecuzione e l'autopsia, il suo corpo venne inumato nel cimitero della prigione. La tomba \u00e8 segnalata da una placca, ma il cognome \u00e8 erroneamente scritto \"Zangana\" invece di \"Zangara\".\nL'ipotesi mafiosa: Zangara sicario di Nitti?\nL'idea pi\u00f9 diffusa e comunemente accettata \u00e8 che Giuseppe Zangara intendesse uccidere il presidente-eletto Roosevelt ma che manc\u00f2 il bersaglio, colpendo Cermak per errore (gli altri feriti, come si \u00e8 visto, furono pi\u00f9 il risultato di una reazione violenta al tentativo di arresto che non la realizzazione di un piano preciso). Intorno al 1999, per\u00f2, si \u00e8 sviluppata nell'ambiente di Chicago una nuova teoria secondo cui Zangara non intendesse assassinare Roosevelt. L'italiano sarebbe stato un sicario ingaggiato da Frank Nitti, il capo dell'organizzazione criminosa nota come Chicago Outfit, proprio per eliminare Cermak, che era appunto il sindaco di Chicago. John William Tuohy, autore di numerosi libri sul crimine organizzato a Chicago, ha analizzato numerosi rapporti dell'United States Secret Service e, in un suo articolo del 2002, ha descritto dettagliatamente le ragioni secondo le quali Cermak sarebbe stato il vero bersaglio. L'autore ha pure messo in relazione il tentativo di omicidio con l'inasprirsi della violenza fra gang a Chicago. Alcuni ricercatori hanno appoggiato questa teoria e si \u00e8 supposto che l'omicidio di Cermak potesse essere conseguenza di un tentativo di omicidio ai danni dello stesso Frank Nitti, fallito circa tre mesi prima, dietro al quale potrebbe esserci stato Cermak.\nChi appoggia l'ipotesi mafiosa fa riferimento al fatto che Zangara, nel periodo che trascorse nel Regio Esercito alla fine della Prima guerra mondiale, si era distinto per la sua eccellente mira, e quindi difficilmente avrebbe mancato il proprio bersaglio. Questa interpretazione per\u00f2 d\u00e0 poca o nessuna importanza al fatto che le condizioni fisiche di Zangara erano, nel 1933, peggiori rispetto a quelle di sedici anni prima, che a causa della sua bassa statura era stato costretto a salire su una sedia traballante e che la sua esperienza di tiratore scelto avr\u00e0 riguardato l'uso di un fucile e non di un revolver. Lo stesso Zangara dichiar\u00f2 poi, come si \u00e8 visto, di voler uccidere i \"re ed i presidenti\".\nRaymond Moley, che era presente al momento del tentato omicidio e che pot\u00e9 interrogare Zangara, riteneva che egli avesse agito da solo e che il suo intento fosse quello di uccidere Roosevelt.\nRiferimenti nella cultura di massa.\nIl personaggio di Giuseppe Zangara appare nel musical \"Assassins\" di Stephen Sondheim. Ha un ruolo in diversi brani e il suo assolo principale \u00e8 in quello che si intitola \"How I saved Roosevelt\".\nGiuseppe Zangara ha un ruolo importante nell'antefatto del romanzo distopico \"La Svastica sul Sole\", di Philiph K. Dick (e, di conseguenza, nella serie Amazon omonima), ambientato in una linea temporale alternativa in cui le forze dell'Asse hanno vinto la Seconda guerra mondiale. Nel libro, il tentativo di Zangara a Miami fallisce, ma l'uomo ha successo in un secondo tentativo nel 1934. Gli Stati Uniti, cos\u00ec privati di un presidente capace e di una figura di riferimento, non riescono ad uscire dalla crisi economica e ad organizzare una lotta efficiente contro la Germania nazista, che cos\u00ec trionfa nel conflitto. Uno scenario in cui Zangara riesce ad uccidere Roosevelt \u00e8 anche alla base del libro di Erich Norden \"The Ultimate Solution\" (1972) e dell'universo alternativo chiamato \"Reich 5\" e contenuto nel gioco di ruolo \"GURPS Alternate Earths\".\nMax Allan Collins fa riferimento al tentato omicidio perpetrato da Zangara nel suo libro del 1983 \"True Detective\", il primo della serie dedicata all'investigatore Nate Heller. L'opera, che nel 1984 vinse il premio Shamus per il miglior romanzo in edizione rilegata, abbraccia la tesi secondo la quale Giuseppe Zangara sarebbe stato un sicario al soldo di Frank Nitti e Cermak avrebbe costituito il vero bersaglio. \nIn un episodio del 2013 della serie televisiva statunitense \"The Newsroom\" il fallito tentativo di Zangara viene presentato come esempio di come un minimo particolare possa stravolgere totalmente una situazione. Viene spiegato che, se la sedia pieghevole su cui Zangara fu costretto a salire non fosse stata traballante, egli sarebbe probabilmente riuscito nel proprio intento e avrebbe ucciso Roosevelt. A questi sarebbe subentrato il vicepresidente-eletto, John Nance Garner, che si opponeva al progetto del \"New Deal\". Quindi, suggerisce l'episodio, se non fosse stato per una sedia traballante gli Stati Uniti non sarebbero probabilmente usciti dalla Grande Depressione."}
{"id": "205533", "revid": "712828", "url": "https://it.wikipedia.org/wiki?curid=205533", "title": "Cabernet Sauvignon", "text": ""}
{"id": "205535", "revid": "9498", "url": "https://it.wikipedia.org/wiki?curid=205535", "title": "Lambrusco di Sorbara", "text": ""}
{"id": "205536", "revid": "123385744", "url": "https://it.wikipedia.org/wiki?curid=205536", "title": "Johnny Griffin", "text": "Biografia.\nChiamato \"The little giant\" per la bassa statura, Griffin \u00e8 uno dei solisti pi\u00f9 \"caldi\" di tutta la storia del jazz. Debutta nel 1944 con la big band di Lionel Hampton (\u00e8 suo il secondo assolo di sax tenore in \"Flyin' home\"), e passa i seguenti 12 anni a Chicago, in pieno anonimato salvo una session con Babs Gonzales (1954).\nNel 1957 viene scoperto dalla Blue Note che gli fa incidere una bella serie di album (Introducing Johnny Griffin, \"Chicago calling\" con Max Roach, \"A blowin' session\" con John Coltrane), prima di passare alla Riverside. Suona nel quartetto di Thelonious Monk (\"Misterioso\" e \"In action\", 1958) e in quintetto con Eddie Lockjaw Davis (\"Live at Minton's\", 1961). Nel disco \"Change of pace\" (1961) sperimenta un nuovo, interessante e per certi versi rivoluzionario sound di gruppo, con la voce del sax che dialoga con corno francese, batteria e due contrabbassi, di cui uno suonato con l'arco. In The kerry dancers \u00e8 all'opera un quartetto tradizionale che si dedica con gran gusto e drive a riscoprire il repertorio tradizionale britannico.\nPresto si trasferisce in Europa, suonando con la Clarke - Boland Big Band; a Parigi \u00e8 il solista principale del sagace progetto di Raymond Fol sulle vivaldiane Quattro Stagioni. Torna ogni tanto negli USA e svolgendo tourn\u00e9e in tutto il mondo. Al contrario di molti suoi coetanei, Griffin ha rifiutato qualsiasi evoluzione di stile nel suo \"playing\", rimanendo fedele a s\u00e9 stesso e all'hard bop fino ad anni recenti, evitando ad esempio le avventure nei campi del free e della fusion che, al contrario, il coetaneo Sonny Rollins ha compiuto negli anni '60 e '70; la sua coerenza si manifesta anche nella produzione degli anni pi\u00f9 recenti, anche se il suo sound \u00e8 ora pi\u00f9 morbido e sinuoso a causa dell'et\u00e0. Negli ultimi anni '70 registra con la \"Peter Herbolzheimer Big Band\" che aveva fra i suoi componenti, fra gli altri Nat Adderley, Art Farmer, Slide Hampton, Stan Getz, Gerry Mulligan, Toots Thielemans, Niels-Henning \u00d8rsted Pedersen, Grady Tate, e Quincy Jones in qualit\u00e0 di arrangiatore. Inoltre registr\u00f2 con il quintetto di Nat Adderley nel 1978, dopo aver gi\u00e0 collaborato con lo stesso Adderley nel 1958.\nJohnny Griffin \u00e8 comparso in pubblico per l'ultima volta il 21 luglio 2008 a Hyers (Francia). Quattro giorni dopo, il 25 luglio, \u00e8 morto ad Availles-Limouzine, la citt\u00e0 dove aveva vissuto negli ultimi 24 anni."}
{"id": "205537", "revid": "6923", "url": "https://it.wikipedia.org/wiki?curid=205537", "title": "Multiprocessore", "text": "Un sistema multiprocessore (in inglese: \"multiprocessing\") \u00e8 un sistema di elaborazione con pi\u00f9 processori e pi\u00f9 precisamente un numero di unit\u00e0 di elaborazione centrale collegate insieme per consentire l'elaborazione parallela. L'obiettivo principale dell'utilizzo di un multiprocessore \u00e8 quello di aumentare la velocit\u00e0 di esecuzione di un sistema, o nei sistemi tolleranti ai guasti operanti in parallelo, in cui l'elaborazioni di un processore vengono replicate e controllate da uno o pi\u00f9 processori (doppia, tripla e quadrupla ridondanza), garantire l'integrit\u00e0 e l'esattezza dei dati e la continuit\u00e0 di funzionamento (ridondanza di processori).\nDescrizione.\nInizialmente questo avveniva solo sui sistemi che chiedevano un'elevata potenza di calcolo, come quelli che dovevano operare su database di grandi dimensioni o eseguire calcoli molto complessi di simulazione o in ambienti dove le informazioni sono di importanza vitale. Non a caso gli unici processori che supportano tale modalit\u00e0 sono quelli espressamente progettati per il settore server, come gli Intel Xeon MP (\"multiprocessor\"), o Itanium 2 MP e gli AMD Athlon MP e Opteron.\nPer sfruttare i vantaggi di un sistema multiprocessore, al pari di uno biprocessore, \u00e8 necessario che anche il sistema operativo e i programmi siano realizzati in maniera da utilizzare le maggiori risorse offerte. In pratica, in fase di programmazione \u00e8 necessario \"parallelizzare\" il codice in modo che non si abbiano situazioni in cui l'applicazione \"vede\" solo uno dei processori saturandolo e lasciando inutilizzati tutti gli altri. Spesso \u00e8 necessario utilizzare pi\u00f9 processori, gruppi di processori e cluster. Nel caso di basi di utenti molto ampie e diffuse, i gruppi di pi\u00f9 processori e le varie istanze del database possono anche essere geograficamente dispersi. Nei multiprocessori diverse CPU condividono una memoria comune:\nNel corso del 2005 sia Intel che AMD sono giunti ad un punto in cui non riescono pi\u00f9 ad aumentare la frequenza del clock dei propri processori (a causa dell'eccessivo consumo e produzione di calore) e quindi, dato che ormai i processi di miniaturizzazione lo consentivano, hanno cominciato ad intraprendere la nuova strada del processore \"dual core\" che \u00e8 una sorta di sistema biprocessore un po' particolare. Il \"socket\" sulla scheda madre rimane uno solo, ma sul \"package\" vengono montati due \"core\" identici, che vengono visti dal sistema operativo come due \"core\" \"fisici\", quindi quasi come se fosse un sistema biprocessore tradizionale. In realt\u00e0 questo non \u00e8 propriamente un sistema biprocessore, considerando che un sistema dual core condivide lo stesso bus tra i due \"core\".\nCombinando processori \"dual core\" con schede madri dotate di due \"socket\" si avranno dunque quattro \"core\" fisici di elaborazione; questo, secondo le definizioni iniziali rimane un sistema biprocessore, anche se all'atto pratico \u00e8 come se fosse un \"quadriprocessore\".\nSfruttamento da parte dei sistemi operativi.\nOgni sistema operativo gestisce in modo differente le potenzialit\u00e0 dei sistemi multi-processore, in alcuni casi questa possibilit\u00e0 \u00e8 limitata dalle licenze e in alcuni casi anche dalle caratteristiche del software. Intel ha gi\u00e0 dimostrato un sistema Itanium 2 Montecito (processore dual core) composto da 4 processori. Moltiplicando il numero di CPU per il numero di core di ciascuna, e considerando che ogni core implementa la tecnologia Hyper-Threading, il sistema operativo vedeva ben 16 processori \"logici\".\nTipi di sistemi multiprocessore.\nCi sono molti tipi di sistemi multiprocessore. Questi possono essere classificati in base alle seguenti caratteristiche:"}
{"id": "205543", "revid": "28592", "url": "https://it.wikipedia.org/wiki?curid=205543", "title": "Lambrusco Grasparossa di Castelvetro", "text": ""}
{"id": "205547", "revid": "9498", "url": "https://it.wikipedia.org/wiki?curid=205547", "title": "Lambrusco salamino di Santa Croce", "text": ""}
{"id": "205552", "revid": "7336", "url": "https://it.wikipedia.org/wiki?curid=205552", "title": "Lambrusco Grasparossa Colli di Scandiano e Canossa", "text": ""}
{"id": "205553", "revid": "100671629", "url": "https://it.wikipedia.org/wiki?curid=205553", "title": "Fumus boni iuris", "text": "Il brocardo fumus boni iuris, in italiano \u00abparvenza di buon diritto\u00bb, indica la presunzione dell'esistenza di sufficienti presupposti per applicare un istituto giuridico, ad esempio i requisiti necessari per ottenere l'ammissione a determinati benefici (come il patrocinio a spese dello Stato) o la pronuncia di determinati provvedimenti del giudice (come i cosiddetti provvedimenti cautelari). \nSi ha \"fumus boni iuris\" quando vi \u00e8 la possibilit\u00e0 che il diritto vantato esista in concreto: l'esistenza di tale presupposto dovr\u00e0 essere esaminata dal giudice, che decider\u00e0 in base appunto ai risultati dell'esame da lui compiuto.\nEsempi e applicazioni.\nAd esempio, chiesta l'ammissione al patroc\u00ednio a spese dello Stato, il giudice dovr\u00e0 esaminare se vi sia il \u00abbuon diritto\u00bb del richiedente, se la pretesa ch'egli vuol far valere in giudizio non sia infondata o temeraria. Chiesto un sequestro, il giudice dovr\u00e0 esaminare se vi siano delle circostanze di fatto che facciano supporre l'esistenza di un diritto di credito.\n\u00c8 una delle due condizioni necessarie affinch\u00e9 nei ricorsi civili ex art.700 c.p.c. (ma anche nei ricorsi amministrativi presso il TAR e tributari presso le Commissioni Tributarie Provinciali) venga concesso un provvedimento cautelare e cio\u00e8 un provvedimento che ancor prima della discussione del ricorso sospenda provvisoriamente l'atto contestato. La seconda condizione necessaria \u00e8 il \"Periculum in mora\" e cio\u00e8 che vi sia il pericolo che nel tempo intercorrente fra ricorso e discussione sul merito dello stesso possano intervenire fatti irreparabili che impedirebbero l'applicazione di un eventuale giudizio favorevole al ricorso; per esempio l'abbattimento di alberi o di un edificio."}
{"id": "205555", "revid": "287204", "url": "https://it.wikipedia.org/wiki?curid=205555", "title": "EmmE", "text": "LEmmE, \u00e8 un formato cinematografico creato nel 1967 dalla San Paolo Film e derivato dall'8 millimetri. D'accordo con la Fumeo e la Microtecnica che ne costruirono i proiettori dedicati, nacque l'8mm. Mauer. Si trattava di un formato che, a differenza del normale 8\u00a0mm, aveva la pista audio ottica anzich\u00e9 magnetica. Per far posto alla pista ottica che aveva una larghezza superiore a quella magnetica si opt\u00f2 per una riduzione in larghezza della normale perforazione, mentre il passo rimase identico. La Sampaolo film realizz\u00f2 un centinaio di titoli nel formato Mauer che noleggi\u00f2 alle parrocchie come gi\u00e0 avveniva per il formato 16mm ma con costi pi\u00f9 contenuti. Ebbe una vita breve, e venne accantonato dalle sale parrocchiali a cui era destinato che tornarono all'uso del 16mm."}
{"id": "205556", "revid": "7381", "url": "https://it.wikipedia.org/wiki?curid=205556", "title": "EURO 2004", "text": ""}
{"id": "205560", "revid": "7381", "url": "https://it.wikipedia.org/wiki?curid=205560", "title": "Chievo Verona", "text": ""}
{"id": "205563", "revid": "1942768", "url": "https://it.wikipedia.org/wiki?curid=205563", "title": "Vitigno", "text": "Con il termine vitigno si indica una particolare variet\u00e0 di vite, generalmente utilizzata per la produzione di vino.\nDescrizione.\nI vitigni si possono distinguere per differenti forme e colori dei chicchi di uva, del grappolo e delle foglie, oltre che per differenti periodi di maturazione e soprattutto per le diverse caratteristiche organolettiche dei vini da essi ottenuti.\nIn funzione del colore dell'acino si distinguono i vitigni:\nPer identificare un dato vitigno \u00e8 necessaria un'accurata descrizione della forma delle foglie e dei frutti (grappoli); di questo si occupa l'ampelografia. Tale studio sistematico ebbe inizio con l'agronomo latino Columella e si svilupp\u00f2 con Pier dei Crescenzi nel XIII secolo e soprattutto con il Conte Odart, che scrisse nel XIX secolo l\"Ampelografia universale\". Oggi, a queste accurate descrizioni morfologiche, standardizzate dall\"'Organisation internationale de la vigne et du vin\", si sono aggiunte le pi\u00f9 accurate analisi del DNA.\nNumerosi vini vengono prodotti utilizzando una \"miscela di uve\", per l'ammostamento, composte da differenti vitigni (uvaggio) oppure (ed \u00e8 una cosa assai diversa) da una miscela di vini diversi per provenienza, modalit\u00e0 produttiva e invecchiamento, ma ciascuno tipicamente di derivazione di un solo vitigno (taglio).\nVitigno aromatico.\nCategoria particolare di vitigno \u00e8 il vitigno aromatico. Un vitigno aromatico \u00e8 una variet\u00e0 dotata di particolari odori e aromi, gradevoli ed estremamente riconoscibili, che riportano per definizione ad essenze vegetali raffinate (erbe e spezie). Tra i vitigni aromatici vi sono, ad esempio, il moscato e la malvasia. Queste note varietali, gi\u00e0 percepibili distintamente assaggiando un acino di uva del vitigno aromatico, sono poi cedute al vino prodotto.\nEsistono anche i vitigni semiaromatici.\nVitigni nel mondo.\nNel mondo si stima che esistano circa 5000 vitigni coltivati. I pi\u00f9 famosi e diffusi nel mondo (i cosiddetti \"Vitigni internazionali\") sono fra i rossi il Cabernet-Sauvignon, il Cabernet franc, il Merlot, il Pinot nero, lo Zinfandel e la Syrah; tra i bianchi il Sauvignon, lo Chardonnay, il Muscat ed il Riesling. I vitigni francesi sono praticamente coltivati in ogni nazione al mondo che produce vino (borgognoni: chardonnay e pinot nero; bordolesi: merlot e cabernet).\nVitigni diffusi in Italia.\nIn Italia i vitigni pi\u00f9 diffusi sono tra i rossi il Lambrusco, il Nebbiolo, il Sangiovese, la Barbera, il Primitivo ed il Montepulciano; tra i bianchi il Trebbiano, il Vermentino, la Vernaccia, il Moscato, la Malvasia. Queste sono per\u00f2 le variet\u00e0 di sicura origine italiana: molto diffusi e tra i primi posti della classifica anche gli onnipresenti vitigni internazionali (con Chardonnay e Merlot in testa). "}
{"id": "205564", "revid": "7336", "url": "https://it.wikipedia.org/wiki?curid=205564", "title": "Vitigni", "text": ""}
{"id": "205565", "revid": "1534511", "url": "https://it.wikipedia.org/wiki?curid=205565", "title": "Corrente parassita", "text": "Le correnti parassite o correnti di Foucault o correnti di eddy (dall'inglese \"eddy\": vortice) sono delle correnti indotte in masse metalliche conduttrici che si trovano immerse in un campo magnetico variabile o che, muovendosi, attraversano un campo magnetico costante o variabile.\nIn ogni caso \u00e8 la variazione del flusso magnetico che genera queste correnti. Il fenomeno fu scoperto dal fisico francese Jean Bernard L\u00e9on Foucault nel 1851.\nIl termine \"eddy current\" (letteralmente: correnti di vortice) deriva dal comportamento del remo quando lo si immerge nell'acqua e crea piccoli vortici mentre la barca avanza.\nDescrizione del fenomeno.\nLe correnti parassite sono causate dal movimento (o variazione) del campo magnetico che attraversa un conduttore. Il moto relativo genera la circolazione di elettroni, cio\u00e8 corrente, nel conduttore, in accordo con la legge di Faraday. Questi elettroni muovendosi in vortici generano a loro volta un campo magnetico in direzione opposta alla variazione del campo magnetico applicato (vedi legge di Lenz).\nIl fenomeno si accentua:\nIn tal caso maggiore \u00e8 l'intensit\u00e0 delle correnti vorticose che si sviluppano e pi\u00f9 forte il campo magnetico che esse generano (e si oppongono al campo magnetico originario).\nLa corrente che si sviluppa nel conduttore ha una forma vorticosa perch\u00e9 gli elettroni sono soggetti alla Forza di Lorentz che \u00e8 perpendicolare alla direzione degli elettroni stessi in movimento.\nQuindi, essi ruotano alla loro destra, o sinistra, a seconda del senso del campo applicato e della variazione del campo in aumento o in diminuzione. La resistivit\u00e0 del conduttore smorza queste correnti.\nLe correnti parassite generano perdite di energia riscaldando il conduttore (Effetto Joule).\nQuesto fenomeno in molte applicazioni risulta negativo in quanto questa generazione di calore non ha nessun effetto utile. \nAd esempio nei trasformatori e nei motori elettrici determina una diminuzione dell'efficienza.\nSi possono attenuare queste perdite scegliendo un nucleo magnetico che abbia una bassa conducibilit\u00e0 (ad esempio: ferriti, acciaio al silicio) o suddividendo il nucleo magnetico in sottili strati, elettricamente isolati (laminazione).\nIn questo modo gli elettroni non possono attraversare lo strato isolante tra i lamierini e l'area racchiusa dal loro percorso viene ridotta.\nQuindi pi\u00f9 grande \u00e8 il numero di lamierini per unit\u00e0 di superficie, paralleli al campo magnetico applicato, maggiore \u00e8 la riduzione delle correnti disperse.\nNon sempre le perdite per correnti parassite sono un fenomeno non voluto. Vi sono applicazioni che si basano su di esso (vedi, ad esempio, i forni ad induzione).\nEffetti collegati.\nLe correnti parassite sono la causa principale dell'effetto pelle nei conduttori che sono percorsi da correnti alternate."}
{"id": "205567", "revid": "895241", "url": "https://it.wikipedia.org/wiki?curid=205567", "title": "Internazionale Milano Football Club", "text": ""}
{"id": "205572", "revid": "125993028", "url": "https://it.wikipedia.org/wiki?curid=205572", "title": "Stefano Accorsi", "text": "Biografia.\nInizi.\nStefano Lelio Beniamino Accorsi nasce a Bologna nel 1971 e vive la sua infanzia nel paese dei suoi genitori, in una frazione di Budrio, Bagnarola.\nDopo la maturit\u00e0 scientifica al Liceo Sabin, si iscrive alla \"Scuola di Teatro Alessandra Galante Garrone di Bologna\", spinto da una piccola esperienza nel film \"Fratelli e sorelle\" (1992), avuta rispondendo a un annuncio di Pupi Avati sul \"Resto del Carlino\".\nSubito dopo il film \u00e8 protagonista in telefilm per ragazzi destinati all'home video e prodotti dalla \"San Paolo Audiovisivi\", con il titolo \"Il videocatechismo\".\nNel 1992 \u00e8 coprotagonista insieme con Andrea Santonastaso, figlio del comico Pippo Santonastaso, nel film di Luigi Zanolio \"Un posto\". Nel 1993 si diploma ed entra nella \"Compagnia del Teatro Stabile di Bologna\".\nLa popolarit\u00e0.\nL'anno successivo lavora in una serie di spot pubblicitari per il gelato Maxibon; la battuta in inglese maccheronico \"\u00abDu gust is megl che uan\u00bb\" diviene un tormentone ed entra nella cultura popolare. Nel 1995 appare nel videoclip degli 883, \"Una canzone d'amore\".\nNel 1996 con il film \"Jack Frusciante \u00e8 uscito dal gruppo\", tratto dal romanzo di Enrico Brizzi, ottiene un inaspettato successo, che d\u00e0 inizio alla carriera cinematografica, consacrata con \"Radiofreccia\", film di Luciano Ligabue al debutto come regista col quale vince un David di Donatello come miglior attore protagonista.\nAnni duemila.\nNel 2001 recita nel film di Gabriele Muccino \"L'ultimo bacio\", a fianco di Giovanna Mezzogiorno e di Stefania Sandrelli, oltre che in \"Santa Maradona\" di Marco Ponti.\nNel 2002 vince la \"Coppa Volpi\" al Festival di Venezia, come migliore attore con il film \"Un viaggio chiamato amore.\" Sempre a Venezia nel 2004 in \"Ovunque sei\" Accorsi si mostra nudo ma il film viene fischiato dal pubblico.\nNel 2005 partecipa a \"Romanzo Criminale\" nei panni del Commissario Nicola Scialoja.\nOltre che a Gabriele Muccino e a Michele Placido, Accorsi \u00e8 molto legato professionalmente al regista Ferzan \u00d6zpetek con cui gira \"Le fate ignoranti\" nel 2001 dove interpreta il ruolo di un omosessuale che si confronta con la vedova del suo amante, e \"Saturno contro\" nel 2007.\nNel 2006 esce in Francia il film \"Tutta colpa di Fidel\" (\"La Faute a Fidel\"), tratto dall'omonimo romanzo di Domitilla Calamai e diretto da Julie Gavras, , come del resto \"La jeune fille et le loups\" (2008) di Gilles Legrand, in cui recita per la prima volta accanto alla compagna Laetitia Casta. Nel 2008 torna a recitare in teatro interpretando il ruolo di un prete accusato di pedofilia, nel dramma, Premio Pulitzer, \"Il dubbio\", per la regia di Sergio Castellitto.\nDurante il Festival di Sanremo 2009, nella serata di mercoled\u00ec 18 febbraio, ricorrenza del compleanno del cantautore genovese Fabrizio De Andr\u00e9, ha cantato insieme con la P.F.M. e Claudio Santamaria la celebre canzone \"Bocca di Rosa\", mostrando buone doti canore. \nAnni duemiladieci.\nNel 2010 \u00e8 protagonista di \"Baciami ancora\", sequel de \"L'ultimo bacio\", diretto ancora da Gabriele Muccino. \nNel 2011 \u00e8 protagonista insieme con Pierfrancesco Favino nel film commedia \"La vita facile\" diretto dal regista Lucio Pellegrini e recita nel film \"Ruggine\". Nel 2012 torna in teatro con \"Furioso Orlando\", una rilettura dell'Orlando Furioso con la regia di Marco Baliani e in tv interpreta il ruolo del magistrato Esposito nella fiction di successo in otto puntate andata in onda a gennaio 2013 su Canale 5 \"Il clan dei camorristi\"; sempre nel 2013 \u00e8 protagonista del film \"L'arbitro\", diretto dal regista sardo Paolo Zucca.\nNel 2015 torna sugli schermi della TV italiana con \"1992\", serie TV nata da una sua idea e nella quale interpreta uno spregiudicato pubblicitario ai tempi di Tangentopoli, seguita nel 2017 da \"1993\" e nel 2019 da \"1994\". Nel 2016 interpreta un ex pilota di rally tossicodipendente nel film di Matteo Rovere \"Veloce come il vento\", con il quale vince per la seconda volta il David di Donatello come attore protagonista. Nel 2017 \u00e8 nel cast del film di Sergio Castellitto, \"Fortunata\". La pellicola \u00e8 stata presentata in concorso al Festival di Cannes mentre la sceneggiatura \u00e8 stata scritta da Margaret Mazzantini, moglie del regista.\nIl 13 febbraio 2020 viene annunciato come direttore artistico del Teatro della Pergola di Firenze per il triennio 2021-2023. Nello stesso periodo partecipa a \"\", il reality show di Amazon Prime Video. Da luglio 2020 \u00e8 testimonial della campagna promozionale dell\u2019Emilia-Romagna. Dal 7 al 10 giugno 2021 e il 15 luglio seguente va in onda \"Sogno Azzurro\", la docu-serie trasmessa su Rai 1 nella quale Accorsi racconta il viaggio della Nazionale italiana di calcio verso l\u2019Europeo e il percorso verso la finale. Nello stesso periodo per i suoi 50 anni e per gli ormai 30 anni di carriera pubblica il suo libro \"Album\" devolvendo i proventi ai genitori di Giulio Regeni, il ricercatore italiano torturato e ucciso al Cairo nel 2016. Dal 12 ottobre su RaiPlay sar\u00e0 disponibile \"\u00c8 andata cos\u00ec\", docu-serie nella quale racconter\u00e0 la carriera di Ligabue.\nVita privata.\nDal 1998 al 2003 \u00e8 stato legato all'attrice Giovanna Mezzogiorno.\nDal 2003 al 2013 \u00e8 stato legato all'ex-modella e attrice francese Laetitia Casta, dalla quale il 21 settembre 2006 ha avuto il primogenito, Orlando, e il 29 agosto 2009 la secondogenita, alla quale \u00e8 stato dato il nome di Athena.\nDal 2013 ha una relazione con Bianca Vitali, figlia del giornalista toscano Aldo Vitali, con la quale si \u00e8 sposato il 24 novembre 2015 a Borgonovo Val Tidone. La coppia ha due figli: Lorenzo, nato il 21 aprile 2017, e Alberto, nato il 28 agosto 2020."}
{"id": "205574", "revid": "33921", "url": "https://it.wikipedia.org/wiki?curid=205574", "title": "Georges Lema\u00eetre", "text": "Fu il primo a capire che lo spostamento verso il rosso della luce delle galassie era la prova dell'espansione dell'universo e a proporre la relazione di proporzionalit\u00e0 fra la distanza delle stesse galassie e la loro velocit\u00e0 di recessione, poi confermata da osservazioni sperimentali con la legge di Hubble. Nel 1927 pubblic\u00f2 l\"ipotesi dell'atomo primigenio\", oggi nota come teoria del Big Bang.\nLema\u00eetre fu sempre un sostenitore dell'espansione illimitata dell'universo e a questo scopo conserv\u00f2 nel suo modello la costante cosmologica, proposta da Einstein, ma abbandonata da lui e da quasi tutti gli altri fisici dopo la scoperta dell'espansione dell'universo. L'idea della costante cosmologica ritorn\u00f2 solo dopo che fu scoperta l'accelerazione dell'espansione dell'universo nel 1998, oltre trent'anni dopo la morte di Lema\u00eetre.\nBiografia.\nStudi\u00f2 prima nel collegio gesuita di Charleroi e poi matematica e scienze fisiche all'Universit\u00e9 catholique de Louvain (Lovanio) dove ottenne il dottorato nel 1920 con una tesi su \"L'Approximation des fonctions de plusieurs variables r\u00e9elles\" (L'approssimazione di funzioni a pi\u00f9 variabili reali), avendo come relatore Charles de la Vall\u00e9e-Poussin.\nEntr\u00f2 in seminario a Malines nel 1920 e fu ordinato sacerdote nel 1923.\nIn seguito si interess\u00f2 alla teoria della relativit\u00e0 di Albert Einstein, che incontr\u00f2 numerose volte. Lavor\u00f2 quindi all'osservatorio astronomico di Cambridge sotto la direzione di Arthur Stanley Eddington, e quindi al Massachusetts Institute of Technology dove ottenne il dottorato con una tesi sui campi gravitazionali all'interno della teoria della relativit\u00e0 generale, \"The gravitational field in a fluid sphere of uniform invariant density according to the theory of relativity\". Ritorn\u00f2 in Belgio nel 1925, dove fu nominato professore ordinario all'Universit\u00e0 di Lovanio e insegn\u00f2 fino al 1964.\nRicerche.\nNel 1927, indipendentemente dal lavoro di Fridman, Georges Lema\u00eetre ipotizz\u00f2 che l'universo fosse in espansione, basandosi sulle misure di redshift di Vesto Slipher e di Edwin Hubble e su una delle soluzioni dell'equazione di Einstein. Fu il primo a formulare la legge della proporzionalit\u00e0 fra distanza e velocit\u00e0 di recessione degli oggetti astronomici. Questa legge, apparsa in un suo articolo pubblicato del 1927 in lingua francese ma non ricompresa nella versione inglese dell'articolo redatta da Arthur Eddington, sar\u00e0 riscoperta empiricamente da Hubble qualche anno dopo.\nNel 1930 infatti Eddington aveva pubblicato nei \"Monthly Notices of the Royal Astronomical Society\" un lungo e approfondito commento all'articolo di Lema\u00eetre del 1927 in cui definiva come \"una brillante soluzione\" ai problemi cosmologici la proposta del belga. Il lavoro originale fu pubblicato in inglese in versione ridotta nel 1931 con la successiva risposta di Lema\u00eetre ai commenti di Eddington.\nLema\u00eetre fu quindi invitato a Londra ad un convegno della British Association for the Advancement of Science sulla relazione tra universo fisico e spiritualit\u00e0. Fu l\u00ec che egli propose che l'universo si fosse espanso da un unico quanto di energia, che chiam\u00f2 \"atomo primigenio\"; ne trasse poi un articolo pubblicato su \"Nature\". Lema\u00eetre stesso descrisse la propria teoria del quanto cosmico iniziale come \"l'uovo cosmico che esplodeva al momento della creazione\"; una terminologia che alludeva simpaticamente alle intuizioni cosmogoniche di moltissimi popoli primitivi.\nStim\u00f2 l'et\u00e0 dell'universo tra 10 e 20 miliardi di anni, ben in accordo con le stime attuali. Einstein rifiut\u00f2 la teoria di Lema\u00eetre, perch\u00e9 considerava l'universo immutabile. Qualche anno dopo Einstein disse che fu uno degli errori pi\u00f9 grandi della sua vita.\nLa teoria di Lema\u00eetre fu chiamata \"teoria del Big Bang\" da Fred Hoyle il 28 marzo 1949, durante una trasmissione radiofonica della BBC. Negli ultimi anni si interess\u00f2 a fondo di calcolatori elettronici e di informatica. Poco prima della sua morte, avvenuta nel 1966, seppe che era stata individuata la radiazione cosmica di fondo, che provava praticamente la sua teoria. Prima di morire pronunci\u00f2 una delle sue pi\u00f9 celebri frasi: \u00abL'espansione dell'universo \u00e8 provata soprattutto dalla costante espansione delle capacit\u00e0 umane\u00bb.\nRiconoscimenti e intitolazioni.\nNel 2018 l'Unione Astronomica Internazionale ha stabilito, dopo due votazioni tra i suoi membri, di raccomandare che il nome della legge di Hubble sia reintitolata comprendendo anche il nome del fisico belga nella forma \"Legge di Hubble-Lema\u00eetre\". La decisione \u00e8 stata presa come riconoscimento del fondamentale contributo di Lema\u00eetre alla legge che mette in relazione di proporzionalit\u00e0 la velocit\u00e0 di recessione delle galassie e la loro distanza, da lui per primo formulata teoricamente nel 1927.\nLema\u00eetre ricevette numerosi riconoscimenti in patria:\nAll'estero:\nA lui sono stati dedicati:"}
{"id": "205575", "revid": "235890", "url": "https://it.wikipedia.org/wiki?curid=205575", "title": "Insieme di misura nulla", "text": ""}
{"id": "205576", "revid": "1225", "url": "https://it.wikipedia.org/wiki?curid=205576", "title": "Albugnano Superiore", "text": ""}
{"id": "205577", "revid": "110157", "url": "https://it.wikipedia.org/wiki?curid=205577", "title": "93 Minerva", "text": "93 Minerva \u00e8 un grande asteroide della Fascia principale. \u00c8 probabilmente un asteroide di tipo C, ci\u00f2 significa che ha una superficie scura e una composizione carboniosa primitiva.\nMinerva fu scoperto il 24 agosto 1867 da James Craig Watson dal Detroit Observatory dell'universit\u00e0 del Michigan (USA) ad Ann Arbor; fu battezzato cos\u00ec in onore di Minerva, dea della saggezza nella mitologia romana, l'equivalente della dea greca Atena.\nIl 22 novembre 1982 \u00e8 stata osservata in Francia, Spagna e Stati Uniti un'occultazione stellare di Minerva.\nMinerva ha una forma insolitamente quasi sferica, \u00e8 stato possibile determinarne la dimensione analizzando con i Telescopi Keck l'occultazione stellare avvenuta nel 2010 e confrontando i dati del telescopio spaziale IRAS ottenuti nel 1983; \u00e8 stato cos\u00ec stimato un diametro dell'asteroide intorno ai 156 km..\nMinerva ha inoltre due lune che orbitanti a 650 km e 380 km di distanza, rispettivamente con periodi di 58 ore e 27 ore. Entrambe si trovano vicino all'equatore e hanno orbite quasi perfettamente circolari. Le lune hanno una dimensione misurata di circa 5 km e sono state denominate \"Aegis\" e \"Gorgoneion\", due elementi dell'armatura di Minerva.\nPer lungo tempo si \u00e8 ritenuto Minerva il prototipo di un'omonima famiglia di asteroidi; tale raggruppamento \u00e8 oggi in disuso, poich\u00e9 Minerva, avendo per coincidenza parametri orbitali simili, mancava di correlazione fisica con gli altri membri della famiglia. La maggior parte di questo gruppo di asteroidi va ora sotto la denominazione di famiglia Gefion, dal nome dell'asteroide dal numero di identificazione pi\u00f9 basso appartenente alla famiglia, 1272 Gefion.\nMinerva appare come un tipo primitivo di asteroide, conosciuto come condrite carbonacea con una densit\u00e0 pi\u00f9 alta di altri asteroidi carbonacei che sono per lo pi\u00f9 aggregati di detriti molto porosi."}
{"id": "205588", "revid": "287204", "url": "https://it.wikipedia.org/wiki?curid=205588", "title": "Georges Lemaitre", "text": ""}
{"id": "205589", "revid": "263988", "url": "https://it.wikipedia.org/wiki?curid=205589", "title": "Falerii", "text": "Falerii \u00e8 un'antica citt\u00e0 falisca nell'Etruria meridionale e centro principale dell'enclave falisco-capenate; nota come Falerii Veteres in seguito alla sua distruzione a opera dei romani, viene ricostruita dagli stessi Romani, in un altro sito noto come Falerii Novi, corrispondente all'attuale Civita Castellana.\nStoria.\nFalerii o Falerii Veteres era una citt\u00e0 dell'enclave falisco-capenate, situata a circa due km a occidente dell'antico tracciato della via Flaminia, ca. 50\u00a0km a nord di Roma.\nSecondo una leggenda, era stata fondata da coloni provenienti da Argo e l'asserzione di Strabone che la popolazione, i Falisci, fossero di origine diversa dagli Etruschi \u00e8 dimostrata dalla lingua delle iscrizioni trovate qui.\nSecondo lo storico Dionigi di Alicarnasso essa fu fondata dai Siculi, a cui successivamente fu strappata dai Pelasgi, che vi si insediarono.\nCi\u00f2 nonostante \u00e8 probabile che Falerii, trovandosi per secoli sotto l'influenza etrusca, sia entrata a far parte in epoca tarda della lega etrusca, quando le prime locumonie dell'Etruria meridionale caddero contro Roma. Le guerre fra Romani e Falisci sembrano essere state frequenti. A una delle prime appartiene la leggenda del maestro di scuola che voleva consegnare i suoi ragazzi a Camillo; ma questi rifiut\u00f2 la sua offerta e subito dopo gli abitanti della citt\u00e0 si arresero. Alla fine della prima guerra punica, i Falisci si sollevarono, ma la citt\u00e0 fu subito riconquistata (241 a.C.) e perse met\u00e0 del proprio territorio.\nCi furono due guerre e Roma ebbe la meglio in entrambe. A seguito dell'ultima guerra, Falerii fu distrutta, ricostruita in pianura e battezzata Falerii Novi.\nDopo questi eventi Falerii appare raramente nella storia. Divenne una colonia (\"Junonia Faliscorum\") forse sotto Augusto. Ci furono vescovi di Falerii fino al 1033, quando cominci\u00f2 la desertificazione del posto a favore del sito attuale e l'ultima menzione data al 1064 d.C.\nLocalizzazione.\nGiovanni Zonara (viii. 18), uno studioso bizantino del XII secolo afferma che la citt\u00e0 antica, costruita su una collina ripida, fosse stata distrutta e un'altra costruita su un luogo pi\u00f9 accessibile in pianura. La descrizione dei due luoghi concorda bene con la teoria diffusa che la citt\u00e0 originale occupasse il sito dell'attuale \"\"Civita Castellana\" e che le rovine di \"Falerii Novi\" siano quelle della citt\u00e0 romana che era stata cos\u00ec trasferita di ca. 5 km a nord-ovest.\nIl sito originale di Falerii \u00e8 un \"plateau\", di circa 1100 metri per 400, non pi\u00f9 elevato del territorio circostante (ca. 140 metri) ma separato da esso da gole profonde pi\u00f9 di 60 m e collegato solo dal lato occidentale, che era fortemente fortificato con un terrapieno ed un fossato; il resto della citt\u00e0 era difeso da pareti costruite con blocchi rettangolari di tufo, di cui ancora esistono dei resti. I resti di un tempio sono stati trovati allo Scasato, il punto pi\u00f9 alto della citt\u00e0 antica, nel 1888; altri ne sono stati trovati in altri scavi.\nL'attribuzione di uno di questi a Giunone \u00e8 incerta. Queste costruzioni erano di legno, con fini decorazioni di terracotta colorata. La presenza di un tempio dedicato a Giunone, di epoca molto antica, \u00e8 comunque attestata da fonti documentali di epoca romana.\nNumerose tombe tagliate nella roccia sono visibili da tutti i lati della citt\u00e0 e vi sono state fatte scoperte importanti; molti oggetti provenienti sia dai templi che dalle tombe sono nel Museo di Villa Giulia a Roma. Ritrovamenti simili inoltre sono stati fatti a Calcata, una decina di km a sud ed a Corchiano, una decina di chilometri a nord-ovest.\nLa via Flaminia non attraversava Falerii Veteres ed aveva due stazioni di posta nelle vicinanze, una ad Aquaviva, a circa 5\u00a0km a sud est ed una a Aequum Faliscum, ca. 6\u00a0km a nord-nord-est; il secondo \u00e8 molto probabilmente lo stesso sito Etrusco che G. Dennis (\"Cities and Cemeteries of Etruria\") identificava con Fescennium.\nSito archeologico.\nFalerii Novi \u00e8 una citt\u00e0 romana, situata sull'attuale territorio comunale di Fabrica di Roma a circa met\u00e0 strada tra Fabrica di Roma e Civita Castellana.\nIl sito archeologico della citt\u00e0 etrusco-falisca dipende ora dalla Soprintendenza per i Beni Archeologici per l'Etruria meridionale. \u00c8 su una strada che forse potrebbe essere la via Annia (cfr. H Nissen, \"Italische Landeskunde\", ii. 361), una deviazione della via Cassia; questa strada si avvicina da sud venendo da Nepet (ora Nepi), mentre il suo proseguimento a nord certamente prende il nome di via Amerina, la via che conduceva ad Amelia.\nIl circuito della citt\u00e0 era di 2108 metri, la sua forma \u00e8 approssimativamente triangolare e le mura sono un esemplare notevolmente fine e ben conservato di architettura militare romana. C'erano circa 80 torrette, di cui circa 50 sono ancora conservate. Inoltre due delle porte, che erano otto, sono notevoli.\nDelle costruzioni all'interno delle mura appena qualche cosa \u00e8 conservato sopra terra, comunque il foro ed il teatro (come anche fuori delle mura l'anfiteatro e l'arena che misurava 55 per 33 metri) sono stati del tutto scavati nel XIX secolo.\nL'unica struttura che oggi si leva in piedi \u00e8 la chiesa abbaziale cistercense di Santa Maria di Falleri, costruita alla fine del XII secolo per iniziativa di monaci provenienti dalla Savoia. Al portale lavorarono anche alcuni marmorari \"cosmati\" che probabilmente si ispirarono ad antichi monumenti gi\u00e0 in zona. \nIndagini con georadar eseguite nel 2020 da una equipe britannica hanno rivelato con precisione i luoghi e i contorni di moltissimi edifici e monumenti, oltre che della citt\u00e0 stessa. "}
{"id": "205590", "revid": "1602064", "url": "https://it.wikipedia.org/wiki?curid=205590", "title": "Divisione Calcio a 5", "text": "La Divisione Calcio a 5 \u00e8 l'organo della Federazione Italiana Gioco Calcio che gestisce l'attivit\u00e0 del calcio a 5 in Italia.\nStoria.\nL'idea di una federazione del gioco nacque nel 1978 in occasione della Federcalcetto, ma sino al 1983 per via di una suddivisione interna vi furono due campionati. Il primo campionato di calcio a 5 della FIGC si tenne l'anno successivo, grazie al suo affiliato il Comitato Nazionale Calcetto, era divisa in due fasi: la prima a gironi e la seconda ad eliminazione. Il primo vincitore fu la Roma Barilla.\nIl 5 novembre del 1989 l'assemblea nazionale delle societ\u00e0 di calcio a 5 deleg\u00f2 la gestione del calcio a 5 alla Lega Nazionale Dilettanti tramite l'organismo della Divisione Calcio a 5, il cui primo presidente fu Antonio Sbardella.\nL'attuale presidente \u00e8 Luca Bergamini, eletto l'11 gennaio 2021, dopo aver sconfitto il candidato Antonio Dario."}
