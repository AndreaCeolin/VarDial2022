{"id": "211613", "revid": "599013", "url": "https://it.wikipedia.org/wiki?curid=211613", "title": "Richard Heidrich", "text": "Biografia.\nCon lo scoppio della prima guerra mondiale si arruol\u00f2 nell'esercito come volontario e prest\u00f2 servizio nel'arma di fanteria, nel 102\u00ba reggimento, per poi raggiungere il fronte occidentale con il 182\u00b0.\nAl termine del conflitto fece parte di un \"Freikorps\" (Corpo volontari) operante in Lituania. Poi fu destinato al 10\u00ba reggimento di fanteria e inviato alla Scuola di guerra nel 1925. Dopo aver fatto parte del 2\u00ba Gruppo d'artiglieria di marina, torn\u00f2 al 10\u00ba reggimento di fanteria, dove per molti anni ebbe incarico alla scuola sottufficiali. Insegn\u00f2 a Potsdam fino al '37, direttamente alle dipendenze di Rommel. Entrato nello Reichswehr, nel 1936 si un\u00ec alla prima compagnia di paracadutisti e prese il suo brevetto effettuando i sei lanci richiesti. Nel gennaio del 1939, promosso al grado di \"Major\" (maggiore), venne assegnato alla 7. Luftlandeddivison ma poi torn\u00f2 all'esercito, dove cre\u00f2 il 514\u00ba reggimento di fanteria e allo scoppio della seconda guerra mondiale, con questo and\u00f2 in Francia nel 1940.\nNel 1940 prese parte alla campagna in occidente, e promosso \"Oberst\" (colonnello), divenne comandante del 3. Fallschirmj\u00e4ger Regiment (3. Reggimento paracadutisti): con tale unit\u00e0 prese parte alla Battaglia di Creta, e per l'audacia dimostrata durante tale operazione venne decorato, il 14 giugno 1941, con la Croce di Cavaliere della Croce di Ferro. In seguito, prese parte alle operazioni sul Fronte Orientale, in particolar modo all'assedio di Leningrado.\nPromosso al grado di \"Generalmajor\", il 1\u00ba maggio 1943 assunse il comando della 1. Fallschirmj\u00e4ger Division, i famosi diavoli verdi, con cui prese parte alla Campagna d'Italia: promosso al grado di \"Generalleutnant\" per il suo ruolo nella battaglia di Monte Cassino, venne decorato, il 5 febbraio 1944, con le Foglie di Quercia, e il 25 marzo, con le Spade della Croce di Cavaliere.\nIl 1\u00ba novembre 1944 Heidrich assunse il comando del 1. Fallschirm Korps, operante sempre in Italia, al cui comando si arrese il 2 maggio 1945.\nProcessato con l'accusa di crimini di guerra, fu rilasciato nell'estate del 1947. \nColpito da una grave malattia, venne ricoverato all'ospedale di Amburgo-Bergedorf dove mor\u00ec il 22 dicembre 1947."}
{"id": "211636", "revid": "125869758", "url": "https://it.wikipedia.org/wiki?curid=211636", "title": "Carlo, principe del Galles", "text": " \u00c8 erede al trono britannico dal 6 febbraio 1952 e questo fa di lui il pi\u00f9 longevo erede al trono della storia delle isole britanniche, avendo superato re Edoardo VII che fu erede al trono della regina Vittoria dal 1841 al 1901; qualora accedesse al trono, sarebbe il sovrano del Regno Unito pi\u00f9 anziano al momento dell'insediamento, in quanto, il 20 settembre 2013, ha superato re Guglielmo IV, salito al trono all'et\u00e0 di 64 anni, 10 mesi e 5 giorni.\nDetiene il titolo di principe del Galles dal 1958, e il suo titolo completo \u00e8 \"Sua Altezza Reale il Principe del Galles\", eccetto in Scozia dove \u00e8 detto \"Sua Altezza Reale il principe Carlo, duca di Rothesay\". Il titolo di \"duca di Cornovaglia\" \u00e8 spesso utilizzato dal principe nelle relazioni con la Cornovaglia.\nRicopre il grado militare di viceammiraglio della Marina Reale Britannica. Inoltre il 16 giugno 2012 la Regina gli ha conferito i pi\u00f9 elevati titoli onorifici delle Forze armate britanniche: quello di Ammiraglio della Flotta per la Marina, quello di Maresciallo di Campo per l'Esercito e quello di Maresciallo dell'Aria per la Royal Air Force.\nCarlo \u00e8 l'erede al trono di quindici stati sovrani: i reami del Commonwealth (il Regno Unito e quattordici ex membri dell'Impero britannico). La successione alla madre con il titolo di \"Capo del Commonwealth\" non sar\u00e0 comunque automatica. Al momento della salita al trono, Carlo sar\u00e0 il primo monarca britannico a discendere dalla regina Vittoria attraverso due linee di successione: da parte di madre, attraverso Edoardo VII, Giorgio V e Giorgio VI, e inoltre da parte di padre attraverso la nonna, la principessa Alice di Battenberg, bisnipote della regina Vittoria.\nCarlo ha anche una fitta agenda di doveri reali, e inoltre sta assumendo sempre pi\u00f9 impegni in luogo dell'anziana madre. Il principe \u00e8 anche noto per i matrimoni con Diana Spencer (1981) - dalla quale divorzi\u00f2 nel 1996 - e con Camilla Shand (2005).\nBiografia.\nInfanzia e primi anni.\nCarlo \u00e8 nato a Buckingham Palace il 14 novembre 1948 alle ore 09:11, figlio primogenito della regina Elisabetta II e del principe Filippo, duca di Edimburgo (1921-2021), nonch\u00e9 primo nipote del re Giorgio VI e della regina consorte Elizabeth Bowes-Lyon. Il principe ricevette il battesimo nella Sala della Musica del Palazzo Reale il 15 dicembre 1948, con acqua proveniente dal fiume Giordano, dall'arcivescovo di Canterbury Geoffrey Fisher; suoi padrini furono il re Giorgio VI (nonno materno), re Haakon VII di Norvegia (suo cugino, per il quale presenzi\u00f2 Alexander Cambridge, I conte di Athlone), la regina Mary (sua bisnonna materna), la principessa Margaret, contessa di Snowdon (sua zia materna), il principe Giorgio di Grecia (suo prozio paterno, per il quale presenzi\u00f2 il duca di Edimburgo), la duchessa di Gloucester (sua prozia materna), la principessa Vittoria d'Assia-Darmstadt (sua bisnonna paterna), Lady Brabourne (sua cugina) e David Bowes-Lyon (suo prozio materno). In quanto figlio di una delle figlie del sovrano, Carlo non avrebbe dovuto ereditare i titoli di un principe britannico, n\u00e9 lo stile di \"Sua Altezza Reale\", ma avrebbe dovuto ottenere solo il titolo secondario del padre, quello di Conte di Merioneth, come titolo di cortesia. A ogni modo, il 22 ottobre 1948 re Giorgio VI predispose una lettera patente in cui garantiva lo status di \"altezza reale\" dalla nascita a tutti i figli nati dalla principessa Elisabetta e dal duca di Edimburgo.\nCarlo divenne erede al trono britannico all'et\u00e0 di tre anni, con l'ascesa al trono di sua madre col nome di Elisabetta II. In quanto primogenito della sovrana, automaticamente ottenne i titoli di Duca di Cornovaglia, Duca di Rothesay, Conte di Carrick, Barone di Renfrew, Signore delle Isole e Principe e Gran Steward di Scozia, oltre a essere riconosciuto quale principe del Regno Unito. Carlo presenzi\u00f2 all'incoronazione di sua madre all'abbazia di Westminster il 2 giugno 1953, sedendo tra la nonna e la zia. Come era usanza tra i reali dell'epoca, egli ebbe una governante nella persona di Catherine Peebles, che si occup\u00f2 di lui dai cinque agli otto anni. Buckingham Palace annunci\u00f2 nel 1955 che Carlo avrebbe frequentato la scuola pubblica, anzich\u00e9 servirsi di un tutore privato, una novit\u00e0 assoluta per un erede al trono.\nGiovinezza.\nIstruzione.\nCarlo dapprima frequent\u00f2 la Hill House School a West London, dove non ricevette alcun trattamento preferenziale su richiesta esplicita della regina, ed ebbe come insegnante Stuart Townend, il quale aveva anche il compito di stilare periodicamente rapporti alla regina sull'educazione del piccolo principe. Fu sempre Townend a convincere la regina a iscrivere il figlio a un'associazione di football per consentirgli di praticare sport. Il principe quindi frequent\u00f2 due scuole patrocinate da suo padre, la Cheam Preparatory School nel Berkshire, in Inghilterra, e successivamente Gordonstoun nel nord-est della Scozia. Nel 1966 trascorse anche diverso tempo al campus di Timbertop presso la Geelong Grammar School a Geelong, in Australia, periodo durante il quale colse l'occasione per visitare la Papua Nuova Guinea durante una gita scolastica col suo insegnante di storia, Michael Collins Persse. Al suo ritorno a Gordonstoun, Carlo emul\u00f2 il padre, riuscendo a divenire capoclasse. Lasci\u00f2 la scuola nel 1967 con due A Level in Storia e Francese ai gradi B e C rispettivamente.\nLa tradizione venne nuovamente spezzata quando Carlo procedette a frequentare il liceo e poi l'universit\u00e0, anzich\u00e9 aderire direttamente alle forze armate britanniche. Nell'ottobre del 1967 il principe venne ammesso al Trinity College di Cambridge, dove studi\u00f2 antropologia, archeologia e storia. Durante il secondo anno accademico, Carlo frequent\u00f2 lo University College del Galles ad Aberystwyth, studiando, per un certo periodo, storia e lingua gallese. Si laure\u00f2 quindi a Cambridge, col grado di 2:2, Bachelor of Arts il 23 giugno 1970, primo erede al trono a conseguire una laurea. Il 2 agosto 1975 ottenne anche il titolo di Master of Arts, sempre a Cambridge.\nIncoronazione a Principe del Galles.\nCarlo venne nominato Principe del Galles e Conte di Chester il 26 luglio 1958, anche se la sua investitura non ebbe luogo sino al 1\u00ba luglio 1969, quando venne incoronato da sua madre in una cerimonia trasmessa anche in televisione, dove tenne un discorso in inglese e in gallese. L'anno successivo ottenne un seggio alla Camera dei lord, e per il decennio successivo fu il primo membro della famiglia reale dall'epoca di re Giorgio I a presenziare alle riunioni del British Cabinet, invitato dal primo ministro James Callaghan, cogliendo l'occasione di vedere personalmente come il governo inglese operasse. Carlo incominci\u00f2 inoltre a occupare incarichi pubblici, fondando il Prince Trust nel 1976, e viaggiando negli Stati Uniti nel 1980.\nA met\u00e0 degli anni settanta, il principe espresse il desiderio di prestare servizio come Governatore Generale dell'Australia; il comandante Michael Parker disse a tal proposito: \"L'idea di nominare un membro della monarchia a quel posto di gestione venne perch\u00e9 un futuro re potesse incominciare a prendere confidenza con gli affari di governo.\" A ogni modo, a causa di una combinazione di sentimenti nazionalisti australiani e delle dimissioni del governatore generale nel 1975, la proposta di Carlo non venne accolta. Carlo accett\u00f2 la decisione dei ministri australiani, anche se molto dispiaciuto; in un'intervista sull'argomento disse: \"Come ci si sente quando ti sei preparato per fare qualcosa e ti viene detto che non puoi farla?\"\nFormazione militare e carriera.\nSeguendo la tradizione di famiglia, Carlo prest\u00f2 servizio nella marina e nell'aviazione inglese. Dopo aver ricevuto su sua richiesta una prima formazione presso la Royal Air Force durante il suo secondo anno a Cambridge, l'8 marzo 1971 cominci\u00f2 a frequentare il Royal Air Force College di Cranwell per ottenere il brevetto di pilota di jet. A seguito dell'ottenimento del brevetto nel settembre di quell'anno, intraprese la carriera navale, frequentando un corso di sei mesi presso il Royal Naval College di Dartmouth e quindi prestando servizio sul cacciatorpediniere HMS Norfolk (1971\u20131972) e sulla fregata HMS Minerva (1972\u20131973), oltre che sulla HMS Jupiter (1974). Ottenne anche la qualifica di pilota d'elicottero al RNAS Yeovilton nel 1974, prima di entrare nell'850\u00ba squadrone aeronavale, operando sulla HMS Hermes. Il 9 febbraio 1976 prese il comando del dragamine costiero HMS Bronington per gli ultimi dieci mesi di servizio attivo in marina. Impar\u00f2 a volare su un Chipmunk, passando poi al BAC Jet Provost e infine al Beagle Basset.\nPrime storie d'amore.\nNella sua giovent\u00f9, Carlo ebbe relazioni con diverse donne. Il suo prozio Lord Mountbatten, che era anche suo tutore, lo aveva consigliato: \"In un caso come il tuo, un uomo deve dare sfogo ai propri istinti e avere pi\u00f9 relazioni che pu\u00f2 prima di mettere la testa a posto, ma per moglie deve scegliere una donna attraente, di buon carattere prima che possa incontrare qualcun altro di cui innamorarsi... \u00c8 motivo di disturbo per le donne avere esperienze che le portino a rimanere su un piedistallo dopo il matrimonio\".\nTra le amiche di Carlo erano incluse Georgiana Russell (figlia dell'ambasciatore britannico in Spagna), lady Jane Wellesley, Davina Sheffield, Fiona Watson (una modella), l'attrice Susan George, lady Sara Spencer, la principessa Maria Astrid del Lussemburgo, la baronessa Tryon, Janet Jenkins, Jane Ward e Camilla Shand, che poi diverr\u00e0 la sua seconda moglie e duchessa di Cornovaglia.\nStoria d'amore con Amanda Knatchbull.\nAll'inizio del 1974, Mountbatten cominci\u00f2 a intrattenere una fitta corrispondenza con Carlo circa un suo potenziale matrimonio con Amanda Knatchbull, nipote del Mountbatten stesso. Carlo scrisse alla madre di Amanda, Lady Brabourne (che era anche sua madrina), esprimendo interesse verso la figlia, lettera alla quale la madre rispose in maniera positiva, suggerendo per\u00f2 che fare la corte a una ragazza di appena 16 anni poteva apparire prematuro.\nQuattro anni pi\u00f9 tardi, Lord Mountbatten propose ad Amanda di seguirlo per accompagnare Carlo in un tour in India nel 1980, anche se sia il duca Filippo sia il padre di Amanda obiettarono a questa proposta; Filippo temeva nello specifico che il principe del Galles avrebbe finito per essere eclissato dal famoso zio (che aveva prestato servizio in India come ultimo vicer\u00e9 britannico e primo governatore generale), mentre Lord Brabourne temeva che una visita dei due giovani insieme avrebbe concentrato l'attenzione dei media sui due cugini prima che la loro posizione come coppia venisse formalizzata. Per\u00f2, nell'agosto del 1979, prima che Carlo potesse partire per l'India, Mountbatten venne ucciso da alcuni terroristi dell'IRA. Quando Carlo torn\u00f2, propose ad Amanda di fidanzarsi. Ma oltre a suo nonno, Amanda aveva perso nel tragico attentato anche la nonna materna e il fratello minore Nicholas ed era contraria ad avvicinarsi alla famiglia reale. Nel giugno del 1980 Carlo lasci\u00f2 ufficialmente Chevening House, luogo che sin dal 1974 aveva predisposto quale sua futura residenza. La casa venne venduta a James Stanhope, VII conte Stanhope, zio di Amanda, che era senza eredi, nella speranza che Carlo potesse comunque occuparla un giorno.\nPrimo matrimonio.\nCarlo incontr\u00f2 per la prima volta Lady Diana Spencer nel 1977, quando lui aveva 29 anni e lei 16, mentre si trovava in visita ad Althorp presso la sua amica Sarah, sorella maggiore di Diana, e non la prese in considerazione per una storia d'amore sino all'estate del 1980, quando i due trascorsero una vacanza al castello di Balmoral e poi a Sandringham House.\nIl cugino di Carlo, Norton Knatchbull (fratello maggiore di Amanda), si espresse subito negativamente su Diana, vedendola troppo evanescente per ricoprire una posizione cos\u00ec di rilievo. Nel frattempo la stampa aveva incominciato a seguire la coppia da vicino e, quando il principe Filippo disse a Carlo che la sua reputazione ne sarebbe uscita danneggiata se non si fosse deciso a sposarsi presto, Carlo si ricord\u00f2 delle parole del prozio. Diana sembrava definitivamente la principessa modello e la coppia decise di sposarsi.\nFidanzamento e matrimonio con Diana.\nIl principe Carlo propose a Diana di sposarlo nel febbraio del 1981 e la coppia celebr\u00f2 il proprio matrimonio nella cattedrale di San Paolo il 29 luglio di quell'anno. La coppia si stabil\u00ec a Kensington Palace e a Highgrove House, presso Tetbury, ed ebbe due figli: William (n. 21 giugno 1982) e Henry, conosciuto come \"Harry\" (n. 15 settembre 1984).\nCarlo volle essere presente alla nascita dei suoi bambini e fu il primo membro della famiglia reale a farlo. Anche sulla nascita dei bambini vennero fatte delle illazioni: si disse infatti che il principe Harry non fosse figlio di Carlo, ma di James Lifford Hewitt, col quale Diana aveva avuto una relazione; questo si basava sulla somiglianza fisica tra Hewitt e Harry, ma nel 2002 \u00e8 stato reso noto che Harry nacque prima della relazione della madre.\nSeparazione e divorzio.\nNel giro di cinque anni, la differenza d'et\u00e0 e l'incompatibilit\u00e0 della coppia vennero a galla, oltre alle preoccupazioni di Diana per la precedente relazione di Carlo con Camilla Shand, ora Parker Bowles, che continuava a farsi vedere in compagnia del marito, danneggiando il loro matrimonio. Le evidenti problematiche legate alle frequentazioni dell'uno e dell'altra portarono la stampa a cominciare a fare critiche sulla loro unione. Diana espose pubblicamente la storia d'amore di Carlo con Camilla nel libro di Andrew Morton \"Diana - La sua vera storia\", dove parl\u00f2 anche dei suoi disturbi alimentari e della depressione che la colp\u00ec dopo le nozze a causa dell'atteggiamento del marito.\nNel dicembre del 1992, il primo ministro John Major annunci\u00f2 al Parlamento la loro separazione formale. In quello stesso anno, la stampa britannica pubblic\u00f2 lo scandaloso testo di una conversazione privata tra Carlo e Camilla risalente al 1989.\nCarlo e Diana divorziarono ufficialmente il 28 agosto 1996; Diana perse quindi il titolo di Altezza Reale, ma mantenne quello di Principessa del Galles in quanto madre di un membro della linea di successione al trono, cosa mai avvenuta prima nella storia del Regno Unito. Quando Diana mor\u00ec nell'incidente automobilistico di Parigi del 31 agosto 1997, il principe del Galles si rec\u00f2 sul posto con la sorella di Diana, Lady Sarah, per riportare il suo corpo nel Regno Unito.\nSecondo matrimonio.\nL'ufficio stampa di Clarence House annunci\u00f2 il 10 febbraio 2005 che Carlo e Camilla si erano ufficialmente fidanzati; il principe chiese ufficialmente la mano di Camilla con un anello di fidanzamento appartenuto a sua nonna. Nel Privy Council del 2 marzo, la regina acconsent\u00ec al matrimonio (come richiesto dal Royal Marriages Act 1772). In Canada, a ogni modo, il Department of Justice annunci\u00f2 che nel caso del Privy Council del Canada non era richiesto alla regina di dare consenso al matrimonio, in quanto questo non avrebbe mutato la linea di successione per il Canada.\nCarlo fu il primo membro della famiglia reale inglese a contrarre matrimonio civile anzich\u00e9 religioso. Alcuni documenti di corte degli anni cinquanta e sessanta pubblicati dalla BBC portarono a far presumere che tale matrimonio fosse illegale, ma vennero rigettati da Clarence House e spiegati come ormai obsolete decisioni del Parlamento, che peraltro si espresse favorevolmente a questo matrimonio, non riportandovi vizi di forma; anche la regina diede al figlio la sua approvazione per il matrimonio.\nLa cerimonia doveva svolgersi nel castello di Windsor, con una successiva benedizione nella cappella di San Giorgio a Windsor, ma, data la natura strettamente civile, si svolse invece nella Windsor Guildhall (il locale municipio). Il 4 aprile era la data originariamente prevista per le celebrazioni, ma venne posticipata al 9 aprile 2005 per consentire al principe del Galles e ad altri dignitari invitati di prendere parte alle celebrazioni per il funerale di papa Giovanni Paolo II, in quei giorni scomparso. I genitori di Carlo non presero parte alla celebrazione del matrimonio e in particolare la regina fu riluttante a prendervi parte, in quanto capo supremo della Chiesa d'Inghilterra, anche se molti ovviamente vociferarono circa la mal sopportazione che Elisabetta II aveva nei confronti di Camilla. La regina e il duca di Edimburgo, a ogni modo, presenziarono alla benedizione della coppia al castello di Windsor poco dopo.\nUna curiosit\u00e0 tipica della benedizione del matrimonio di Carlo e Camilla da parte dell'arcivescovo di Canterbury fu l'inclusione dell\"'act of penitence\" del 1662 tratto dal Book of Common Prayer. Questo recitava:\"Noi siamo consapevoli e ci pentiamo dei nostri peccati e delle nostre debolezze che nel tempo abbiamo commesso attraverso le parole, i pensieri e i gesti, contro la Divina Maest\u00e0, provocando indignazione contro di noi\".\nInteressi sociali.\nFilantropia e opere caritatevoli.\nDalla fondazione del The Prince's Trust nel 1976, Carlo ha fondato pi\u00f9 di quindici organizzazioni caritatevoli di cui oggi \u00e8 presidente, oltre ad altre due di cui \u00e8 presidente onorario, il tutto riunito nel cosiddetto \"The Prince's Charities\", che egli stesso descrive come \"la pi\u00f9 grande impresa multi-causa nell'ambito caritatevole che ci sia nel Regno Unito, che ogni anno raccoglie pi\u00f9 di 100 milioni di sterline da devolvere in beneficenza... [e che \u00e8] attiva in tutte le aree nell'educazione dei giovani, nella nutrizione, nella costruzione e nella collaborazione con imprese internazionali a sostegno dei bisognosi.\"\nNel 2010, \"The Prince's Charities Canada\" venne fondata in una medesima veste di quella britannica. Carlo \u00e8 anche patrono di pi\u00f9 di 350 organizzazioni caritatevoli, in tutti i territori del Commonwealth; ad esempio egli ha utilizzato molti dei suoi tour ufficiali per portare avanti le cause delle proprie associazioni, oltre che per prendere coscienza sul campo di come esse lavorino.\nInteresse nell'ambito architettonico.\nIl principe del Galles ha pi\u00f9 volte messo in luce la sua visione dell'architettura e della pianificazione urbana in incontri pubblici del settore, ritenendo che \"una maggiore cura sulla progettazione e il rinnovo delle citt\u00e0 possa migliorare di molto la qualit\u00e0 di vita dei cittadini.\" La sua filosofia in campo di progettazione architettonica la espose il 30 maggio 1984 in un discorso in occasione del 150\u00ba anniversario della fondazione del Royal Institute of British Architects (RIBA), nel quale descrisse in maniera memorabile l'estensione della National Gallery di Londra come un \"mostruoso foruncolo sulla faccia di un caro amico\" deplorando \"quelle torri di vetri\" dell'architettura modernista. Egli disse: \"\u00c8 possibile e importante in termini umani rispettare le antiche costruzioni, le pianificazioni stradali e le piante tradizionali e allo stesso tempo avere le proprie preferenze sul colore di una facciata, sugli ornamenti o sulla scelta dei materiali da utilizzare\" richiedendo l'intervento della comunit\u00e0 nell'ambito delle scelte architettoniche sociali nei paesi.\nCarlo scrisse un libro e cre\u00f2 un documentario dal titolo \"A Vision of Britain\", fortemente critici dell'architettura modernista. Malgrado gli attacchi degli ambienti modernisti, il Principe continu\u00f2 a promuovere la sua visione, l'urbanistica tradizionale, la necessit\u00e0 di riportare le citt\u00e0 a misura d'uomo e il restauro degli edifici storici con l'integrazione adeguata di nuove strutture. A tal proposito due sue organizzazioni si preoccupano ancora oggi di portare avanti queste idee: il The Prince's Regeneration Trust e il The Prince's Foundation for the Built Environment. Il villaggio di Poundbury, ad esempio, \u00e8 stato creato \"ex novo\" su idea del principe Carlo con un progetto per opera di L\u00e9on Krier.\nCarlo inoltre ha promosso una campagna di recupero urbano anche in Canada dopo che nel 1996 egli stesso aveva denunciato la distruzione di molti centri urbani storici nell'area canadese. Egli offr\u00ec la propria assistenza al Department of Canadian Heritage nel creare un fondo come nel National Trust inglese, piano che dal 2007 ha ottenuto concreti finanziamenti da parte del governo canadese. Nel 1999, inoltre, il principe ha offerto di utilizzare il Prince of Wales Prize for Municipal Heritage Leadership, concesso dall'Heritage Canada Foundation alle amministrazioni comunali che hanno svolto importanti opere di recupero dei luoghi storici nei loro confini comunali. Carlo ha inoltre donato 25.000 sterline per la ricostruzione di parte delle citt\u00e0 dell'area a sud del Mississippi e di New Orleans dopo le distruzioni dell'Uragano Katrina nel 2005.\nNel 1997 il principe del Galles ha compiuto una serie di viaggi in Romania per denotare i danni fatti dal regime comunista durante la presidenza di Nicolae Ceau\u0219escu, in particolare per quanto riguarda i monasteri ortodossi e i villaggi sassoni in Transilvania, dove compr\u00f2 anche casa. Lo storico Tom Gallagher scrisse sul giornale rumeno \"Rom\u00e2nia Liber\u0103\" nel 2006 che a Carlo era stato offerto il trono rumeno dai monarchici del paese, un'offerta che per\u00f2 era stata rifiutata, ma Buckingham Palace neg\u00f2 questa notizia. Carlo divenne patrono anche di due organizzazioni rumene per il restauro e la conservazione, ovvero la Mihai Eminescu Trust e la International Network for Traditional Building, Architecture, and Urbanism. Carlo dimostr\u00f2 anche grande interesse per l'arte islamica e per l'architettura orientale, contribuendo alla costruzione dei giardini dell'Oxford Centre for Islamic Studies che combina oggi elementi architettonici tratti dallo stile medievale inglese e islamico.\nInteresse naturalistico.\nSin dagli anni ottanta, Carlo ha promosso altri interessi a favore dell'ambiente e della natura. Spostandosi alla sua residenza di Highgrove House, egli svilupp\u00f2 un interesse particolare nell'agricoltura biologica che culmin\u00f2 nel 1990 col lancio di una sua linea di prodotti biologici, la Duchy Originals, che oggi vende pi\u00f9 di 200 differenti tipologie di prodotti biologici, dal cibo alle piante da giardino, con un profitto registrato nel 2008 di 6 milioni di sterline annue che vengono devoluti alle opere caritatevoli del principe. Documentando il suo impegno in questo campo, Carlo \u00e8 stato coautore (con Charles Clover, editore del \"Daily Telegraph\") di \"Highgrove: An Experiment in Organic Gardening and Farming\", pubblicato nel 1993, e ha offerto il suo patronato per il Garden Organic. Su questa linea, il principe del Galles \u00e8 stato coinvolto nell'attivit\u00e0 di molte industrie agricole cogliendo l'occasione per realizzare molti incontri con gli agricoltori. Nel 2004 di sua volont\u00e0 ha fondato la Mutton Renaissance Campaign per assistere gli allevatori di pecore inglesi.\nNel dicembre del 2006 Clarence House ha annunciato l'intenzione del principe di ridurre le emissioni di gas da tutte le sue aree di produzione agricole. In quello stesso anno egli ricevette il 10\u00b0 annuale Global Environmental Citizen Award da parte dell'Harvard Medical School's Center for Health and the Global Environment, il cui direttore, Eric Chivian, cos\u00ec si espresse alla premiazione: \"Per decenni il principe del Galles \u00e8 stato un campione del mondo naturale... \u00c8 stato uno dei leader mondiali a portare sempre pi\u00f9 sforzi verso l'efficienza energetica e a ridurre lo scarico di sostanze tossiche sul terreno, nell'aria e negli oceani\".\nIn un discorso al Parlamento europeo del 14 febbraio 2008 egli peror\u00f2 la causa della guerra comune al cambiamento climatico con i leader dell'unione. Durante la standing ovation che segu\u00ec al suo intervento, Nigel Farage, leader dell'United Kingdom Independence Party (UKIP), fu l'unico membro del parlamento a rimanere seduto e descriver\u00e0 poi l'intervento di Carlo come \"inutile e pazzesco al massimo.\"\nIn un discorso al Low Carbon Prosperity Summit sempre al Parlamento europeo il 9 febbraio 2011, Carlo disse che gli scettici circa il cambiamento climatico stanno giocando \"a un rischioso gioco alla roulette\" con il futuro del pianeta incerto e un'opinione pubblica devastata. Egli si prodig\u00f2 anche molto a favore dei pescatori e della foresta amazzonica, oltre alla necessit\u00e0 di ridurre le emissioni di CO2 dal carbonfossile.\nNel 2011, Carlo ha ricevuto la RSPB Medal.\nInteresse nella medicina alternativa.\nCarlo \u00e8 anche un paladino controverso della medicina alternativa. Nel 2004, la Foundation for Integrated Health, da lui istituita nel 1993 al fine di \"incoraggiare una maggiore collaborazione fra operatori convenzionali e complementari, e facilitare lo sviluppo di una medicina integrata\", \u00e8 stata divisa al suo interno in un'area scientifica e una medica al fine di incoraggiare l'utilizzo e lo studio di erbe officinali e di altri trattamenti alternativi nel sistema medico nazionale britannico, e nel maggio del 2006, Carlo stesso ha tenuto un discorso all'Assemblea mondiale della sanit\u00e0 di Ginevra, ritenendo urgente sviluppare il tema dell'integrazione tra medicina convenzionale e alternativa e in particolare nell'omeopatia.\nNell'aprile del 2008, \"The Times\" pubblic\u00f2 una lettera di Edzard Ernst, professore di medicina complementare dell'Universit\u00e0 di Exter, il quale chiedeva alla fondazione del principe di ritrattare quanto dichiarato in due loro opuscoli di promozione della medicina alternativa, adducendo il fatto che \"la maggior parte delle terapie alternative si sono dimostrate senza effetti a livello clinico, e alcune addirittura dannose\". L'associazione rispose attraverso un proprio portavoce: \"Rigettiamo completamente le accuse della nostra linea di promozione della medicina alternativa e sulla pubblicazione di \"Complementary Healthcare: A Guide\" il quale mostra il vero beneficio di molte terapie omeopatiche. Al contrario, esso tratta le persone come adulti che possono prendersi le responsabilit\u00e0 e che hanno diritto ad avere informazioni non solo sulla medicina tradizionale... dopo di che essi possono decidere cosa sia meglio per loro. La fondazione non promuove terapie complementari.\" Quell'anno, Ernst pubblic\u00f2 un libro con Simon Singh, scherzosamente dedicato al principe Carlo dal titolo \"Trick or Treatment: Alternative Medicine on Trial\". L'ultimo capitolo si esprime in maniera profondamente critica nei confronti della passione per la medicina alternativa proposta dal principe Carlo.\nInteresse negli aiuti umanitari.\nI problemi di molte persone povere sono spesso state il centro degli sforzi umanitari del principe Carlo, in particolare verso i disoccupati, persone che hanno avuto problemi con la legge, persone in difficolt\u00e0 con la scuola o quant'altro. Il The Prince's Trust rappresenta la sua principale organizzazione in questo senso e il principe Carlo ha sovente occasione di lavorare con giovani offrendo impieghi e ricevendo anche supporti dall'esterno e tramite concerti di beneficenza. In Canada, Carlo ha preso parte coi due figli nel 1998 alla Giornata internazionale per l'eliminazione della discriminazione razziale, aiutando il lancio della Canadian Youth Business Foundation nel Saskatchewan nel 2001, visitando la citt\u00e0 di Regina.\nDopo aver trascorso diverso tempo nei Territori del Nord-Ovest nel 1975, Carlo incominci\u00f2 a interessarsi anche alle popolazioni aborigene del Canada, incontrando i diversi capi trib\u00f9 coi quali era solito ritirarsi anche in meditazione, facendosi ben volere presso molte comunit\u00e0 locali dalle quali ottenne nel 2001 il titolo di \"Pisimwa Kamiwohkitahpamikohk\", ovvero \"il sole lo guarda sul suo cammino\", nel corso della sua prima visita nella provincia del Saskatchewan. Egli fu uno dei primi leader mondiali a condannare le azioni di Nicolae Ceau\u0219escu supportando la FARA Foundation, degli orfanotrofi rumeni.\nCarlo ha preso parte alla conferenza del Gruppo Bilderberg nel 1986 per parlare specificatamente della crisi economica sudafricana.\nNel 2011 ha donato 2 milioni di sterline per il lancio del suo Pakistan Recovery Fund per risollevare le sorti del paese dopo la guerra.\nCredenze religiose e filosofiche.\nIl principe del Galles venne cresimato all'et\u00e0 di 16 anni dall'arcivescovo di Canterbury, Michael Ramsey, nella Pasqua del 1965 nella St George's Chapel di Windsor. Si ritiene religioso e con la regina e tutta la famiglia reale frequenta la messa anche durante il periodo estivo alla Crathie Kirk al Castello di Balmoral. Nel 2000 \u00e8 stato nominato Lord High Commissioner dell'Assemblea generale della Chiesa di Scozia.\nIl Principe del Galles si reca inoltre tutti gli anni (talvolta in segreto) sul Monte Athos per trascorrere del tempo nel locale monastero ortodosso, cos\u00ec come in Romania, dimostrando il suo interesse per il cristianesimo ortodosso.\nCarlo \u00e8 inoltre patrono dell'Oxford Centre for Islamic Studies dell'Universit\u00e0 di Oxford.\nSir Laurens van der Post divenuto amico di Carlo nel 1977, \u00e8 stato scherzosamente soprannominato \"il guru del principe Carlo\" al punto da divenire padrino anche del primo figlio di Carlo, il principe William. Da lui il principe del Galles ha sviluppato una propria filosofia, specialmente nella passione per le teorie asiatiche e mediorientale, per la cabala, e per i neoplatonici come Kathleen Raine, morta nel 2003.\nHobby e interessi personali.\nSport.\nDalla sua giovent\u00f9 fino al 1992 il principe Carlo \u00e8 stato un grande appassionato e giocatore di polo, rompendosi un braccio nel 1990 e divenendo per breve tempo incosciente dopo una caduta da cavallo nel 2001. \u00c8 tornato a giocare per partite di beneficenza nel 2005. Carlo prendeva parte anche frequentemente alla caccia alla volpe, prima che lo sport venisse abolito nel Regno Unito nel 2005. Sul finire degli anni '90 la crescente opposizione di organizzazioni come la League Against Cruel Sports prese di mira Carlo dopo che questi aveva portato anche il figlio alla tradizionale Beaufort Hunt del 1999, mentre il governo stava tentando di abolire la caccia coi cani. Il principe sin dalla giovent\u00f9 \u00e8 molto amante anche della pesca e in particolare di quella del salmone ed \u00e8 a tal proposito che ha largamente supportato gli sforzi di Orri Vigf\u00fasson per proteggere il salmone nord atlantico. Carlo ha pescato frequentemente lungo il fiume Dee nell'Aberdeenshire, in Scozia, oltre che a Vopnafj\u00f6r\u00f0ur, in Islanda.\nCarlo supporta inoltre il Burnley Football Club.\nArte.\nIl principe \u00e8 presidente o patrono di pi\u00f9 di 20 organizzazioni artistiche, tra cui il Royal College of Music, la Royal Opera, l'English Chamber Orchestra, la Philharmonia Orchestra and Chorus, la Welsh National Opera e la Purcell School. Il principe ha inoltre fondato la The Prince's Foundation for Children and The Arts nel 2002 per aiutare i bambini nell'inserimento del mondo della musica. Egli \u00e8 presidente della Royal Shakespeare Company (RSC) e regolarmente prende parte a degli spettacoli che si svolgono a Stratford-upon-Avon, supportando la compagnia a proprie spese.\nNel 2000 egli ha ravvivato l'antica tradizione di nominare un'arpista di corte, nominando appunto un musicista in questo senso per la corte del Galles.\nApprezzato acquarellista, Carlo ha esposto e venduto alcune delle sue opere e molti lavori sono stati anche su riviste.\nA Cambridge egli ha avuto occasione di studiare violoncello, e ha cantato anche con il Bach Choir in due occasioni. Nota \u00e8 anche la sua passione per la commedia, oltre che per l'illusionismo, divenendo anche membro del The Magic Circle. \u00c8 un noto fan del cantante canadese Leonard Cohen morto nel 2016.\nPubblicazioni.\nIl principe Carlo \u00e8 stato autore di diversi libri che riflettono i suoi interessi, contribuendo talvolta alla stesura degli stessi con altri scrittori. Tra i suoi lavori ricordiamo:\nDocumentari televisivi e presentazioni.\nOltre agli altri interessi, il principe Carlo ha scritto e presentato i seguenti film documentari:\nAltri sono stati i documentari narrati e presentati dal principe del Galles:\nIncarichi ufficiali.\nNel 2008 il \"Daily Telegraph\" ha dichiarato che Carlo \u00e8 \"il miglior lavoratore della famiglia reale.\" Egli in tutto ha ricoperto 560 incarichi ufficiali nel 2008, passati a 585 nel 2010, e pi\u00f9 di 600 nel 2011.\nCome principe del Galles, il principe Carlo svolge compiti di corte per conto di sua madre, nel ruolo di sovrano di alcuni paesi del Commonwealth. Normalmente egli presenzia in vece della regina a funerali di dignitari esteri e alle investiture di ordini cavallereschi. Egli ha partecipato al funerale di papa Giovanni Paolo II ove caus\u00f2 un incidente diplomatico stringendo la mano a Robert Mugabe, presidente dello Zimbabwe, il cui regime era sottoposto a sanzioni.\nSia Carlo sia la duchessa di Cornovaglia viaggiano sovente all'estero in rappresentanza del Regno Unito anche in missioni delicate come quella nella Repubblica d'Irlanda ove, grazie ai suoi sforzi a favore dell'intesa anglo-irlandese, ha ricevuto una calda accoglienza venendo additato come esempio moderato e rispettoso delle due differenti culture.\nIl suo servizio nelle Canadian Armed Forces gli permette di essere informato sull'attivit\u00e0 della truppa, e gli permette di visitare le truppe in Canada e a prendere parte alle occasioni cerimoniali anche in quello stato divenendo ad esempio dal 1981 patrono del Canadian Warplane Heritage Museum.\nIl 16 novembre 2011, il principe ha preso parte a una celebrazione speciale nell'Abbazia di Westminster come patrono della King James Bible Trust per celebrare il 400\u00ba anniversario dell'autorizzazione della Bibbia di re Giacomo alla presenza della regina, del duca di Edimburgo, oltre a centinaia di chierici e rappresentanti religiosi.\nIl principe Carlo fa dei viaggi regolarmente in Galles, trascorrendovi una settimana ogni estate e presenziando a importanti avvenimenti nazionali, come ad esempio l'apertura del Senedd.\nTitoli.\nIl titolo e trattamento completo di Carlo \u00e8 il seguente:\"Sua Altezza Reale Il Principe \"Charles Philip Arthur George\", Principe del Galles e Conte di Chester, Duca di Cornovaglia, Duca di Rothesay, Duca di Edimburgo, Conte di Carrick, Conte di Merioneth, Barone Greenwich, Barone di Renfrew, Signore delle Isole e Principe e Gran Intendente di Scozia, Cavaliere Compagno Reale del Nobilissimo Ordine della Giarrettiera, Cavaliere extranumero dell'Antichissimo e Nobilissimo Ordine del Cardo, Gran Mastro e Primo e Principale Cavaliere di Gran Croce dell'Onorabilissimo Ordine del Bagno, Membro dell'Ordine al Merito, Cavaliere dell'Ordine d'Australia, Compagno extranumero dell'Ordine di Servizio della Regina, Reale Capo Gran Compagno dell'Ordine di Logohu, Compagno extranumero dell'Ordine del Canada, Decorazione delle Forze Canadesi, Membro dell'Onorabilissimo Consiglio Privato di S.M., Membro del Consiglio Privato della Regina per il Canada, Personale Aiutante di Campo di S.M.\".\nSecondo fonti vicine al principe, egli, quando ascender\u00e0 al trono, non avrebbe intenzione di regnare con il nome di \"Carlo III\", preferendogli invece \"Giorgio VII\". In ambiente reale il nome Carlo \u00e8 considerato sfortunato: Carlo I Stuart fu l'unico sovrano britannico giustiziato, e suo figlio Carlo II visse in esilio. Il nome Giorgio \u00e8 invece un omaggio al nonno Giorgio VI, re che fu assai popolare nel paese. La questione del nome, comunque, non \u00e8 stata discussa ufficialmente.\nTitoli e nomine militari.\nIl principe del Galles detiene anche un gran numero di importanti titoli militari nelle forze armate britanniche da quando nel 1972 ricevette il titolo di Tenente della Royal Air Force. Dal 2009, il principe Carlo detiene il secondo grado pi\u00f9 alto in tutte e tre le branche delle Canadian Forces e, dal 16 giugno 2012, il grado pi\u00f9 alto in tutte e tre le branche delle forze armate britanniche.\nLa prima nomina onoraria di Carlo nell'esercito fu quello di Colonnello in capo del Royal Regiment of Wales nel 1969; da allora il principe ha ottenuto i titoli onorifici di Colonnello in capo, Colonnello, Commodoro dell'Aria onorario, Commodoro in capo dell'aria, Vice colonnello in capo, Colonnello onorario reale, Colonnello reale, Commodoro onorario di almeno 36 formazioni militari nel Commonwealth. Egli \u00e8 anche comandante dei Royal Gurkha Rifles, che \u00e8 l'unico reggimento straniero dell'esercito britannico."}
{"id": "211671", "revid": "125394182", "url": "https://it.wikipedia.org/wiki?curid=211671", "title": "Ranuccio Bianchi Bandinelli", "text": "Fu un importante rinnovatore degli studi di archeologia, in particolare per la storia dell'arte antica in Italia, in contatto con la cultura europea del suo tempo.\nBiografia.\nFormazione e vita familiare.\nNacque da una antica famiglia nobile senese, i Bianchi Bandinelli Paparoni, a cui apparteneva papa Alessandro III. Il padre, Mario (1848 - 1930), avvocato e proprietario terriero, fu per diversi anni sindaco di Siena (1906 - 1913). La madre, Margherita Ottilie von Korn (1878 - 1905), proveniva da una facoltosa famiglia tedesca della piccola nobilt\u00e0 di Rudelsdorf (oggi Dro\u0142towice, paese presso Syc\u00f3w in Bassa Slesia), vicino a Breslavia, e mor\u00ec prematuramente quando Ranuccio aveva cinque anni.\nRicevette la prima formazione in casa, sotto la guida della nonna materna, la viennese Rosa Arbesser, che tra il 1861 e il 1868 era stata istitutrice di Margherita di Savoia. Prosegu\u00ec quindi al liceo Piccolomini di Siena, e dal 1918 intraprese gli studi di archeologia presso l'Universit\u00e0 di Roma, dove si laure\u00f2 nel 1923. Si spos\u00f2 nel 1924 con Maria Garrone (1901-1977), dalla quale ebbe due figlie, Marta (nata nel 1924) e Sandra (nata nel 1928).\nFu inizialmente in dubbio se dedicarsi alla gestione delle propriet\u00e0 di famiglia, occupandosi solo privatamente degli studi archeologici; scelse poi di farne la propria professione. Dopo la morte del padre nel 1930, vendette nel 1934 la casa di famiglia (villa il Pavone), conservando la villa di Geggiano e continuando a occuparsi dei terreni di famiglia.\nLa carriera archeologica.\nDopo la laurea e la pubblicazione della tesi, riguardante la citt\u00e0 etrusca di Chiusi, nella collana \"Monumenti Antichi\" dei Lincei, fu chiamato a lavorare provvisoriamente presso il Museo archeologico di Firenze, occupandosi soprattutto di raccogliere e pubblicare i materiali della civilt\u00e0 etrusca. Al Congresso nazionale etrusco di Firenze del 1926, si fece promotore di un progetto di Carta archeologica del territorio, per la raccolta della documentazione sui resti antichi, a quell'epoca ancora largamente insufficiente.\nLo scopo che si proponeva era quello di arrivare alla definizione delle caratteristiche dell'arte etrusca e dei suoi rapporti con l'arte greca e romana. Tra il 1927 e il 1928 si occup\u00f2 degli scavi nella necropoli di Sovana. Nel 1929 ebbe l'incarico per l'insegnamento di archeologia presso l'Universit\u00e0 di Cagliari e l'anno successivo pass\u00f2 all'Universit\u00e0 di Pisa. Nel 1931 fu inviato per un insegnamento triennale di archeologia classica a Groninga nei Paesi Bassi, ed ebbe occasione di effettuare un viaggio in Grecia.\nNel 1933 torn\u00f2 quindi a Pisa con un incarico definitivo. Si occup\u00f2 in questo periodo di questioni relative all'arte romana e della sua rivalutazione rispetto all'arte greca, sulla base degli studi di Alois Riegl e di Franz Wickhoff. Nel 1935 fond\u00f2, insieme a Carlo Ludovico Ragghianti, la rivista \"La Critica d'Arte\", con cui si proponeva di affrontare tematiche fino a quel momento trascurate, riguardanti questioni storico-artistiche di carattere generale, sulla base dello storicismo idealista di Benedetto Croce. La rivista venne quindi soppressa nel 1943. Nel 1938 pass\u00f2 alla cattedra di archeologia a Firenze.\nNel 1940 fu invitato da Gerhart Rodenwaldt a tenere una conferenza a Berlino, nella quale, seguendo lo stesso Rodenwaldt, defin\u00ec l'arte romana come confluenza di una corrente colta intrisa di influssi ellenistici e di una corrente popolare, pi\u00f9 grossolana, partendo dai rilievi della Colonna di Traiano dove riteneva che queste due correnti si fossero fuse per opera di una personalit\u00e0 artistica eccezionale, a cui diede il nome di \"Maestro delle imprese di Traiano\". Nel 1943 usc\u00ec una raccolta di scritti intitolata \"Storicit\u00e0 dell'arte classica\", che ha lasciato un profondo segno e un rinnovamento negli studi sull'arte classica.\nIn quest'opera si rivendicava il ruolo dell'artigianato artistico come tessuto connettivo dal quale nascevano le grandi personalit\u00e0 artistiche. Questa idea, che costituiva un superamento dell'idealismo crociano, riprendeva tematiche dello studioso tedesco Bernhard Schweitzer. Dopo l'interruzione conseguente alle vicende belliche, riprese l'insegnamento all'Universit\u00e0 di Firenze nel 1944, ma l'anno successivo si trasfer\u00ec a Roma per assumere la carica di \"direttore generale delle antichit\u00e0 e belle arti\", che mantenne fino al 1947, occupandosi del restauro dei monumenti danneggiati dalla guerra e cercando di ottenere la nomina e l'attivazione del previsto Consiglio superiore delle belle arti, che avrebbe dovuto esprimersi sulle problematiche della ricostruzione.\nTent\u00f2 anche inutilmente di proporre una riforma delle Soprintendenze, separando nettamente le funzioni tecniche e amministrative da quelle scientifiche. Successivamente insegn\u00f2 a Cagliari e pot\u00e9 riprendere la cattedra a Firenze solo a partire dal 1949. Nel 1948 era stato nominato socio nazionale della risorta Accademia dei Lincei. Nel 1951 fu inoltre incaricato della redazione della parte antichistica dell\"'Enciclopedia Universale dell'Arte\". Negli anni cinquanta prese pi\u00f9 volte posizione contro i guasti causati al patrimonio monumentale e ambientale del paese dalla speculazione edilizia, e si espresse anche contro allestimenti e ricostruzioni che ricercavano, secondo la sua opinione, pi\u00f9 il favore del pubblico piuttosto che essere il frutto di un'ampia e approfondita riflessione.\nNel 1950 usc\u00ec la seconda edizione di \"Storicit\u00e0 dell'arte classica\", con una nuova introduzione, nella quale si manifestava il passaggio ad una concezione marxista dell'opera d'arte, intesa come prodotto della societ\u00e0 del suo tempo. Nel 1956 ottenne la cattedra a Roma e in quello stesso anno pubblic\u00f2 \"Organicit\u00e0 e astrazione\", nel quale inseriva il dibattito, allora vivissimo, sulla contrapposizione tra arte astratta e arte figurativa, nel contesto dell'arte greco-romana. In quest'opera si manifestava pi\u00f9 chiaramente l'influsso delle sue scelte politiche: la sua posizione ideologica era infatti contraria all'arte astratta, vista come prodotto di una deplorata tendenza all'irrazionale, pur cercando di mantenere una distanza tra giudizio \"politico\" e critica storico-artistica.\nNel 1959 (terzo convegno internazionale di studi classici a Londra) si oppose all'interpretazione policentrica dell'arte romana di Otto Brendel, che prevedeva stili diversi a seconda dei molteplici centri di produzione, ribadendo la presenza di due principali correnti, dell'arte \"ufficiale\" e \"popolare\". Negli anni sessanta si impegn\u00f2 per un rinnovamento degli studi archeologici, che riteneva chiusi in problemi tecnici minori perdendo di vista il senso della storia. Fond\u00f2 la rivista \"Studi Miscellanei\", che si proponeva di raccogliere i migliori lavori usciti dalle discussioni della Scuola archeologica nazionale (la scuola di specializzazione successiva alla laurea).\nSi venne creando attorno al suo insegnamento una scuola che successivamente rinnover\u00e0 gli studi archeologici in Italia, di cui fecero parte, tra gli altri, Bruno D'Agostino, Andrea Carandini, Filippo Coarelli, Antonio Giuliano, Adriano La Regina, Mario Torelli e Fausto Zevi. Nel 1961 pubblic\u00f2 il volume \"Archeologia e cultura\" nel quale venivano raccolti gli scritti del dopoguerra e che si occupava di problematiche sul ruolo dell'archeologia nella cultura, su una sintesi sull'arte romana e sulle forme artistiche nel passaggio tra tarda antichit\u00e0 e Medioevo. Le riflessioni riguardavano anche l'applicazione dello storicismo marxista agli studi storico-artistici.\nDal 1964 lasci\u00f2 l'insegnamento universitario, impegnandosi nella redazione dei volumi dell\"'Enciclopedia dell'arte antica, classica e orientale\" che aveva promosso a partire dal 1958 e che si concluse nel 1966. Nel 1967 fond\u00f2 la rivista \"Dialoghi di archeologia\" che si occupava di ricerca archeologica in connessione con le altre discipline storiche. In una sezione intitolata \"Documenti e discussioni\", la rivista era aperta agli interventi dei pi\u00f9 giovani colleghi e si occupava di politica universitaria e di gestione del patrimonio culturale.\nAll'interno della collana progettata da Andr\u00e9 Malraux sulla storia universale dell'arte (\"Il mondo della figura\") scrisse \"Roma. L'arte romana al centro del potere\" (1969), \"Roma. La fine dell'arte antica\" (1970) e (con Antonio Giuliano) \"Etruschi e Italici prima del dominio di Roma\" (1973), che furono la sintesi della sua opera di storico dell'arte antica ed ebbero un forte impatto, anche per la chiarezza divulgativa, sia nell'ambito degli studi, sia tra il pubblico non specialistico. Negli ultimi anni cerc\u00f2 di difendere il ruolo degli studi storico-artistici in campo archeologico, a fronte della rivalutazione della \"cultura materiale\" che si stava delineando, pur riconoscendo il pregio delle nuove impostazioni e l'importanza dello scavo archeologico (uno dei fautori del rinnovamento degli studi archeologici italiani in questo senso \u00e8 stato infatti il suo allievo Andrea Carandini).\nTracci\u00f2 un bilancio delle proprie posizioni in questo campo, dall'iniziale tentativo di \u00abraggiungere una migliore comprensione della cultura antica nelle sue manifestazioni artistiche figurative\u00bb, attraverso i mezzi allora offerti dallo storicismo idealistico di Benedetto Croce, alla successiva metodologia ispirata al marxismo, che si proponeva piuttosto la comprensione \"storica\" dell'opera d'arte e la spiegazione del suo processo di formazione come documento storico da decifrare, nella forma e nel contenuto. L'oggetto artistico venne considerato infine negli ultimi scritti come un \"poliedro\", in cui \u00abogni faccia rispecchia un particolare elemento - sociale, economico, politico - che entra come componente del tutto e ciascuna faccia \u00e8 al tempo stesso subordinata all'insieme e in qualche misura determinante per esso\u00bb e, di conseguenza, ogni sistema di interpretazione e metodologia di indagine offre il suo contributo alla comprensione del fenomeno artistico.\nLe posizioni politiche.\nSi sottopose al giuramento di fedelt\u00e0 al fascismo e nel 1938 fu incaricato dal Ministero di svolgere la funzione di guida in occasione della visita a Roma, Napoli e Firenze di Adolf Hitler. Accett\u00f2 in seguito di tenere conferenze in Germania e di svolgere un'analoga funzione per la visita a Roma di Hermann G\u00f6ring.\nL'anno successivo rifiut\u00f2 la direzione della prestigiosa Scuola Archeologica Italiana di Atene, dalla quale era stato appena rimosso il direttore ebreo Alessandro Della Seta e nel 1942 rifiut\u00f2 un incarico del Ministero per l'insegnamento a Berlino di \"Storia della civilt\u00e0 italiana\". Il progressivo distacco dalle concezioni crociane, che si era determinato in quegli anni nei suoi lavori archeologici, si manifest\u00f2 anche in una pi\u00f9 decisa opposizione al fascismo, con una partecipazione al movimento clandestino liberal-socialista (da cui si svilupp\u00f2 successivamente il Partito d'Azione).\nGi\u00e0 nei primissimi anni '40 si avvicin\u00f2 sempre pi\u00f9 a posizioni marxiste, iscrivendosi nel 1944 al PCI.\nLa morte del filosofo Gentile.\nDopo l'armistizio dell'8 settembre 1943 ader\u00ec, insieme ad altri docenti e studenti dell'Universit\u00e0, al Comitato Toscano di Liberazione Nazionale e si dimise dall'Universit\u00e0. Nel 1944 sub\u00ec un breve fermo di polizia, insieme ad altri professori antifascisti, in quanto sospettato come mandante dell'esecuzione del filosofo e ministro fascista Giovanni Gentile avvenuto il 15 aprile 1944. Trattenuto in carcere quasi un mese fu poi rilasciato per l'intervento dei familiari di Gentile che non volevano fossero effettuate rappresaglie. Il 10 maggio successivo Bianchi Bandinelli scrisse a Federico Gentile: \"\"Caro Federico, nella tragedia acerbissima che si \u00e8 abbattuta sulla vostra famiglia (e che posso ben valutare conoscendo quanto uniti tutti voi foste sempre a Vostro padre e quanto Egli vi dava di se stesso) unica notizia di qualche consolazione fu quella del tuo ritorno\". Nello stesso anno si iscrisse al Partito Comunista Italiano di Palmiro Togliatti.\nNella discussione sui mandanti dell'esecuzione Gentile, il nome di Bianchi Bandinelli ritorn\u00f2 nel 1981 sulla base di una testimonianza resa dallo scrittore Romano Bilenchi allo storico Sergio Bertelli, secondo il quale la decisione fu presa dal comitato clandestino comunista di cui faceva parte anche l'archeologo. Pochi mesi dopo l'intervista Bilenchi neg\u00f2 a Bertelli tutte le affermazioni rilasciate in precedenza dando al giornalista, squalificato dalla ritrattazione, la sensazione che Bilenchi avesse ricevuto forti pressioni in questa direzione.\nTuttavia, secondo Luciano Canfora, il fatto che Bianchi Bandinelli si fosse iscritto al PCI solo alcuni mesi dopo l'omicidio di Gentile ne rende improbabile la partecipazione ad una decisione cos\u00ec delicata e insiste sull'ipotesi che l'ordine fosse in realt\u00e0 giunto dalla Gran Bretagna.\nLa questione \u00e8 stata riaperta da un'intervista rilasciata da Teresa Mattei, partigiana e deputata all'Assemblea Costituente, secondo la quale la decisione sarebbe stata presa da Bruno Sanguinetti, poi suo marito, con l'approvazione di Bianchi Bandinelli. Secondo la Mattei, Bianchi Bandinelli alla decisione di uccidere Gentile comment\u00f2 \"\u00e8 un atto terribile, ma va fatto\"\". Secondo Francesco Perfetti la testimonianza della Mattei, la quale nulla aggiunse al racconto di Bilenchi, conferm\u00f2 la presenza alla riunione ristretta di Giuseppe Rossi e dello stesso Bianchi Bandinelli.\nIl dopoguerra.\nDopo la liberazione fond\u00f2, senza per\u00f2 seguirla da vicino, la rivista \"Societ\u00e0\" che, pur appartenendo all'area marxista, inizialmente favor\u00ec il dialogo tra intellettuali delle diverse tendenze. Nel 1946 gli venne offerta la candidatura per le elezioni a sindaco di Firenze, e due anni dopo quella per il Senato, ma rifiut\u00f2 in entrambi i casi. Nel 1948 usc\u00ec la sua autobiografia intitolata \"Diario di un borghese\" in cui esponeva il personale percorso che lo aveva portato dall'idealismo crociano all'adesione al comunismo e il disagio che comportavano, a fronte delle sue convinzioni, le sue origini aristocratiche. Il passaggio al marxismo veniva accostato alla trasformazione del mondo pagano in mondo cristiano nella storia antica. Ha collaborato anche con la rivista \"Il Calendario del Popolo\".\nAttu\u00f2 comunque concretamente i suoi ideali: negli anni cinquanta cre\u00f2 tra i mezzadri che coltivavano i terreni familiari una cooperativa autogestita, alla quale cedette le sue propriet\u00e0 terriere. In seguito alla repressione sovietica della Rivoluzione ungherese del 1956 - aderendo all'invito di Togliatti, secondo cui quegli eventi non potevano smentire l'inevitabilit\u00e0 del processo storico di affermazione del comunismo - non si dimise dal partito come invece fecero molti altri intellettuali. Negli anni Sessanta si trov\u00f2 in polemica con Rossana Rossanda e con Cesare Luporini sul tentativo di superamento dello storicismo gramsciano, che era stato il nucleo della cultura di ispirazione marxista in Italia di cui egli stesso era stato un fautore.\nContemporaneamente, espresse i primi dubbi sull'evoluzione del comunismo sovietico. Riprendendo il paragone tra comunismo e cristianesimo, scrisse: \u00abcome la chiesa cattolica ha costruito una sua potenza piuttosto che una societ\u00e0 veramente cristiana nel senso evangelico, anche l'Unione Sovietica ha costruito una sua potenza piuttosto che una societ\u00e0 veramente socialista in senso comunista\u00bb. Anche in seguito all'invasione della Cecoslovacchia nel 1968 lasci\u00f2 la direzione del Centro Thomas Mann e dell'Istituto Gramsci. Tuttavia nel Comitato Centrale del PCI vot\u00f2 per l'esclusione dal partito del gruppo de \"il manifesto\". Pubblic\u00f2 ancora nel 1974 una raccolta di scritti sulla situazione dei beni culturali (AA., BB.AA. e BC. \"L'Italia storica e artistica allo sbaraglio\") e si interess\u00f2 alla formazione del nuovo Ministero dei beni culturali.\nArchivio e biblioteca personale.\nL'archivio \"Bianchi Bandinelli\" si compone di pi\u00f9 fondi: un primo fondo, dichiarato di notevole interesse storico dalla Soprintendenza archivistica per la Toscana nel 2011, fu venduto dagli eredi dello studioso alla Fondazione Monte dei Paschi di Siena il 26 febbraio 2004 e attualmente \u00e8 consultabile presso l'Archivio di Stato di Siena; un secondo fondo comprende la corrispondenza di carattere personale di Bianchi Bandinelli, schede di appunti estratti e la sua biblioteca, la documentazione \u00e8 conservata presso la Biblioteca della Facolt\u00e0 di Lettere e Filosofia dell'Universit\u00e0 di Siena; un terzo fondo conservato presso l'Archivio Storico del Movimento Operaio Democratico Senese fu donato dagli eredi dopo il 1988, contiene anche materiale postumo relativo alle commemorazioni di Ranuccio Bianchi Bandinelli."}
{"id": "211684", "revid": "1632387", "url": "https://it.wikipedia.org/wiki?curid=211684", "title": "Caifa", "text": "Ricopr\u00ec tale carica ai tempi di Ges\u00f9 che, secondo il Vangelo di Luca e il Vangelo di Giovanni, fece arrestare e del quale chiese la crocifissione.\nSignificato del nome.\nCaifa non era un nome ebraico corrente all'epoca, ma, come riporta il Vangelo di Luca, era nuovo alla tradizione anche il nome di un contemporaneo e figlio di sacerdote, Giovanni Battista.\nL'etimologia \u00e8 incerta. La somiglianza del nome \"Caifa\" con \"Cefa\" (\"Pietra\"), il soprannome che Ges\u00f9 diede a Pietro, lascia ipotizzare una origine etimologica comune dei due termini.\nIl sommo sacerdote era la massima autorit\u00e0 spirituale vivente per gli ebrei, istituita direttamente da Dio nel Levitico e in carica a vita, la cui parola era assimilata a verit\u00e0 che altra autorit\u00e0 non poteva contraddire, similmente a quanto affermato dalla Chiesa cattolica romana riguardo al pontefice.\nKai'apha in aramaico significa 'indovino'.\nLa carica di sommo sacerdote.\nSecondo il Levitico (VIII), il Signore aveva istituito un unico sommo sacerdote che doveva restare in carica a vita. In seguito, i giudei riadattarono la legge (come fecero per il divorzio inizialmente vietato), permettendo che vi fossero pi\u00f9 di un sommo sacerdote che restassero tali a vita, anche se a coprire la carica era sempre un singolo sommo sacerdote: queste persone avevano il titolo ed esercitavano a turno tale dignit\u00e0, uno ogni anno. Il Vangelo di Giovanni riporta in proposito \u00abma uno di loro di nome Caifa, che era sommo sacerdote in quell'anno\u00bb.\nGiuseppe Flavio (\"Antichit\u00e0 Giudaiche\", libro XX, cap. 10) narra che l'imperatore romano nominava il sommo sacerdote del Tempio di Gerusalemme, e questi durava in carica al massimo per un anno; e che talora i sommi sacerdoti compravano questa carica col denaro, senza attribuire questo fatto a Caifa.\nIl peccato pur grave di simonia, secondo la teologia cattolica, non farebbe comunque venire meno l'autorit\u00e0 e la dignit\u00e0 spirituale derivanti dalla carica di sommo sacerdote, a prescindere dalla mente e volont\u00e0 del singolo.\nIl sommo sacerdozio si trasmetteva di padre in figlio, o in assenza di figli, al fratello maggiore. Il primo regnante a nominare il sommo sacerdote fu la moglie di Alessandro Ianneo, Salom\u00e8 Alessandra, che incaric\u00f2 il figlio Giovanni Ircano II come sommo sacerdote (Libro XIII, 407-408) detenendo il ruolo di regina per nove anni, affidando ai Farisei il pieno dominio sulla regione. Dopo la morte della madre Salom\u00e8, Giovanni Ircano II le succedette, riunendo in s\u00e9 le cariche di re e sommo sacerdote, ma dopo tre mesi il fratello Aristobulo II gli si ribell\u00f2. Dopo la deposizione di Aristobulo da parte dei romani, Giovanni Ircano riprese la carica di Sommo Sacerdote e divenne anche etnarca della Giudea nel 47 a.C.\nNei racconti di Flavio, il sommo sacerdote \u00e8 a volte anche capo della nazione giudaica, altrove \u00e8 imparentato con il governatore romano della regione.\nNei Vangeli.\nNei Vangeli, Caifa viene nominato all'inizio della vita pubblica di Ges\u00f9 e soprattutto durante la passione di Ges\u00f9.\nDurante la passione di Ges\u00f9 i Vangeli raccontano che Egli fu arrestato per iniziativa dei sommi sacerdoti e del Sinedrio, i quali pagarono Giuda perch\u00e9 lo tradisse. Dopo l'arresto, Ges\u00f9 fu condotto prima da Anna e poi da Caifa. Non potendo il sommo sacerdote ed il Sinedrio comminare la pena di morte, essi chiesero quindi al governatore romano Ponzio Pilato di condannare a morte il prigioniero.\nIdentificazione.\nIl nome di Caifa viene fatto in tutte le fonti bibliche ad eccezione del Vangelo di Marco:\nIl nome di Caifa non compare mai nel Vangelo di Marco, che si riferisce semplicemente al sommo sacerdote (Mc 14, 53.54.60.61.63). Ci\u00f2 ha fatto ipotizzare al biblista Rudolf Pesch che il sommo sacerdote fosse ancora in carica all'epoca della stesura del racconto, che sarebbe quindi stato scritto prima del 37 d.C., in data precedente al periodo in cui sono collocati gli altri testi del Vangelo di Marco.\nNelle \"Antichit\u00e0 Giudaiche\", scritte in greco ellenistico da Giuseppe Flavio, viene fatta menzione di \"Giuseppe \"detto\" Caifa\", mentre nei Vangeli e negli Atti degli Apostoli si fa riferimento direttamente al nome \"Caifa\", senza fare menzione del nome \"Giuseppe\" nelle due formule \"Giuseppe detto Caifa\", ovvero \"Giuseppe bar Caifa\" (Flavio riporta i nomi col patronimico ebraico \"bar\" o \"ben\").\nDiversamente da quanto accade per il sacerdote Zaccaria, padre di Giovanni Battista, di cui il Vangelo di Luca riporta la classe sacerdotale (ottava, di Ab\u00ec\u00e0), i 4 Vangeli non riportano la classe e la famiglia sacerdotale di appartenenza di Caifa.\nDatazione.\nNel \"Vangelo secondo Luca\", iniziando a presentare la vita pubblica di Ges\u00f9 e cercando di inquadrare storicamente gli avvenimenti, si dice: \nDato che Tiberio govern\u00f2 dal 14 al 37 d.C., il Vangelo di Luca sostiene che Caifa era in carica come sommo sacerdote nell'anno decimoquinto di regno, tra il 26 e il 29 d.C.\nIn modo coerente, Giuseppe Flavio (e la prima e pi\u00f9 antica copia delle Antichit\u00e0 Giudaiche pervenutaci tramite Eusebio) colloca Caifa come sommo sacerdote in carica per la prima volta nel 18 d.C., e destituito nel 37 d.C.\nElenco dei sommi sacerdoti.\nVangelo di Luca.\nNel Vangelo di Luca, sono dunque menzionati i sommi sacerdoti Anna e Caifa, come se avessero detenuto contemporaneamente questa carica, mentre in effetti Caifa era succeduto al suocero Anna nella carica di sommo sacerdote.\nTuttavia, secondo Giuseppe Flavio restava con ogni probabilit\u00e0 notevole l'influenza di Anania al suo tempo, come se di fatto a decidere fossero due sommi sacerdoti (Anna e Caifa).\nDa parecchi anni, un sommo sacerdote non era lasciato in carica per periodo cos\u00ec lungo, pari a 10 anni, oltre ad avere dato a Israele (caso unico nella storia) 5 sommi sacerdoti provenienti dalla stessa famiglia sacerdotale.\nAtti degli Apostoli.\nAncora all'inizio degli \"Atti degli Apostoli\", Caifa viene ricordato come sommo sacerdote insieme ad Anna e ad altri due personaggi di nome Giovanni ed Alessandro: \nGiuseppe Flavio.\nDi seguito, tutte le citazioni riguardanti Caifa, nelle \"Antichit\u00e0 Giudaiche\" di Giuseppe Flavio:\nQuindi risulta:\nCaifa nel racconto non \u00e8 un nome proprio di persona, ma il soprannome di tale Giuseppe (Giuseppe detto Caifa), citato senza il consueto patronimico ebraico \"bar\" (\"figlio di\") che \u00e8 parte integrante dei nomi giudei (anche nelle genealogie dell'Antico Testamento).\n\"Storia ecclesiastica\" di Eusebio.\nLa \"Storia ecclesiastica\" di Eusebio di Cesarea commenta:\nDa qui, Eusebio, sovrapponibile agli altri manoscritti pervenuti di Giuseppe Flavio, colloca in circa 4 anni la durata della predicazione di Ges\u00f9.\nOssario di Caifa.\nIn una piccola tomba di famiglia a sud di Gerusalemme, presso Peace Forest, sono stati rinvenuti nel 1990 vari ossari, di cui il pi\u00f9 elaborato riporta l'iscrizione\n\"Yehoseph bar Qyph\", \"Giuseppe figlio di Caifa\". All'interno erano conservate anche le ossa di Caifa.\nSi tratta del primo ritrovamento archeologico riguardante il nome \"Caifa\", che sarebbe stato effettivamente un soprannome, come riportato da Flavio Giuseppe in \"Antichit\u00e0 Giudaiche\" 23,35-39.\nInfluenza culturale.\nDante Alighieri, nell\"'Inferno\", mette Caifa nella bolgia degli ipocriti; la sua punizione consiste nell'essere crocifisso e confitto nel terreno, calpestato dalle altre anime che indossano pesanti cappe di piombo (XXIII, 110-126)."}
{"id": "211708", "revid": "1610933", "url": "https://it.wikipedia.org/wiki?curid=211708", "title": "Passera scopaiola", "text": ""}
{"id": "211710", "revid": "1610933", "url": "https://it.wikipedia.org/wiki?curid=211710", "title": "Cappellaccia", "text": ""}
{"id": "211741", "revid": "339392", "url": "https://it.wikipedia.org/wiki?curid=211741", "title": "Carlo Mountbatten-Windsor", "text": ""}
{"id": "211771", "revid": "767487", "url": "https://it.wikipedia.org/wiki?curid=211771", "title": "Pinback", "text": "Il progetto Pinback \u00e8 il risultato del sodalizio artistico tra Armistead Burwell Smith IV (Three Mile Pilot) e Rob Crow (Heavy Vegetable, Thingy, Optiganally Yours, Physics), coadiuvati da altri musicisti a rotazione, tra cui il batterista dei Three Mile Pilot Tom Zinsor. Formati a San Diego nel 1998, i Pinback usano essenzialmente chitarra, basso, tastiere ed elettronica per creare canzoni indie rock midtempo al contempo raffinate e leggere, dalla formula originale e dalla struttura geometrica.\nNonostante impegnati in diversi altri progetti, i due Pinback hanno realizzato alcuni album ed ep dal 1998 a oggi. L'esordio avvenne con l'album omonimo del 1999. Seguirono \"Blue Screen Life\" del 2001 e \"Summer in Abaddon\" del 2004, cui si aggiungono i mini album \"Offcell\" e \"Some Voices\", e numerosi tour ep."}
{"id": "211772", "revid": "15756", "url": "https://it.wikipedia.org/wiki?curid=211772", "title": "11-XX", "text": "11-XX \u00e8 la sigla della sezione di livello 1 dello schema di classificazione\nMSC dedicata alla teoria dei numeri.\nQuesta pagina presenta la struttura ad albero delle sue sottosezioni secondarie e terziarie."}
{"id": "211776", "revid": "367445", "url": "https://it.wikipedia.org/wiki?curid=211776", "title": "Alfabeto glagolitico", "text": "L'alfabeto glagolitico (\"glagolitsa\") \u00e8 il pi\u00f9 antico alfabeto slavo conosciuto. Venne creato dal missionario Cirillo, insieme a suo fratello Metodio, intorno all'862-863 al Monastero di Polychron per tradurre la Bibbia e altri testi sacri in antico slavo ecclesiastico.\nIl nome, di origine tarda, deriva dal sostantivo \"glagol\u016d\" (\"verbo\", ma \u00e8 anche il nome della lettera \"G\"), o dal verbo \"glagolati\" (\"parlare\"). Altre fonti antiche, come gli scritti del monaco bulgaro \u010cernorizec Hrab\u0103r, lo definiscono semplicemente con il termine \"scrittura slava\".\nL'alfabeto glagolitico ha circa 40 caratteri, a seconda delle varianti. 24 caratteri glagolitici sono derivati probabilmente da grafemi del corsivo medievale greco, a cui venne dato un disegno ornamentale. Una teoria afferma che l'alfabeto glagolitico fosse basato sulle antiche rune slave (\"chrti i rezi\", linee e tacche), che, come le rune germaniche, venivano usate solo nei testi sacri della religione slava precristiana.\nAttualmente il glagolitico \u00e8 utilizzato nella liturgia in Croazia, mentre intorno al X secolo presso gli altri popoli slavi che ne facevano uso fu sostituito dalla sua derivazione, il cirillico.\nStoria.\nLa nascita dell'alfabeto glagolitico \u00e8 strettamente connessa a motivazioni politiche e culturali. Possedere una propria scrittura equivaleva a una dimostrazione di indipendenza da parte degli stati slavi medievali, che in questo modo potevano cercare di sottrarsi alle influenze delle nazioni confinanti e/o culturalmente o politicamente pi\u00f9 potenti (Bisanzio, Roma, Franchi). Inoltre, era necessario un sistema che traducesse graficamente la fonetica slava, poich\u00e9 gli adattamenti degli alfabeti latino e greco fino ad allora utilizzati non riuscivano a svolgere adeguatamente questa funzione.\nNell'anno 862, il principe Rastislav della Grande Moravia richiese all'imperatore di Bisanzio l'invio di missionari per rafforzare l'autonomia del proprio stato, sottraendolo cos\u00ec alla dipendenza dal clero germanico, che si traduceva in una dipendenza dall'impero carolingio. Cirillo, con l'aiuto del fratello Metodio, cre\u00f2 un sistema di scrittura originale sulla base del dialetto slavo meridionale parlato nella sua terra di origine, i dintorni di Salonicco. Questo alfabeto venne usato in Moravia tra gli anni 863 e 885 a scopi religiosi e nei documenti statali. I missionari fondarono l'Accademia della Grande Moravia (\"Ve\u013ekomoravsk\u00e9 u\u010dili\u0161te\"), dove vennero istruiti i loro discepoli.\nNell'886 il vescovo di Nitra, di provenienza franco-orientale, proib\u00ec questo alfabeto ed imprigion\u00f2 i seguaci di Cirillo e Metodio (per lo pi\u00f9 studenti dell'accademia originale). Essi vennero dispersi o, secondo alcune fonti, venduti come schiavi. Tre di loro, comunque, raggiunsero la Bulgaria e Boris I di Bulgaria commission\u00f2 loro l'istruzione del futuro clero dello stato bulgaro in lingua slava. Dopo la conversione al Cristianesimo della Bulgaria nell'865, le cerimonie religiose venivano condotte in greco da un clero proveniente da Costantinopoli. Temendo un aumento dell'influenza bizantina e l'indebolimento dello stato, Boris vide nell'antico slavo ecclesiastico e nell'alfabeto glagolitico un mezzo per preservare l'indipendenza della Bulgaria: anch'egli riteneva che il possesso di una propria lingua scritta e di un proprio sistema di scrittura potessero far uscire lo stato dall'orbita straniera. Perci\u00f2 vennero fondate due accademie, una ad Ocrida (in Macedonia) ed una a Preslav (Bulgaria, da parte dei discepoli dei due missionari.\nSuccessivamente gli studenti delle due accademie viaggiarono verso le altre terre slave, nelle quali diffusero l'uso del loro alfabeto, quello glagolitico. Alcuni si diressero in Croazia e Dalmazia, dove si svilupp\u00f2 la variante quadrata e dove l'alfabeto rimase a lungo in uso. Nel 1248 papa Innocenzo IV confer\u00ec ai soli Croati il diritto di utilizzare la loro lingua madre e la scrittura glagolitica nella liturgia cattolica. Il permesso venne formalmente concesso al solo vescovo Filippo di Segna, ma si estese poi a tutti i territori croati che usavano la liturgia in alfabeto glagolitico, principalmente lungo la costa adriatica. La stesse Santa Sede pubblic\u00f2 molte lettere in alfabeto glagolitico a Roma. Quello dei croati fu un privilegio unico nel suo genere fino al Concilio Vaticano Secondo del 1962-65.\nAlcuni studenti dell'accademia di Ocrida si recarono in Boemia (infatti l'uso dell'alfabeto glagolitico \u00e8 attestato nel X e XI secolo), insieme ad altri tipi di scrittura. L'alfabeto glagolitico veniva usato anche in Russia, sebbene raramente.\nAlla fine del IX secolo, uno degli studenti di Metodio che si era stabilito a Preslav cre\u00f2 l'alfabeto cirillico, che rimpiazz\u00f2 quasi completamente l'alfabeto glagolitico durante il Medioevo. L'alfabeto cirillico \u00e8 derivato dall'alfabeto greco, con circa 10 lettere peculiari delle lingue slave, derivate dall'alfabeto glagolitico (anche se la questione della dipendenza reciproca tra i due sistemi \u00e8 ancora oggetto di controversie).\nIl glagolitico venne diffuso anche in Polonia, dove nel 1380 il principe polacco Konrad II, della dinastia dei Piast, fond\u00f2 un convento glagolitico a Ole\u015bnica e nel 1390 la regina polacca Jadwiga fond\u00f2 a Cracovia la chiesa della Santa Croce, in cui venne usata per 80 anni la scrittura glagolitica. In generale, per\u00f2, il polacco utilizz\u00f2 una versione adattata dell'alfabeto latino, soluzione legata anche a motivazioni politiche, come scelta dell'orbita cattolico-romana in difesa dalle mire germaniche.\nNel 1591 Angelo Rocca chiam\u00f2 il glagolitico \"Alphabetum Illyricum\" e lo ascrisse a san Girolamo con le parole \"Sanctum Hieronymum Illyricarum litterarum\". Nel 1538 Guillaume chiam\u00f2 il glagolitico \"Alphabetum Hieronymianum seu Dalmaticum, aut Illiricum\".\nFonti.\nLe testimonianze scritte pi\u00f9 antiche si sono conservate sotto forma di trascrizioni di testi del X e dell'XI secolo, come il \"Codex Assemanius\", \"Codice di Kiev\", il \"Codice mariano\", il \"Messale di Kiev\" e i \"Frammenti di Cloz\". Le fonti originali pi\u00f9 antiche sono le seguenti:\nLa nostra conoscenza del glagolitico, soprattutto nella sua evoluzione storica, deriva non solamente dai pi\u00f9 antichi testi slavi composti in questo alfabeto, ma soprattutto dagli abecedari, che elencano le lettere e i loro nomi in ordine alfabetico, come il duecentesco \"Abecedarium bulgaricum\". Questi abecedari sono particolarmente importanti, giacch\u00e9 mostrano le lettere in successione e contengono due grafemi che nei testi si incontrano raramente o per nulla. Il primo \u00e8 la seconda lettera usata per il fonema x, che nei testi appare solo nella parola \"xl\u044am\u044a\", la seconda \u00e8 la lettera pe, non riscontrata in alcun testo.\nL'ordine delle lettere pu\u00f2 essere conosciuto anche attraverso le numerose versioni delle preghiere versificate degli \"Acrostici\", in cui la parola iniziale di ogni verso comincia con una lettera successiva dell'alfabeto.\nNomi.\nQuesto alfabeto \u00e8 stato chiamato in maniera differente nel tempo e nello spazio, a testimonianza del fatto che non sempre Cirillo e Metodio fossero considerati gli inventori di questo alfabeto. Il termine \"Alphabetum Hieronymianum\" deriva da una tradizione che riconosceva in Sofronio Eusebio Girolamo l'ideatore di questa scrittura. Il glagolitico venne chiamato anche \"azbuki\" dal nome delle prime due lettere, sullo stesso modello di 'alfa' + 'beta'. (Vedi azbuka per l'alfabeto cirillico). Gli slavi della Grande Moravia (oggi Slovacchia e Moravia, Ungheria, Slovenia) venivano chiamati \"Slov\u011bne\" a quel tempo, motivo che diede origine al medesimo nome per l'alfabeto. Altri nomi, pi\u00f9 rari, per questo alfabeto sono \"Bukvitsa\" o \"Bukvica\", \"Buchuiza\", \"Alphabetum Illyricum\" o \"Alphabetum Illyricum Sclavorum\".\nNelle lingue slave attuali queste sono le denominazioni correnti per l'alfabeto glagolitico:\nTipi di glagolitico.\nNormalmente si contraddistinguono diversi tipi di alfabeto glagolitico sulla base della forma delle lettere, sull'area di maggiore utilizzo o di origine:\nCaratteristiche.\nL'alfabeto ha due varianti: tonda e quadrata.\nLa variante tonda \u00e8 dominata da circoli e curve, e la variante quadrata ha come caratteristica una grande quantit\u00e0 di angoli retti e a volte trapezoidi.\nVedi un'immagine di entrambe le varianti (incompleta). O per maggiori dettagli\nLa tabella seguente elenca ogni lettera in ordine, dando ad ogni immagine (variante tonda), il suo nome, il suo suono approssimativo in IPA, la presunta origine (se applicabile), e la corrispondente lettera in alfabeto cirillico moderno. I nomi \"Jer\" o \"Jus\" sono talvolta scritti \"Yer\" o \"Yus\". Vi sono molte lettere che non hanno una controparte moderna, come le vocali nasali Jus.\nAlfabeto.\n\u00c8 da notare che la Jery \u00e8 semplicemente un diagrafo di Jer ed I.\nL'ordine di I\u017ee ed I varia da fonte a fonte, cos\u00ec come l'ordine delle varie forme di Jus.\nSistema numerico.\nIl glagolitico assume dal greco il sistema numerale, consistente nell'associazione di cifre alle varie lettere dell'alfabeto, ma non assume le singole cifre. I primi nove numeri indicano le unit\u00e0, i secondi nove le decine, gli ultimi nove le centinaia. La novit\u00e0 sconosciuta al sistema numerico greco e cirillico risiede nelle lettere-numeri per le migliaia:\nLe cifre successive sono incerte.\nNomi delle lettere.\nNel corso del tempo sono stati proposti diversi nomi per le varie lettere del glagolitico, che genericamente vengono chiamate azbuki (dall'unione di az(u) e buki, le prime due lettere di cui si compone questo alfabeto):\nUnicode.\nL'alfabeto glagolitico \u00e8 stato aggiunto all'Unicode nella versione 4.1."}
{"id": "211809", "revid": "15756", "url": "https://it.wikipedia.org/wiki?curid=211809", "title": "Hannibal Lecter", "text": "Hannibal Lecter (Vilnius, 20 gennaio 1933) \u00e8 un personaggio protagonista di una serie di romanzi dello scrittore Thomas Harris.\nSul grande schermo \u00e8 stato impersonato da Brian Cox (\"Manhunter - Frammenti di un omicidio\"), da Anthony Hopkins (\"Il silenzio degli innocenti\", \"Hannibal\", \"Red Dragon\") e dal giovane Gaspard Ulliel (\"Hannibal Lecter - Le origini del male\"); sul piccolo schermo \u00e8 stato invece interpretato da Mads Mikkelsen (nella serie televisiva \"Hannibal\").\nLa versione di Hopkins si \u00e8 classificata al sesto posto nella classifica dei \"cento pi\u00f9 grandi cattivi di sempre\" secondo Wizard e primo in quella dei \"cento pi\u00f9 grandi cattivi cinematografici\" secondo l'American Film Institute (AFI).\nIl personaggio.\n\u00c8 un serial killer ossessionato dall'antropofagia; per questo motivo \u00e8 conosciuto con il soprannome \"Hannibal il cannibale\". \u00c8 un medico psichiatra e un criminologo tra i pi\u00f9 esperti. Gli sono state attribuite nove vittime pi\u00f9 due sopravvissuti ma il reale numero di omicidi commessi \u00e8 sconosciuto. Nei romanzi, tuttavia (escludendo \"Hannibal Lecter - Le origini del male\"), vengono descritti soltanto due assassinii e un tentato omicidio che si riferiscono al periodo in cui esercitava la professione medica.\nLa sesta vittima era un cacciatore che venne ritrovato appeso sopra una rastrelliera, squartato, privato di alcuni organi e infilzato da decine di frecce a riprodurre in modo macabro una illustrazione medica medioevale conosciuta come l'\"uomo ferito\". L'ultima vittima prima di venire arrestato fu il flautista omosessuale Benjamin Raspail che uccise trapassandogli il cuore con uno stiletto durante una seduta medica. Il timo e il pancreas del flautista furono asportati e serviti a una cena che Lecter offr\u00ec al complesso della filarmonica. Il cadavere della vittima fu rinvenuto giorni dopo in una chiesetta di campagna, nudo e squartato, seduto sopra una panca. In \"Il delitto della terza luna\" (romanzo edito pi\u00f9 volte con titoli diversi, \"Drago Rosso\" e \"Red Dragon\"), Graham racconta che diversi agenti, dopo avere visto la \"cantina degli orrori\" del dottor Lecter, abbandonarono la polizia traumatizzati da ci\u00f2 che scoprirono.\nNel romanzo \"Hannibal\" viene narrata anche la storia di uno dei sopravvissuti. Si tratta di Mason Verger, ricco magnate condannato per pedofilia che fu mandato in terapia psichiatrica dal dottor Lecter il quale, durante una visita, dopo averlo drogato con una pasticca, lo convinse, grazie all'effetto degli stupefacenti, a sfregiarsi il viso con un pezzo di vetro. In seguito Lecter liber\u00f2 i cani che Verger teneva in casa, senza dare loro da mangiare, i quali sbranarono il volto del padrone riducendolo in fin di vita. Da allora Verger, dopo numerosi interventi chirurgici, vive con il volto completamente sfigurato attaccato a delle macchine.\nHa un aspetto caratteristico, contrassegnato da un'ampia gabbia toracica, con i capelli scuri lisciati all'indietro; i suoi profondi occhi castani, dentro i quali brillano scintille rosse, sono molto attivi e guizzano nelle orbite come anguille. In \"Il silenzio degli innocenti\" viene sottolineato che \u00e8 affetto da polidattilia: ha sei dita nella mano sinistra (caratteristica non presente nelle trasposizioni televisive e cinematografiche). Ha una mente attiva e veloce, \u00e8 molto abile a intuire i pensieri altrui e quelli degli assassini stessi. Sente profumi e odori particolari anche da lontano. Il suo comportamento \u00e8 gentile, colto ed educato, da autentico gentiluomo.\nTra le passioni di Hannibal figurano la cucina (di cui ha scritto anche libri interi e pubblicato ricette su riviste specializzate), la pittura, la musica classica, ma non disdegna la lettura dei classici, di cui la sua cella \u00e8 piena ed \u00e8 anche un buon disegnatore su carta.\nBiografia.\nHannibal Lecter nasce in Lituania poco prima della seconda guerra mondiale, da una ricca famiglia aristocratica (il padre \u00e8 un conte locale, e sua madre \u00e8 per met\u00e0 una Sforza e per met\u00e0 una Visconti). Trascorre la sua infanzia, fino all'et\u00e0 di otto anni, in un antico castello assieme ai genitori e alla sorella Mischa, pi\u00f9 giovane di cinque anni. Per sfuggire alle atrocit\u00e0 della guerra il conte Lecter decide di trasferirsi insieme con il resto della famiglia in un casale tra i boschi. Qui, sul finire della guerra, Hannibal vede morire i propri genitori in seguito all'attacco di un bombardiere Stuka in picchiata. Hannibal e Mischa sono gli unici superstiti.\nAlcuni giorni dopo il casale \u00e8 occupato da un gruppetto di Volksdeutsche lituani (collaborazionisti dei tedeschi) che tengono in ostaggio i due piccoli. A causa della mancanza di cibo gli uomini uccidono e divorano la piccola Mischa e allo stesso Hannibal, confuso dalla fame e dal freddo, vengono fatte mangiare con l'inganno parti del corpo della piccola. Successivamente Hannibal riesce a scappare e salvarsi grazie a una pattuglia sovietica. Terminata la guerra e passato un breve periodo in un orfanotrofio ricavato nell'ex Castello, Lecter viene adottato dal fratello di suo padre, Robert Lecter, che vive in Francia assieme alla giovane moglie, Lady Murasaki, non molto pi\u00f9 anziana di Hannibal.\nPer lei Hannibal prova ammirazione e rispetto, un sentimento che presto si scoprir\u00e0 essere autentico amore, e in nome suo Hannibal commetter\u00e0 il primo omicidio: la vittima \u00e8 un macellaio che l'aveva pesantemente insultata. Tormentato dal ricordo di Mischa Hannibal cercher\u00e0 ferocemente i suoi assassini e li uccider\u00e0 uno per uno, viaggiando dalla Francia alla Lituania e fino in Canada, dove uno degli sciacalli ha una bottega di impagliatore di animali (Hannibal si presenter\u00e0 dicendo \"devo ritirare una testa\"). La voglia di vendetta lo trasforma in un assassino senza sentimenti. Nel frattempo diventer\u00e0 sempre pi\u00f9 abile nell'arte della medicina, passando giornate intere nell'obitorio dell'Universit\u00e0, dove seziona centinaia di cadaveri.\nPerso l'amore di Lady Murasaki, che non vede pi\u00f9 in Hannibal un uomo ma un assassino, vive e studia in Francia e negli Stati Uniti. Si laurea in medicina, con specializzazione in psichiatria. Diventa un illustre psichiatra e poi un criminologo di fama mondiale, con la passione dell'arte e della cucina. Il suo nome diventer\u00e0 illustre, anche e soprattutto una volta scoperta la sua attivit\u00e0 di omicida. Ha una grande passione per la citt\u00e0 di Firenze, che rivela puntualmente in ogni episodio della saga. Quasi ucciso dall'investigatore Will Graham, verr\u00e0 condannato a nove ergastoli e condotto in isolamento nel manicomio criminale di Baltimora, diretto dall'eccentrico e tedioso Frederick Chilton, dove rimarr\u00e0 per otto anni.\nNonostante la prigionia il suo aiuto si rivela fondamentale nella soluzione dei casi di Red Dragon e Buffalo Bill, grazie a conversazioni con Graham stesso prima e Clarice Starling poi. Trasferito su sua richiesta come \"pegno\" per rivelare il nome di \"Buffalo Bill\" (che si riveler\u00e0 poi falso), evader\u00e0 di prigione e fuggir\u00e0 in Brasile, dove si far\u00e0 rimuovere il sesto dito e si far\u00e0 una leggera plastica facciale. Passati sette anni di latitanza far\u00e0 una \"gita\" nella citt\u00e0 di Firenze sotto il falso nome di professor Fell.\nQui conoscer\u00e0, e in seguito uccider\u00e0, l'ispettore capo Rinaldo Pazzi (ultimo discendente della famiglia Pazzi), al servizio della sua vecchia conoscenza Mason Verger, il magnate americano degli allevamenti di animali. Lecter, anni prima oltre a renderlo tetraplegico, aveva imposto allo stesso, dopo averlo drogato, di auto mutilarsi il volto per darlo in pasto ai sui stessi cani e cibarsi del proprio naso. Verger desidera vendicarsi, similmente a come Hannibal fece con lui, tende una trappola per catturarlo e destinarlo a una lenta agonia, essere divorato da maiali, cresciuti solo per adempiere a questo compito. Tornato in America Lecter si metter\u00e0 sulle tracce di Clarice Starling, diventata tristemente celebre per l'uccisione di una spacciatrice di \"ice\", ma verr\u00e0 narcotizzato dagli uomini di Verger e portato nella sua villa.\nStarling corre a salvarlo; dopo lo scontro fra la ormai ex agente dell'FBI e gli uomini di Verger, Starling riesce a liberare Lecter che la porta, ferita e svenuta, nella villa presa in affitto mesi prima; qui la donna viene curata e con l'aiuto di sostanze narcotizzanti, posta sotto terapia psichiatrica, volta soprattutto a soddisfare la curiosit\u00e0 di Lecter. Cominciano perci\u00f2 lunghe terapie di analisi poste a sviscerare i pi\u00f9 reconditi segreti di Starling ma soprattutto a sostituirne la personalit\u00e0/memoria con quella della defunta sorellina di Lecter, Mischa.\nNell'ultima giornata di terapia il dottore organizza un'elegante cena dove l'assistente procuratore generale Paul Krendler, colpevole di essere stato sempre ingiusto, derisorio e volgare nei confronti della Starling, fornisce la portata principale con il suo cervello. Tuttavia il piano di Lecter non viene portato a termine poich\u00e9 Starling ha usato questa terapia per ricucire la profonda ferita e mancanza lasciata dal defunto padre. Lecter, illuminato dalla svolta presa dalla donna, ; i due diventano amanti e scappano a Buenos Aires. Tre anni dopo verranno intravisti a teatro per l'ultima volta da Barney, ex infermiere del manicomio.\nParticolarit\u00e0 e annotazioni.\nNel romanzo \"Il silenzio degli Innocenti\" Hannibal dichiara che Buffalo Bill (Jame Gumb) si chiama Billy Rubina.\nHannibal ha gli occhi marroni, ma tutti gli attori che lo hanno impersonato hanno gli occhi azzurri, con l'eccezione di Mads Mikkelsen, che li ha castani.\nSecondo la versione ufficiale Hannibal Lecter fu catturato nel marzo del 1975, tuttavia, nel film \"Il silenzio degli innocenti\", egli sostiene durante l'incontro con la senatrice che il suo ex paziente Benjamin Raspail gli avesse parlato di quello che poi sarebbe divenuto noto come Buffalo Bill nell'aprile o maggio del 1981, quando, secondo la versione ufficiale, Lecter doveva trovarsi in manicomio.\nSempre considerando la versione ufficiale, se Lecter fu imprigionato nel marzo del 1975, la sua fuga \u00e8 avvenuta approssimativamente nel 1983. Dopo sette anni di latitanza torna in America nel 1990. Nel film \"Hannibal\", quando egli viene inserito nella lista dei dieci latitanti pi\u00f9 ricercati dall'FBI, compare distintamente il volto di Osama Bin Laden, inserito nella lista non prima del 1997. Nel film non viene menzionato quando Lecter venne catturato, quindi quest'interpretazione cinematografica, che non si adatta alla versione ufficiale, \u00e8 comunque plausibile e fine a s\u00e9 stessa se si cambia la data della cattura, posticipandola al 1996.\nIl personaggio di Benjamin Raspail nei film rimane sempre piuttosto marginale, e vengono commessi molti errori al riguardo.\nNel film \"Il silenzio degli innocenti\" Clarice Starling trova la testa decapitata dell'omosessuale nel vaso in un garage affittato undici anni prima da Lecter, il quale sostiene di non avere ucciso Raspail, n\u00e9 tantomeno di averlo decapitato. Lascia intendere infatti che il colpevole dell'omicidio di Raspail \u00e8 in verit\u00e0 il suo giovane paziente, successivamente battezzato dalla stampa Buffalo Bill, in quanto anche lui assassino seriale che con Raspail incomincia la sua catena di omicidi. Nella testa infatti verr\u00e0 poi trovato il bozzolo del \"Lepidottero \"testa di morto\"\", segno che Raspail fu ucciso da Buffalo Bill. Nel film \"Red Dragon\" Raspail, ex flautista dell'orchestra di Baltimora, viene offerto da Lecter al giovane Jame Gumb come iniziazione alla sopraffina arte dell'omicidio mentre il celeberrimo dottore si diletta offrendo le interiora del flautista di scarso talento ai suoi colleghi e commensali proprio nel giorno della sua cattura. Inoltre, la corresponsabilit\u00e0 di Buffalo Bill nell'omicidio di Raspail, \u00e8 deducibile dal fatto che nella sequenza di \"Red Dragon\" - in cui Graham, rimasto solo nello studio di Hannibal, riesce a capire da un dettaglio dell'enciclopedia gastronomica Larousse, che, in realt\u00e0, il principale criminologo dell'F.B.I. \u00e8 il serial killer che sta cercando - \u00e8 possibile notare chiaramente nella collezione di farfalle di Lecter un \"Lepidottero \"testa di morto\"\".\nBibliografia.\nI romanzi di Thomas Harris dedicati al personaggio di Hannibal Lecter:\nTrasposizione cinematografica.\nNel mondo e in Italia il personaggio di Hannibal Lecter \u00e8 popolare soprattutto per l'interpretazione datane sul grande schermo da Anthony Hopkins in \"Il silenzio degli innocenti\", \"Hannibal\" e \"Red Dragon\", anche se Hannibal Lecter (con il cognome cambiato in Lecktor) \u00e8 stato rappresentato anche da Brian Cox, quando venne girato il film \"Manhunter - Frammenti di un omicidio\", di cui \"Red Dragon\" \u00e8 un remake.\nIl 9 febbraio 2007 \u00e8 uscito \"Hannibal Lecter - Le origini del male\", anch'esso tratto dall'omonimo romanzo di Thomas Harris, che racconta l'adolescenza di Lecter.\nSerie TV.\nLa serie \"Hannibal\" \u00e8 un prequel contemporaneo in cui Hannibal \u00e8 interpretato da Mads Mikkelsen. Nonostante i personaggi, e i luoghi in cui \u00e8 ambientata la serie, segue solo in parte i fatti descritti dai romanzi di Thomas Harris.\nLa linea su cui si sviluppa cambia in quanto Hannibal intraprender\u00e0 un'amicizia con Will Graham. La relazione tra i due si svilupper\u00e0 e arriveranno a confondersi e a formare un legame simile all'amore ma che trascende ogni definizione.\nPartendo dal personaggio di Hannibal Lecter, ma mai citandolo, esiste una serie televisiva spin off su un altro personaggio importante legatogli: Clarice, che segue le vicende dell'agente Starling ambientate un anno dopo gli eventi de \"Il silenzio degli innocenti\".\nOrdine cronologico.\nL'anno di produzione dei film e anche, almeno in parte, il periodo di pubblicazione dei libri non rispettano l'ordine cronologico delle vicende narrate.\nPer agevolare la \"ricostruzione\" della vicenda narrata di seguito si riordinano i libri e i film secondo l'ordine cronologico della storia di Hannibal:\nModello reale.\nThomas Harris ha fatto molte interviste nelle quali non ha mai spiegato dove ha preso l'ispirazione per Hannibal Lecter, fino al 2013. Harris ha rivelato che il personaggio fu ispirato da un vero dottore e omicida che egli ha incontrato mentre stava visitando una prigione nella citt\u00e0 di Monterrey, durante un viaggio in Messico nel 1960, quando era soltanto un reporter di 23 anni. Il dottore uccise un giovane uomo, probabilmente un amico stretto, mutilando il suo corpo in molte parti e inserendole in una piccola scatola. Harris, che si era riferito al chirurgo con il falso nome di \"Dr. Salazar\", lo descrisse come un \"basso agile e pallido uomo con capelli rossi scuri\".\nAggiunse inoltre: \"C'era certo una grande intelligenza ed eleganza in lui\". Harris era andato in Messico per intervistare Dykes Askew Simmons, un cittadino americano nel braccio della morte per avere ucciso tre giovani del paese, ma aveva finito per parlare con \"Salazar\", che aveva salvato la vita di Simmons dopo che una guardia gli aveva sparato durante un tentativo di evasione. \"Salazar\" rivel\u00f2 il suo lato oscuro non appena incominci\u00f2 a discutere del volto sfigurato di Simmons, della sua educazione tormentata e di quanto fossero attraenti le sue vittime.\nMolti reporter e investigatori hanno tracciato le testimonianze e la posizione del dottore nella prigione messicana negli anni passati, e hanno scoperto che \"Salazar\" era in realt\u00e0 Alfredo Ball\u00ed Trevi\u00f1o, un medico di una famiglia di Monterrey di classe elevata che era colpevole di avere ucciso un amico stretto (e amante) e mutilato il suo corpo; era sospettato anche di avere ucciso e smembrato molti autostoppisti nella periferia della citt\u00e0 tra la fine degli anni Cinquanta e l'inizio degli anni Sessanta. Harris incorpor\u00f2 anche alcuni di questi caratteri nello sviluppo di Buffalo Bill come un killer ne \"Il silenzio degli innocenti\". Rilasciato nel 1981, Ball\u00ed continu\u00f2 a lavorare come medico in un austero ufficio fino alla sua morte per cause naturali nel 2009.\nNel suo libro \"Evil Serial Killers\" Charlotte Grieg asser\u00ec che il serial killer Albert Fish era l'ispirazione, almeno in parte, per il Dr. Lecter. Grieg dichiara anche che per spiegare la patologia di Lecter Harris prese in prestito la storia del serial killer e cannibale Stepan, fratello di Andrei Chikatilo, che fu sequestrato e mangiato dai suoi vicini (tuttavia afferma che \u00e8 poco chiaro se la storia sia vera o se Stepan Chikatilo addirittura sia esistito). L'ubicazione del libro \"Hannibal\" fu ispirata dal \"mostro di Firenze\". Mentre Harris preparava il libro viaggi\u00f2 in Italia e fu presente al processo del principale sospettato, Pietro Pacciani, dove era stato visto prendere appunti."}
{"id": "211810", "revid": "1610933", "url": "https://it.wikipedia.org/wiki?curid=211810", "title": "Passera europea", "text": ""}
{"id": "211817", "revid": "1610933", "url": "https://it.wikipedia.org/wiki?curid=211817", "title": "Passera oltremontana", "text": ""}
{"id": "211818", "revid": "1534511", "url": "https://it.wikipedia.org/wiki?curid=211818", "title": "Legge di Lambert", "text": "In fisica la legge di Lambert riguarda l'illuminamento di una superficie posta a una certa distanza da una sorgente luminosa. \nEssa afferma che l'illuminamento prodotto da una sorgente su una superficie \u00e8 direttamente proporzionale all'intensit\u00e0 luminosa della sorgente e al coseno dell'angolo che la normale alla superficie forma con la direzione dei raggi luminosi ed \u00e8 inversamente proporzionale al quadrato della distanza dalla sorgente.\nDescrizione.\nSe si indica con formula_1 la distanza tra una sorgente puntiforme formula_2 e una porzione di superficie formula_3 orientata, la proiezione di formula_3 sopra la superficie sferica di centro formula_2 e raggio formula_1 \u00e8:\nformula_7.\nDove formula_8 \u00e8 l'angolo compreso tra le due normali a formula_3 e formula_10.\nL'angolo solido sotto cui formula_3 \u00e8 vista da formula_2 risulta quindi:\nformula_13\nIl flusso di radiazione emesso entro l'angolo solido formula_14 \u00e8:\nformula_15\ndove formula_16 \u00e8 l'intensit\u00e0 luminosa.\nConcludendo, l'irraggiamento formula_17 sopra la superficie sferica formula_18 \u00e8:\nformula_19\n\u00c8 questa la legge di Lambert.\nNel caso in cui la radiazione colpisca perpendicolarmente la superficie, si avr\u00e0 formula_20, quindi la formula diventa:\nformula_21\nDa questa relazione deriva la legge del quadrato delle distanze, che si utilizza quando si confronta l'illuminamento prodotto su una superficie da due diverse sorgenti. Quest'ultima legge afferma che le intensit\u00e0 luminose delle due sorgenti stanno tra loro come i quadrati delle loro distanze da una superficie che illuminano ugualmente:\nformula_22\nIl principio di funzionamento dei fotometri si basa su questa legge: misurando le distanze delle sorgenti da un pannello ugualmente illuminato, se si conosce l'intensit\u00e0 della prima sorgente, \u00e8 possibile ricavare l'intensit\u00e0 della seconda da determinare.\nConsiderazioni.\nLa legge di Lambert mostra che uno stesso flusso energetico emesso da una sorgente luminosa si distribuisce su superfici sempre pi\u00f9 grandi al crescere della distanza sorgente-superficie. Questo significa che se a una distanza unitaria formula_1 l'area che intercetta la radiazione \u00e8 di formula_24, a distanza formula_25 la radiazione si distribuir\u00e0 sopra una superficie quattro volte pi\u00f9 grande e di conseguenza ricever\u00e0 un formula_26 dell'irraggiamento precedente."}
{"id": "211843", "revid": "253269", "url": "https://it.wikipedia.org/wiki?curid=211843", "title": "Anthony Perkins", "text": "Biografia.\nPrimi anni.\nAnthony Perkins nacque a New York, figlio di Janet Rane Esselstyn e dell'attore teatrale e cinematografico Osgood Perkins. Studi\u00f2 alla Brooks School di North Andover, alla Buckingham Browne &amp; Nichols di Cambridge in Massachusetts, frequent\u00f2 la Columbia University e il Rollins College di Winter Park (Florida). Nel 1942, alla morte del padre, si era trasferito a Boston.\nCarriera.\nIl primo film interpretato da Perkins fu \"L'attrice\" (1953), girato mentre era studente alla Columbia. Per la seconda pellicola, \"La legge del Signore\" (1956), fu premiato con un Golden Globe quale miglior attore emergente e ottenne una candidatura all'Oscar. In seguito lanci\u00f2 tre album di musica pop nel 1957 e nel 1958 con la Epic Records e la RCA, sotto il nome di \"Tony Perkins\". Il suo singolo \"Moon-Light Swim\" fu un successo negli Stati Uniti e raggiunse la 24\u00aa posizione della Billboard Hot 100 nel 1957.\nNel 1958 diede prova del suo talento musicale nel film \"Bella, affettuosa, illibata cercasi...\". Dopo nuove acclamate prestazioni sia al cinema sia a Broadway, interpret\u00f2 la parte di Norman Bates in \"Psyco\" (1960) di Alfred Hitchcock. Questo ruolo e i molti \"sequel\" del film influenzarono gran parte della sua restante carriera.\nSull'onda del successo di \"Psycho\", Perkins ebbe una brillante carriera in Europa: nel 1961 vinse il premio come miglior attore al Festival di Cannes per \"Le piace Brahms?\" di Anatole Litvak, accanto a Ingrid Bergman, e l'anno seguente interpret\u00f2 Joseph K. nel \"Processo\" (1962) di Orson Welles, adattamento cinematografico del romanzo omonimo di Franz Kafka. Tornato negli Stati Uniti, assunse il ruolo di un giovane assassino disturbato in \"Dolce veleno\" (1968). Interpret\u00f2 poi Chaplain Tappman in \"Comma 22\" (1970). Perkins scrisse inoltre, insieme al compositore e paroliere Stephen Sondheim, la sceneggiatura del film \"Un rebus per l'assassino\" (1973), per il quale ottenne l'Edgar Award 1974 della Mystery Writers of America per la migliore sceneggiatura cinematografica. Nel 1974 partecip\u00f2 ai film \"Lovin' Molly\" e \"Assassinio sull'Orient Express\", entrambi diretti da Sidney Lumet. Nel 1984 apparve nel film \"China Blue\" di Ken Russell. Torn\u00f2 al ruolo di Norman Bates nei \"sequel\" \"Psycho II\" (1983), \"Psycho III\" (1986), che diresse, e \"Psycho IV\" (1990). Nel 1989 fu protagonista del film \"\".\nFra le opere teatrali interpretate a Broadway si ricordano il \"musical\" \"Greenwillow\" (1960) di Frank Loesser, e \"Romantic Comedy\" (1979) di Bernard Slade, che interpret\u00f2 al fianco di Mia Farrow. La vita di Perkins fu meticolosamente documentata nella biografia \"Split Image: The Life of Anthony Perkins\" scritta da Charles Winecoff nel 1996.\nVita privata.\nPerkins era bisessuale ed ebbe relazioni con molti personaggi famosi, inclusi gli attori Rock Hudson e Tab Hunter, il ballerino Rudolf Nureyev, il compositore Stephen Sondheim e il coreografo Grover Dale. Con quest'ultimo ebbe una relazione di sei anni. Nel 1972 ebbe la sua prima esperienza con una donna, quando incontr\u00f2 sul set l'attrice Victoria Principal. L'anno seguente, il 9 agosto 1973, si spos\u00f2 con l'attrice e modella Berry Berenson. Perkins non rivel\u00f2 la sua bisessualit\u00e0, se non solo quando era ormai quarantenne.\nMorte.\nAnthony Perkins mor\u00ec di AIDS il 12 settembre 1992, all'et\u00e0 di 60 anni, a Hollywood. La vedova Berry Berenson mor\u00ec l'11 settembre 2001 nell'attentato terroristico del volo American Airlines 11, schiantatosi sulle Torri Gemelle. La coppia ebbe due figli: l'attore Oz Perkins (nato nel 1974) e il musicista Elvis Perkins (nato nel 1976).\nDoppiatori italiani.\nNelle versioni in italiano dei suoi film, Anthony Perkins \u00e8 stato doppiato da:"}
{"id": "211847", "revid": "1610933", "url": "https://it.wikipedia.org/wiki?curid=211847", "title": "Fringuello", "text": ""}
{"id": "211848", "revid": "1610933", "url": "https://it.wikipedia.org/wiki?curid=211848", "title": "Cardellino", "text": ""}
{"id": "211849", "revid": "16694", "url": "https://it.wikipedia.org/wiki?curid=211849", "title": "Oh Gloria Inmarcesible!", "text": ""}
{"id": "211850", "revid": "287204", "url": "https://it.wikipedia.org/wiki?curid=211850", "title": "Il silenzio degli innocenti (romanzo)", "text": "Il silenzio degli innocenti \u00e8 il terzo romanzo dello scrittore statunitense Thomas Harris, pubblicato nel 1988.\n\u00c8 il secondo libro, dopo \"Il delitto della terza luna\", in cui compare il personaggio dello psichiatra serial killer Hannibal Lecter.\nNel 1991 ne \u00e8 stato tratto il film omonimo, interpretato da Anthony Hopkins e Jodie Foster, vincitore di 5 premi Oscar.\nTrama.\nLa comparsa di un assassino seriale con la brama di scuoiare le sue giovani e belle vittime, spinge Jack Crawford ad assegnare alla promettente Clarice Starling il compito di risolvere il caso. E la chiave \u00e8 interrogare il serial killer Hannibal Lecter, recluso da oltre otto anni nel Chesapeake (in seguito Baltimora) State Hospital, diretto dal \"dottor\" Chilton. L'FBI ritiene che Lecter possa sapere molte cose su \"Buffalo Bill\" (Jame Gumb), e poich\u00e9 rifiuta di aprire la sua mente, forse una giovane donna pu\u00f2 far leva sulla sua folle genialit\u00e0.\nClarice fissa un \"appuntamento\" con l'omicida, ma viene messa in guardia sia da Crawford che da Chilton: \u00e8 importante non rivelare nulla di s\u00e9 stessi, o mostrarsi troppo disponibili con Lecter.\nIl cannibale mostrer\u00e0 subito di avere sensazionali capacit\u00e0 mentali, di gran lunga superiori al normale, e Clarice scoprir\u00e0 che la sincerit\u00e0 \u00e8 la chiave per discutere con Lecter, per non lasciare che faccia dei suoi questionari dei semplici origami o che la possa prendere in giro. Cos\u00ec fornir\u00e0 alla detective il primo, fondamentale indizio per scovare Buffalo Bill: cercare i valentini nell'auto di Benjamin Raspail (un vecchio paziente, e vittima, del dottor Lecter). Clarice scoprir\u00e0 un vecchio magazzino appartenuto alla vittima di Lecter, dove all'interno di un'automobile d'epoca trover\u00e0 una testa in formalina. Quella, riveler\u00e0 Lecter, di un marinaio chiamato Klaus, l'amante di Raspail. Tornata a parlare col cannibale, egli svela il motivo per cui Buffalo Bill uccide: \"vuole fare un panciotto con le tette\". Lecter scende a un patto: aiuter\u00e0 nelle indagini se avr\u00e0 una cella con una finestra.\nTrovata la sesta vittima, Starling aiuta Crawford nell'autopsia e trova la crisalide di un insetto nel palato molle della ragazza. L'agente fa esaminare la crisalide da due esperti e si scopre che l'insetto \u00e8 una Acheronthia Styx, detta Testa di Morto per il suo disegno sul dorso. Poco dopo, anche nella testa di Klaus verr\u00e0 trovata la crisalide dello stesso insetto, che cresce appena in Asia, e in America deve essere allevato per vivere.\nLa figlia della senatrice Martin, Catherine, viene sequestrata. La sua blusa viene trovata tagliata sulla schiena: il segno distintivo di Buffalo Bill. Per trovare in fretta Catherine Martin, Clarice propone un (falso) accordo a Lecter: la promessa, da parte della Senatrice, del suo trasferimento in un carcere dove potrebbe avere maggiori privilegi. Questo accordo viene in realt\u00e0 \"siglato\" da Crawford, la Senatrice non ne sa nulla n\u00e9 conosce Clarice Starling.\nLecter, dal canto suo, opta per un patto con Clarice: lui dar\u00e0 maggiori informazioni su Bill, se lei parler\u00e0 della sua vita. Egli spiega che il \"nostro amico\" ha problemi psichici riguardo alla sua sessualit\u00e0. Egli non \u00e8 un vero transessuale, ma vorrebbe esserlo, e per le sue turbe psichiche \u00e8 stato rifiutato da tutti i centri di chirurgia dove si pratica il cambio del sesso. La farfalla \u00e8 la metafora del cambiamento, di ci\u00f2 che \u00e8 e di ci\u00f2 che vorrebbe veramente essere. Clarice, invece, parla del suo passato. La morte di suo padre, e i due mesi passati nel ranch in Montana dello zio, tra pecore e cavalli.\nUna volta che Clarice \u00e8 andata via, Lecter ricorda tutta la conversazione avuta al tempo con Benjamin Raspail. Prima vi era Klaus, poi arriv\u00f2 il geloso Jame, che uccise il marinaio e ne conserv\u00f2 la testa nel frigorifero e us\u00f2 la pelle per cucirsi un grembiule. In quell'occasione, Raspail aveva anche fatto conoscere Jame al suo psichiatra, il dottor Lecter, di cui si fidava ciecamente.\nChilton svela l'inganno di Crawford: non c'\u00e8 nessun accordo, nessuna cella con vista. Ma lui ha, invece, un affare autentico: il trasferimento di Lecter in Tennessee, dove i poliziotti usano le manette al posto delle camicie di forza, e niente maschera da hockey. Lecter decide di rivelare la verit\u00e0 su Bill solo alla Senatrice Martin, e Chilton accetta. Il direttore del manicomio non sa che Lecter si \u00e8 costruito con pochi pezzi di plastica una perfetta chiave per aprire le manette, e che la conserva in bocca.\nIn Tennessee, il cannibale, in camicia di forza e maschera sul volto, svela la \"verit\u00e0\". Occhi azzurri, capelli biondi, alto, robusto, ottima forza fisica, et\u00e0 sui trentacinque anni, il suo nome \u00e8 William Rubina, detto anche Billy. Il giorno successivo al suo trasferimento, Clarice gli fa visita con l'idea di portargli i suoi disegni, e continuano la conversazione. La donna svela la sua verit\u00e0: dopo aver passato due mesi nel Montana, era fuggita a cavallo, il pi\u00f9 lontano possibile. Ci\u00f2 che l'aveva spinta a scappare erano le urla degli agnelli che il fattore stava macellando. E lei sentiva le loro urla ogni notte, e ogni volta le si gelava il sangue. Per questo era fuggita, per questo era all'FBI: per far tacere gli agnelli.\nLa conversazione viene interrotta da Chilton, ma in compenso, Lecter ha compilato il questionario. Lo consegna a Clarice attraverso le sbarre, sfiorandole un dito con la promessa di rivedersi presto. \"Me lo dirai quando quegli agnelli smetteranno di gridare, vero?\", le grida da lontano."}
{"id": "211851", "revid": "767487", "url": "https://it.wikipedia.org/wiki?curid=211851", "title": "Sciopero!", "text": "Sciopero! \u00e8 un film sovietico del 1924, primo lungometraggio di Sergej Michajlovi\u010d \u0116jzen\u0161tejn.\nL'opera avrebbe dovuto far parte di un ciclo di otto opere intitolato \"\"Verso la dittatura\" (sottinteso \"del proletariato\"\"), un progetto cinematografico del Proletkult dedicata al movimento rivoluzionario in Russia. I film avrebbero dovuto riguardare i seguenti temi:\nL'ambizioso progetto non and\u00f2 in porto, ma l'opera mise in mostra il regista, che nello stesso anno diresse il suo capolavoro, \"La corazzata Pot\u00ebmkin\". \u0116jzen\u0161tejn scelse questo soggetto perch\u00e9 \u00abpi\u00f9 efficace\u00bb e pi\u00f9 di \u00abmassa\u00bb. Ed infatti l'opera mostra un interesse dichiaratamente didattico e propagandistico, senza togliere l'opportunit\u00e0 di ampi margini di sperimentazioni linguistiche.\nIn\" Sciopero!\" il regista mette in atto per la prima volta alcuni meccanismi narrativi di avanguardia, come il \"montaggio delle attrazioni\", una \"figura retorica cinematografica\" basata sulla similitudine simbolica del fatto narrato (gli operai falcidiati da parte della polizia) e un fatto diverso accostato per analogia (un bue squartato al mattatoio). Si tratta di qualcosa di analogo a una famosa scena di\" La corazzata Pot\u00ebmkin\", quella dei leoni coronati del teatro di Odessa bombardato dagli insorti, che ripresi in rapida sequenza danno l'idea del crollo imminente della monarchia.\nUn altro tema del film \u00e8 il collettivismo, posto in opposizione all'individualismo convenzionale dei film occidentali. Gi\u00e0 in questa sua prima opera Ejzen\u0161tejn mette in diretta comunicazione il piano narrativo/documentario e quello di rielaborazione simbolica della realt\u00e0 attraverso l'artifizio del montaggio. Il film fu prodotto nel primo stabilimento del Goskino a Mosca e proiettato il 1\u00ba febbraio a Leningrado (6 rulli, 1696 metri).\nTrama.\nNella Russia protoindustriale del 1912 un operaio \u00e8 ingiustamente accusato di furto dai suoi padroni. Disperato per l'ingiustizia subita, si impicca sul posto di lavoro. I lavoratori della fabbrica organizzano clandestinamente uno sciopero di solidariet\u00e0 e protesta che non \u00e8 solo un atto di accusa alla durezza padronale ma anche un esempio di fraternit\u00e0 tra lavoratori. Ma i padroni si aspettano una sommossa ed indagano servendosi di spie.\nLo sciopero \u00e8 duro e drammatico. Gli operai rivendicano una pi\u00f9 equa condizione di lavoro. I padroni rispondono tentando di corrompere i lavoratori pi\u00f9 deboli. La polizia a cavallo, agli ordini dei padroni, si schiera a difesa della fabbrica. Lo sciopero continua, portando in breve tempo le famiglie alla fame. I padroni assoldano anche dei malavitosi al fine di produrre danni di cui incolpare i manifestanti. La polizia interviene e massacra gli scioperanti e le loro famiglie con immane violenza. Sedata la sommossa, la strada rimane una desolata distesa di cadaveri. La storia sembra terminata, ma da l\u00ec a cinque anni ci sar\u00e0 la Rivoluzione d'Ottobre."}
{"id": "211879", "revid": "406204", "url": "https://it.wikipedia.org/wiki?curid=211879", "title": "Wavelet", "text": "Wavelet o ondicelle, analisi wavelet, e trasformata wavelet si riferiscono alla rappresentazione di un segnale mediante l'uso di una forma d'onda oscillante di lunghezza finita o a decadimento rapido (nota come \"wavelet madre\"). Questa forma d'onda \u00e8 scalata e traslata per adattarsi al segnale in ingresso.\nStoria.\nLo sviluppo delle wavelet pu\u00f2 essere collegato a diverse correnti di pensiero separate che hanno origine dal lavoro di Haar all'inizio del XX secolo. Contributi importanti alla teoria delle wavelet possono essere attribuiti alla formulazione, da parte di Goupillaud, Grossmann e Morlet, di quella che ora \u00e8 nota come CWT (1982), ai lavori preliminari di Str\u00f6mberg sulle wavelet discrete (1983), alle wavelet ortogonali a supporto compatto di Daubechies (1988), alla struttura a multirisoluzione di Mallat (1989), all'interpretazione in tempo-frequenza della CWT da parte di Delprat (1991), alla trasformata wavelet armonica di Newland e molti altri ancora.\nDescrizione.\nIntroduzione.\nLa parola \"wavelet\", ondina, ha origine nei primi anni ottanta ed \u00e8 dovuta a Morlet e Grossman che infatti usavano la parola francese \"ondelette\" (piccola onda). Poco pi\u00f9 tardi la parola venne convertita in inglese traducendo \"onde\" (\"onda\" in francese) in \"wave\", ottenendo wavelet. Le trasformate wavelet sono classificate a livello generale nella trasformata wavelet discreta (\"Discrete Wavelet Transform\", DWT) e nella trasformata wavelet continua (\"Continuous Wavelet Transform\", CWT). La differenza di principio fra le due \u00e8 il fatto che la trasformata continua opera su tutte le possibili scale e traslazioni, mentre la trasformata discreta usa un sottoinsieme discreto di tutti i valori possibili.\nUtilit\u00e0 delle wavelet.\nLa teoria delle wavelet \u00e8 applicabile a molti campi. Tutte le trasformate wavelet possono essere considerate come forme di rappresentazioni in tempo-frequenza e sono quindi in relazione con l'analisi armonica. Quasi tutte le \"trasformate wavelet discrete\" utili in pratica usano dei banchi di filtri a risposta impulsiva finita. Le wavelet che costituiscono una CWT sono soggette al principio di indeterminazione di Heisenberg e allo stesso modo le basi delle trasformate wavelet discrete si possono considerare soggette ad altre forme di principio di indeterminazione.\nWavelet madre.\nIn termini semplici, ma tecnicamente non corretti, la wavelet madre formula_1 deve soddisfare:\nNella maggior parte delle situazioni \u00e8 utile richiedere che formula_7 sia continua e che abbia un numero alto \"M\" di momenti nulli, cio\u00e8 per ogni intero \"m&lt;M\"\nQuesto significa che la wavelet madre deve essere non nulla e avere una media nulla. Tecnicamente la wavelet madre deve soddisfare un criterio di ammissibilit\u00e0. Alcuni esempi di wavelet madre sono:\nLa wavelet madre \u00e8 scalata (o dilatata) di un fattore formula_9 e traslata (o mossa) di un fattore formula_10 per dare, nella formulazione originaria di Morlet:\nQueste funzioni sono spesso indicate erroneamente come le funzioni base della trasformata. Di fatto, non esiste una base. L'interpretazione in tempo-frequenza infatti richiede una formulazione leggermente diversa.\nConfronto con Fourier.\nLa trasformata wavelet \u00e8 spesso paragonata alla trasformata di Fourier, dove i segnali sono rappresentati come somma di armoniche. La differenza principale \u00e8 che le wavelet sono localizzate sia nel tempo sia nella frequenza mentre la trasformata di Fourier standard \u00e8 localizzata solo in frequenza. La trasformata di Fourier a tempo breve (STFT) \u00e8 localizzata in tempo e in frequenza, ma ci sono dei problemi di risoluzione e le wavelet spesso offrono una migliore rappresentazione del segnale grazie all'uso dell'analisi multirisoluzione.\nLa trasformata wavelet inoltre \u00e8 anche meno complessa computazionalmente, richiedendo un tempo O(\"N\") al contrario del tempo O(\"N\" log \"N\") richiesto dalla trasformata di Fourier veloce (\"N\" indica la dimensione dei dati).\nDefinizione di wavelet.\nEsistono vari modi per definire una wavelet o una famiglia di wavelet.\nFiltro di scalamento.\nLa wavelet \u00e8 completamente definita dal filtro di scalamento \"g\", un filtro FIR (\"Finite Impulse Response\") passa-basso di lunghezza \"2N\" e somma 1. Nelle wavelet biortogonali sono definiti filtri distinti per la decomposizione e per la ricostruzione.\nIl filtro passa-alto \u00e8 definito come il filtro QMF (\"Quadrature Mirror Filter\") del filtro passa-basso e il filtro di ricostruzione come il filtro a tempo invertito di quello di decomposizione.\nEsempio: wavelet Daubechies e Symlet.\nFunzione di scalamento.\nLe wavelet sono definite dalla funzione wavelet formula_12, cio\u00e8 la wavelet madre, e dalla funzione di scalamento formula_13, detta anche wavelet padre, nel dominio del tempo.\nLa funzione wavelet \u00e8 in effetti un filtro passa-banda e il suo scalamento ad ogni livello dimezza la sua banda. Questo crea il problema che, per coprire tutto lo spettro, sono richiesti un numero infinito di livelli. La funzione di scalamento filtra il livello pi\u00f9 basso della trasformata e assicura che tutto lo spettro sia coperto. Vedi per una spiegazione dettagliata.\nPer una wavelet a supporto compatto, formula_13 pu\u00f2 essere considerata di lunghezza finita ed \u00e8 equivalente al filtro di scalamento \"g\".\nEsempio: wavelet Meyer.\nFunzione wavelet.\nLa wavelet ha solo una rappresentazione nel dominio del tempo come funzione wavelet formula_12.\ne.g. wavelet \"cappello messicano\".\nApplicazioni.\nGeneralmente la DWT \u00e8 usata nella codifica dei segnali mentre la CWT \u00e8 usata nell'analisi dei segnali. Di conseguenza la DWT \u00e8 usata comunemente in ingegneria e informatica e la CWT \u00e8 usata pi\u00f9 spesso nella ricerca scientifica. Le trasformate wavelet sono ora adottate in un gran numero di applicazioni, spesso sostituendo la trasformata di Fourier convenzionale. Molte aree della fisica hanno visto questo cambiamento di paradigma, inclusi la dinamica molecolare, il calcolo ab initio, l'astrofisica, la geofisica sismica, l'ottica, la turbolenza e la meccanica quantistica. Altre aree che stanno vedendo questo cambiamento sono l'elaborazione delle immagini, la misura della pressione del sangue, lo studio del battito del cuore e l'analisi dell'ECG, ;'analisi del DNA, l'analisi delle proteine, la climatologia, l'elaborazione dei segnali in generale, il riconoscimento vocale, la grafica computerizzata e l'analisi multifrattale.\nUna delle applicazioni delle wavelet \u00e8 la compressione di dati. Come molte altre trasformate, la trasformata wavelet pu\u00f2 essere usata per trasformare dati grezzi. come le immagini per poi codificare i dati trasformati e ottenere un'effettiva compressione. Il formato JPEG2000 \u00e8 uno standard di immagini che usa le wavelet.\nTrasformate wavelet.\nEsistono un gran numero di trasformate wavelet, ognuna adatta a una differente applicazione. Per una lista completa vedi elenco di trasformate wavelet, ma le pi\u00f9 comuni sono qui elencate:"}
{"id": "211880", "revid": "21371", "url": "https://it.wikipedia.org/wiki?curid=211880", "title": "Nazionale di calcio Sudcoreana", "text": ""}
{"id": "211881", "revid": "125594783", "url": "https://it.wikipedia.org/wiki?curid=211881", "title": "Governo Goria", "text": "Il Governo Goria \u00e8 stato il quarantacinquesimo esecutivo della Repubblica Italiana, il primo della X legislatura.\nIl governo rimase in carica dal 29 luglio 1987 al 13 aprile 1988, per un totale di 259 giorni, ovvero 8 mesi e 15 giorni.\nOttenne la fiducia al Senato della Repubblica il 1\u00ba agosto 1987 con 183 voti favorevoli e 123 contrari. Ottenne la fiducia alla Camera dei deputati il 3 agosto 1987 con 371 voti favorevoli e 237 contrari.\nDopo mesi di incertezza e malumori dentro la maggioranza, Goria si decise a dare le dimissioni l'11 marzo 1988 dopo che il PSI aveva espresso forte contrariet\u00e0 al modo con cui il governo, il giorno prima, aveva approvato la riapertura del cantiere della centrale nucleare di Montalto di Castro.\nComposizione.\nComposizione politica del governo.\nI membri del Governo appartenevano a 5 partiti politici diversi:"}
{"id": "211883", "revid": "466539", "url": "https://it.wikipedia.org/wiki?curid=211883", "title": "Gro Harlem Brundtland", "text": "Biografia.\nNel 1981 divent\u00f2 primo ministro del governo norvegese, prima donna nonch\u00e9 la persona pi\u00f9 giovane ad aver mai ricoperto tale carica. Fra il 1981 ed il 1996 guid\u00f2 il governo in tre riprese per quasi 10 anni complessivi.\nNel 1983 il Segretario Generale delle Nazioni Unite la nomin\u00f2 presidente della Commissione mondiale sull'ambiente e lo sviluppo. Nel 1987 redasse il rapporto Brundtland (\"Our Common Future\"), che conteneva una definizione di sviluppo sostenibile che coniugava le aspettative di benessere e di crescita economica con il rispetto dell'ambiente e la preservazione delle risorse naturali.\nDal 1998 al 2003 ricopr\u00ec la carica di direttore generale dell'Organizzazione Mondiale della Sanit\u00e0 (OMS). Nel 2004 una classifica pubblicata dal giornale britannico \"Financial Times\" l'ha vista al quarto posto tra gli europei pi\u00f9 influenti degli ultimi 25 anni."}
{"id": "211888", "revid": "508156", "url": "https://it.wikipedia.org/wiki?curid=211888", "title": "Stefano Cerri", "text": "Biografia.\n\u00c8 figlio del noto chitarrista jazz Franco Cerri, che gli insegna i primi rudimenti dello strumento, e della sua prima moglie. Debutta in TV a otto anni, nel corso di una puntata del variet\u00e0 \"Un due tre\" condotto da Ugo Tognazzi e Raimondo Vianello, suonando l'ukulele accanto al padre. Pi\u00f9 avanti inizia, ancora giovanissimo, la sua carriera come chitarrista in formazioni da ballo in night club e dancing per poi avvicinarsi da autodidatta al basso elettrico. Proprio con questo strumento che inizia a suonare in varie formazioni jazz di cui fanno parte - oltre al padre - Sante Palumbo, Tony Scott, Mario Rusca, Eraldo Volont\u00e8, Guido Manusardi.\nLa passione per il rock (soprattutto i Beatles) e per il \"progressive\", lo porta, nel 1976, ad essere tra i fondatori del gruppo Crisalide che accompagnava Eugenio Finardi insieme al batterista Mauro Spina e al tastierista Ernesto Vitolo e a suonare con la Rock &amp; Roll Exhibition di Demetrio Stratos e Mauro Pagani. Collabora poi con Loredana Bert\u00e8 suonando insieme ai crisalide nel tour \"bandaberte'\" nel 1979.\nNel 1979 si trasferisce a Londra, dove conosce Jon Anderson, cantante dei disciolti Yes, ed entra a far parte del gruppo che suona con Anderson nell'album \"Animation\" e con cui effettua un \"tour\" di cinque mesi negli Stati Uniti e in Canada.\nDopo un paio d'anni rientra in Italia dove intensifica la sua attivit\u00e0 di \"session man\" collaborando con vari cantanti, tra cui Alberto Radius, Fiorella Mannoia, Marcella Bella, Edoardo Bennato, Eugenio Finardi, Anna Oxa, Alice e Eros Ramazzotti. In questo periodo inizia anche l'attivit\u00e0 didattica come insegnante di basso elettrico presso il Centro Professione Musica di Milano.\nLa passione per il jazz lo porta poi ad abbandonare l'attivit\u00e0 di \"session man\" e a costituire, insieme al batterista Walter Calloni e al percussionista colombiano Candelo Cabezas, il gruppo latin jazz Chand\u00e9. Successivamente, insieme allo stesso Calloni e a Massimo Colombo fonda Linea C, il pi\u00f9 noto trio di jazz elettrico italiano. Nel biennio 1997-1999 suona anche con The Great Naco Orchestra, con cui registra anche un album.\nTorna episodicamente all'attivit\u00e0 di \"session man\" per accompagnare Fabrizio De Andr\u00e9, col quale incide l'album dal vivo \"Fabrizio De Andr\u00e9 in concerto\", uscito postumo per entrambi. Qui ha modo di ritrovare il tastierista Mark Harris, con cui aveva suonato ai tempi di Finardi; \u00e8 proprio Harris ad incoraggiarlo alla realizzazione di un vecchio progetto, Fab Four String, una rilettura e reinterpretazione del repertorio dei Beatles. Il progetto prevedeva esibizioni live in cui Cerri avrebbe avuto al suo fianco lo stesso Harris alle tastiere, Marco Fadda (percussioni), Donato Scolese (vibrafono) e Giancarlo Parisi (fiati). La scoperta della malattia, che nel 2000 lo conduce alla morte, all'et\u00e0 di soli 48 anni, gli impedisce per\u00f2 di realizzare questo progetto."}
{"id": "211890", "revid": "1543377", "url": "https://it.wikipedia.org/wiki?curid=211890", "title": "Nazionale di calcio di Haiti", "text": "La nazionale di calcio di Haiti \u00e8 la rappresentativa calcistica nazionale dell'omonimo paese caraibico, posta sotto l'egida della F\u00e9d\u00e9ration Ha\u00eftienne de Football.\nNella sua storia Haiti ha disputato una fase finale del campionato del mondo, a Germania Ovest 1974, subendo 14 gol da (3-1), (7-0) e (4-1). Ha vinto, inoltre, un'edizione del Campionato CCCF (1957) e un'edizione della CONCACAF Gold Cup (1973). Altro piazzamento importante \u00e8 stato il secondo posto alla Coppa dei Caraibi 2001 e la vittoria nell'edizione del 2007 di questo torneo.\nL'11 giugno 2013 ottenne uno storico pareggio per 2-2 contro l' a Rio de Janeiro in una partita amichevole; pochi giorni prima aveva perso di misura per 2-1 un'altra prestigiosa amichevole contro la campione del mondo e d'Europa in carica.\nLa nazionale di Haiti \u00e8 stata la terza al mondo (dopo e ) ad aver vinto il titolo continentale di due confederazioni diverse, nello specifico il Campionato CCCF e la CONCACAF Gold Cup.\nNel ranking FIFA, istituito nell'agosto 1993, la migliore posizione occupata da Haiti \u00e8 la 38\u00aa piazza, raggiunta nel gennaio 2013, mentre la peggiore \u00e8 la 115\u00aa, occupata nell'aprile 1996. La nazionale nell'aprile 2021 occupa la 83\u00aa posizione.\nStoria.\nEsordi (1925-1970).\nLa nazionale haitiana esord\u00ec il 22 marzo 1925 contro la e fu sconfitta per 2-1; il primo gol della storia di Haiti \u00e8 di Painson all'86\u00ba minuto di gioco. Dopo l'affiliazione della federcalcio nazionale alla FIFA nel 1933, la nazionale haitiana si iscrisse alle eliminatorie del . I \"grenadiers\" guidati dal commissario tecnico \u00c9douard Baker se la videro con in tre partite, tutte giocate al Parc Leconte di Port-au-Prince nel gennaio 1934. Battuti per 3-1 nel primo incontro, gli haitiani ottennero un pari (1-1) nel secondo e patirono netta sconfitta nel terzo e ultimo match (6-0).\nRosa attuale.\nLista dei giocatori convocati per la CONCACAF Gold Cup 2021.\nDati aggiornati al 18 luglio 2021 , al termine della sfida contro la Martinica.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 12 luglio 2021.\nI giocatori in grassetto sono ancora in attivit\u00e0 con la maglia della nazionale."}
{"id": "211893", "revid": "123181930", "url": "https://it.wikipedia.org/wiki?curid=211893", "title": "Jorge Sampaio", "text": "\u00c8 stato Presidente della Repubblica per due mandati dal 9 marzo 1996 al 9 marzo 2006. Ha anche ricoperto il ruolo di sindaco di Lisbona.\nMentre era in vacanza in Algarve, ha iniziato a sentirsi male e, trasferito in elicottero a Lisbona, fu ricoverato il 27 agosto all'ospedale Santa Cruz, dove mor\u00ec per insufficienza respiratoria il 10 settembre 2021, otto giorni prima del suo 82\u00b0 compleanno. In seguito ai solenni funerali di Stato tenutisi due giorni dopo presso il monastero dos Jer\u00f3nimos, \u00e8 stato sepolto all'interno del cimitero monumentale di Alto de S\u00e3o Jo\u00e3o.\nOnorificenze.\nOnorificenze portoghesi.\nCome Presidente della Repubblica:\nPersonalmente \u00e8 stato insignito dei titoli di:"}
{"id": "211894", "revid": "767487", "url": "https://it.wikipedia.org/wiki?curid=211894", "title": "Bodast", "text": "I Bodast sono un gruppo di rock progressivo/psichedelico inglese attivo negli ultimi anni sessanta. Per un breve periodo il gruppo fu anche noto col nome Canto e sono principalmente ricordati per essere stati l'ultimo gruppo del chitarrista Steve Howe prima che si unisse agli Yes. Il gruppo nacque nel 1968; la formazione originale comprendeva, oltre a Steve Howe, Bobby Woodman (vero nome Bobby Clarke) alla batteria e Dave Curtis (talvolta trascritto come Curtiss) alla voce, da cui il nome del gruppo (composto con le prime due lettere del nome di ciascuno dei membri). Sia Woodman che Curtis provenivano da una band chiamata Roundabout, che in seguito si trasform\u00f2 nella prima incarnazione dei Deep Purple. Pi\u00f9 tardi si un\u00ecrono alla formazione il chitarrista Clive Maldoon (vero nome Clive Skinner) e Bruce Thomas al basso.\nA differenza dei Tomorrow, il gruppo precedente di Howe, i Bodast suonarono pochissimo dal vivo, dedicandosi quasi esclusivamente alla registrazione di quello che avrebbe dovuto essere il loro primo album, per l'etichetta discografica Tetragrammaton (allora anche etichetta dei Deep Purple). Per lealt\u00e0 verso i Bodast, Howe rifiut\u00f2 diverse offerte da parti di gruppi poi diventati celebri, quali i Nice di Keith Emerson e i Jethro Tull.\nLa Tetragrammaton, per\u00f2, fall\u00ec prima che l'album potesse essere pubblicato. Le registrazioni (in parte stereo e in parte mono) furono per\u00f2 in seguito recuperate e pubblicate negli anni ottanta, in due edizioni: \"The Early Years - Steve Howe with Bodast\" e \"Spectral Nether Street\". Delle due, la seconda \u00e8 la pi\u00f9 completa, e comprende anche brani firmati dal gruppo, all'epoca, col nome \"Canto\". Alcuni brani dei Bodast compaiono inoltre nella raccolta di materiale giovanile di Howe pubblicata col titolo \"Mothballs\". Fra i brani pi\u00f9 noti dei Bodast va citata \"Nether Street\", che comprende il giro di chitarra che in seguito divenne \"W\u00fcrm\", una delle sezioni della celebre \"Starship Trooper\" degli Yes (The Yes Album, 1971).\n\"The Early Years\" fu prodotto da Keith West, che aveva suonato precedentemente con Howe nei Tomorrow.\nCollegamenti esterni.\nScheda su \"The Early Years\" su Yesworld"}
{"id": "211896", "revid": "8596", "url": "https://it.wikipedia.org/wiki?curid=211896", "title": "Jorge Fernando Branco de Sampaio", "text": ""}
{"id": "211899", "revid": "1629429", "url": "https://it.wikipedia.org/wiki?curid=211899", "title": "13-XX", "text": "13-XX \u00e8 la sigla della sezione primaria dello schema di classificazione\nMSC dedicata agli\nanelli commutativi e alle algebre commutative\nQuesta pagina presenta la struttura ad albero delle sue sottosezioni secondarie e terziarie."}
{"id": "211921", "revid": "110157", "url": "https://it.wikipedia.org/wiki?curid=211921", "title": "XPCOM", "text": "XPCOM \"(Cross Platform Component Object Model)\" \u00e8 un componente software semplice e multipiattaforma simile a CORBA o Microsoft COM.\nIl modello.\nXPCOM \u00e8 una tra le principali caratteristiche di Mozilla che lo rendono un vero framework. \u00c8 un ambiente di sviluppo per la programmazione multipiattaforma che permette:\nTale modello ad oggetti rende in pratica disponibili tutte le funzionalit\u00e0 di Gecko come una serie di componenti, o come librerie multipiattaforma riutilizzabili, accessibili da un browser web o come script da qualsiasi applicazione Mozilla. Le applicazioni che vogliono accedere alle varie librerie Mozilla XPCOM (networking, sicurezza, DOM, ecc.) usano un \"layer\" speciale di XPCOM, chiamato XPConnect, che riflette le interfacce della libreria in JavaScript (o altri linguaggi). XPConnect incolla il \"front end\" ai componenti basati su C++ di XPCOM, e pu\u00f2 essere esteso per comprendere il supporto allo scripting per altri linguaggi: PyXPCOM gi\u00e0 offre supporto per Python, PerlConnect fornisce supporto per il Perl, e sono in corso sforzi per aggiungere il supporto di .NET e Ruby.\nDal punto di vista degli sviluppatori, XPCOM permette di scrivere componenti in C++, JavaScript, Python, o altri linguaggi per cui sono stati creati speciali collegamenti, e permette di compilare ed eseguire tali componenti su dozzine di piattaforme differenti, tra cui queste e altre dove lo stesso Mozilla viene supportato.\nLa flessibilit\u00e0 di riuso dei componenti XPCOM dalla libreria Gecko e dello sviluppo di nuovi componenti che girano su piattaforme diverse, facilita il \"rapid application development\" e risulta in applicazioni che sono pi\u00f9 produttive e facili da mantenere. La libreria per il networking, ad esempio, \u00e8 un insieme di componenti XPCOM accessibile ed utilizzabile da qualsiasi applicazione Mozilla. File I/O, sicurezza, gestione password e profili, sono anch'esse componenti XPCOM separate che i programmatori possono usare nello sviluppo delle loro applicazioni.\nSviluppo futuro.\nUn'iniziativa conosciuta come XULRunner sta provando a dividere il componente XPCOM da Mozilla rendendolo \"stand-alone\". L'obiettivo \u00e8 quello di rendere Mozilla un ambiente di sviluppo comparabile a Java o .NET."}
{"id": "211964", "revid": "1318658", "url": "https://it.wikipedia.org/wiki?curid=211964", "title": "Eddy Offord", "text": "Biografia.\nEddy Offord lavor\u00f2 soprattutto con Yes ed Emerson, Lake &amp; Palmer.\nNon molto \u00e8 stato pubblicato sulla biografia di Offord. La gran parte delle informazioni che \u00e8 possibile reperire su di lui sono \"trivia\" e aneddoti. Per esempio, pare che il bizzarro titolo \"Schindleria Praematurus\" dell'assolo di basso di Chris Squire sull'album \"Fragile\" degli Yes sia dovuto a Offord: Squire aveva in mente una melodia che richiedeva un nome di 8 sillabe, e aveva deciso che si dovesse trattare di un pesce, e chiese a Offord se conosceva un nome del genere. La foto di Offord compare, a fianco di quella dei membri degli Yes, nel retro della copertina di \"Close to the Edge\", uno dei dischi pi\u00f9 famosi e apprezzati del \"progressive\" di tutti i tempi. Sull'album \"Tarkus\", Emerson, Lake &amp; Palmer hanno dedicato a Offord un \"divertissement\" rock and roll, il brano \"Are You Ready Eddy?\", in cui Greg Lake canta alcune frasi probabilmente ricorrenti in studio (\"are you ready Eddy, with your 16 tracks?\" - \"sei pronto Eddy con il tuo 16 piste?\")."}
{"id": "211971", "revid": "729019", "url": "https://it.wikipedia.org/wiki?curid=211971", "title": "Ant\u00f3nio Ramalho Eanes", "text": "Biografia.\nNato da una famiglia umile, segu\u00ec la carriera militare entrando nell'Esercito nel 1953, studiando tattica militare alla Escola do Ex\u00e9rcito dal 1952 al 1956. Nella Guerra coloniale portoghese, combatt\u00e9 in India portoghese, a Macao, in Mozambico, in Guinea-Bissau e in Angola. Alla Rivoluzione dei garofani Eanes si trovava in servizio in Angola. Tornato in Portogallo, ader\u00ec al Movimento das For\u00e7as Armadas e fu nominato presidente della RTP. Nel 1975 fu nominato generale e diresse le operazioni militari del 25 novembre di quell'anno contro la fazione pi\u00f9 radicale del MFA, che aveva tentato di effettuare un colpo di Stato. Nel 1976 fu eletto Presidente della Repubblica, venendo riconfermato nel 1980. Cess\u00f2 dalle funzioni di Presidente nel febbraio del 1986 e assumendo poco dopo la presidenza del Partido Renovador Democr\u00e1tico, dimettendosi nel 1987.\n\u00c8 sposato con Maria Manuela Duarte Neto de Portugal Eanes.\nOnorificenze.\nOnorificenze portoghesi.\nCome Presidente della Repubblica:\nPersonalmente \u00e8 stato insignito dei titoli di:"}
{"id": "211972", "revid": "8596", "url": "https://it.wikipedia.org/wiki?curid=211972", "title": "Antonio dos Santos Ramalho Eanes", "text": ""}
{"id": "211973", "revid": "339392", "url": "https://it.wikipedia.org/wiki?curid=211973", "title": "Affreschi di Palazzo Schifanoia", "text": ""}
{"id": "211985", "revid": "125738528", "url": "https://it.wikipedia.org/wiki?curid=211985", "title": "Mulino", "text": "Un mulino (o molino, dal latino \"molinum\" derivante da \"mola\"), \u00e8 uno strumento che produce un lavoro meccanico derivato dallo sfruttamento di una forza (prodotta dall'energia elettrica, dal vento, dall'acqua o dalla spinta animale/umana). Tale lavoro meccanico \u00e8 utilizzato per esempio per la macinazione, frantumazione, pressatura e schiacciamento dei cereali di vario tipo, per la produzione di farina o altre materie prime.\nPer estensione il termine designa anche la struttura che ospita la strumentazione del mulino quindi l'edificio. Anche nella forma colloquiale e dei detti: \"chi va al mulino si infarina\", si riferisce proprio all'edificio che ospita le macchine dedicate alla macinazione.\nIl conduttore del mulino \u00e8 chiamato mugnaio.\nImpianto macinazione cereali.\nCon il termine \"mulino\" oppure \"molino\" (in italiano sono valide entrambe le parole) normalmente si intende non solo la macina, bens\u00ec l'intero impianto di macinazione, che \u00e8 composto da pi\u00f9 macchine che possiamo riassumere in pi\u00f9 categorie:\nGli impianti industriali sono strutture molto complesse strutturate su pi\u00f9 piani, per poter sfruttare l'effetto caduta del prodotto da una macchina a quella successiva.\nStoria.\nPrima dell'utilizzo dell'energia elettrica il mulino era organizzato in modo funzionale per lo sfruttamento di energia da una particolare forza naturale come l'acqua o il vento per far funzionare la macina. Gli stessi macchinari sono stati utilizzati in alcuni casi per il funzionamento di una pompa o un altro meccanismo; ad esempio in Olanda sono stati utilizzati per il pompaggio dell'acqua tramite lo sfruttamento della forza del vento; in tal caso si parla pi\u00f9 correttamente di \"pala eolica\", sebbene l'aspetto esteriore del macchinario sia simile a un mulino a vento.\nUn mulino pu\u00f2 essere azionato da diverse forze:\nTipi di mulini.\nPer tipo di macinazione.\nA seconda del loro tipo di funzionamento, i mulini possono essere classificati in:"}
{"id": "212029", "revid": "123016261", "url": "https://it.wikipedia.org/wiki?curid=212029", "title": "Unione Sportiva Citt\u00e0 di Pontedera", "text": "LUnione Sportiva Citt\u00e0 di Pontedera, meglio noto come Pontedera, \u00e8 una societ\u00e0 calcistica italiana con sede nella citt\u00e0 di Pontedera, in provincia di Pisa. Milita in Serie C, il terzo livello del campionato italiano di calcio.\nNel suo palmar\u00e8s la squadra pu\u00f2 vantare la conquista di un Torneo Anglo-Italiano vinto nel 1985. Disputa i propri match casalinghi allo stadio Ettore Mannucci.\nStoria.\nLe origini e i primi decenni.\nL'Unione Sportiva Pontedera venne fondata nel 1912 da un gruppo di giovani studenti appassionati di calcio. In quegli anni a Pontedera lo sport che veniva pi\u00f9 praticato e seguito con passione era il ciclismo. Una delle societ\u00e0 sportive pi\u00f9 attive era la \"S.S. Vigor.\" ed \u00e8 proprio con questa e la \"S.S. Giosu\u00e8 Carducci\" che si fonder\u00e0 la societ\u00e0. Il primo campo di gioco fu concesso da alcuni proprietari vicino alla stazione dove poi sorsero le Manifatture Toscane Riunite qualche anno pi\u00f9 tardi. La prima maglia ufficiale era di colore bianco con lo stemma comunale e un motto \"Energie concordi nell'amore\". Il primo presidente dell'U.S. Pontedera fu Lando Ferretti all'epoca segretario della S.S. Vigor, diverr\u00e0 poi presidente del CONI. La prima partita fu giocata contro la GERBI di Pisa nel campionato di terza divisione e fu una sonora sconfitta.\nDopo qualche tempo alla societ\u00e0 venne concesso l'uso di un altro campo in via Dante. Da l\u00ec ha inizio una nuova storia con una nuova maglia neroscudata che sar\u00e0 quella ufficiale sino al 1928, anno in cui viene adottata la maglia granata che sar\u00e0 il simbolo sino ai giorni nostri. Sar\u00e0 poi donata alla societ\u00e0 una struttura che sar\u00e0 storica per i numerosi avvenimenti calcistici avvenuti nel tempo: il Campo Polisportivo Marconcini.\nPer concedere un ulteriore salto di qualit\u00e0 il Comune costru\u00ec lo Stadio Ettore Mannucci negli anni '80, struttura polivalente e ben organizzata teatro di eventi sportivi di notevole spessore, quali alcune partite del Torneo di Viareggio.\nNegli anni hanno militato giocatori prestigiosi che hanno conosciuto anche le glorie della massima serie calcistica italiana come Ettore Mannucci (, Pro Patria e Siena), Vasco Puccioni (Lucchese), Alfredo Aglietti (Verona, Reggina) e Giulio Drago (Juventus). Inoltre prestigiosi sostenitori e presidenti onorari come Enrico Piaggio, Umberto Agnelli, il pugile di fama internazionale Sandro Mazzinghi ex campione mondiale dei pesi medio leggeri (appassionato sostenitore dell'U.S. Pontedera).\nIl Pontedera ha militato per anni in Serie C senza per\u00f2 mai giungere in B seppure sfiorando la promozione ben 6 volte.\nNella Coppa Italia nel 1938 giunse fino ai sedicesimi di finale dove perse dopo i tempi supplementari con la Roma. La cosa si ripeter\u00e0 anche l'anno successivo nella stessa fase del torneo perdendo per\u00f2 questa volta 6-1.\nGli anni ottanta e novanta.\nGli anni ottanta e novanta sono caratterizzati dalla fissa presenza nel campionato di Serie C2. Dal 1980 al 1982 i toscani conquistano due promozioni di seguito, vincendo prima il campionato regionale di Promozione e poi il Campionato Interregionale, accedendo al professionismo.\nIl Pontedera conquista la Coppa Anglo-Italiana 1985 a Livorno il 1\u00ba maggio: Livorno-Pontedera 1-2 (0-0). Da ricordare anche la finale della Coppa Anglo-Italiana 1986 persa conto il Piacenza a Piacenza il 27 aprile: Piacenza-U.S. Pontedera 5-1 (4-0).\nLa stagione 1993-1994 si pu\u00f2 considerare la pi\u00f9 felice per il Pontedera. Sotto la guida del presidente Luciano Barachini e dell'allenatore Francesco D'Arrigo, rimase a lungo l'unica squadra imbattuta nei professionisti. Arriv\u00f2 seconda nel girone B del campionato di Serie C2 ottenendo la promozione in Serie C1.\nQuell'anno il Pontedera surclass\u00f2 L'Aquila e Baracca Lugo vincendo 6-0 con entrambe oltre al 5-0 rifilato al Cecina. Nel derby con il Livorno il 15 dicembre 1993 di fronte a 7 000 spettatori vinse per 1-0. I tifosi livornesi arrabbiati scatenarono violenti scontri con la polizia nella citt\u00e0.\nIl 6 aprile 1994 ha battuto la Nazionale di Arrigo Sacchi in un'amichevole di preparazione a USA '94. A Coverciano i granata si imposero per 2-1 con reti di Rossi, Aglietti e gol della bandiera dell'azzurro Daniele Massaro. Al termine del primo tempo il risultato era di 2-0. L'arbitro Pierluigi Collina concesse ben 10 minuti di recupero, ma non furono sufficienti e per il Pontedera fu una vittoria storica.\nNel 1995 torn\u00f2 in Serie C2 mentre nel novembre 1996 si tolse la soddisfazione di andare a vincere a casa del Livorno.\nGli anni duemila.\nNel 2000, dopo 18 anni consecutivi di Serie C, retrocesse in Serie D. L'anno successivo retrocesse ancora in Eccellenza sotto la presidenza di Roberto Margiotta. Dopo aver militato tre stagioni in Eccellenza, nel 2005 \u00e8 promossa in Serie D.\nNel 2006 \u00e8 stata data la notizia dell'acquisto della societ\u00e0 da parte dalla Gunther Corporation Nassau di Maurizio Mian. Per rilanciare l'immagine ha scelto una inedita triade come presidenti della societ\u00e0: le pornostar Valentine Demy e Karolcia e il rapper Prodical1. Madrina dell'iniziativa la pornostar Cicciolina. L'acquisto per\u00f2 salt\u00f2 subito dopo le elezioni politiche del 2006.\nLa squadra \u00e8 stata inserita nel tabellone principale della Coppa Italia 2008-2009, ma \u00e8 stata eliminata al primo turno dal , societ\u00e0 di due categorie superiori ai granata e vincitore per 8-0.\nNella Serie D 2008-2009 la compagine granata ottiene una salvezza tranquilla nel girone E. Nella stagione 2009-2010 la squadra viene inserita nel girone D della Serie D, dove ottiene la salvezza.\nGli anni duemiladieci.\nIl 29 giugno 2010 il club viene ricostituito, grazie alla spinta propulsiva del sindaco Simone Millozzi, che nel mese di maggio aveva riunito alcuni imprenditori locali. Il primo luglio successivo l'U.S. Citt\u00e0 di Pontedera S.S.D. a r.l. viene affiliata alla FIGC. I soci facenti parte della cordata acquirente affidano la presidenza a Maurizio Casalini; la squadra intanto milita nella Serie D 2010-2011, girone D, che chiude al secondo posto in classifica. I granata vincono poi i play-off del proprio girone sconfiggendo Mezzolara e Virtus Castelfranco, prima di essere eliminati nel triangolare nazionale.\nGrazie a tale risultato il club viene ammesso a partecipare alla Coppa Italia 2011-2012 dove viene eliminato al primo turno dal perdendo 3-0 la sfida in gara unica; nel frattempo i soci granata decidono la sostituzione alla presidenza di Casalini con Tiziano Orsini, mentre la societ\u00e0 si iscrive alla Serie D 2011-2012. In tale stagione il Pontedera viene inserito nel girone E, dove non trover\u00e0 pi\u00f9 le altre squadre della provincia di Pisa e della costa toscana, bens\u00ec club provenienti dalla bassa Toscana, dall'Umbria e dall'alto Lazio. Durante questa stagione la corsa del Pontedera \u00e8 inarrestabile, vince con l'inseguitrice Atletico Arezzo (4-2 ad Arezzo, 3-0 in casa), e alla fine vince il campionato, conquistando dopo 12 anni la promozione in Lega Pro Seconda Divisione con due giornate di anticipo.\nNel giugno successivo viene nominato Paolo Indiani come nuovo allenatore per la successiva stagione in Lega Pro. Pochi giorni pi\u00f9 tardi vi \u00e8 anche un avvicendamento alla presidenza della societ\u00e0: a Tiziano Orsini succede Gianfranco Donnini.\nNella Lega Pro Seconda Divisione 2012-2013 il positivo cammino della squadra, che staziona nelle primissime posizioni della classifica fin dall'inizio del torneo, culmina il 28 aprile con la promozione diretta in Lega Pro Prima Divisione.\nNella stagione seguente il Pontedera milita in Lega Pro Prima Divisione. I granata partono bene conquistando subito le prime posizioni del girone B. A fine campionato arriva ottavo in classifica, conquistando per la prima volta nella sua storia l'accesso ai play-off per la promozione in serie B. L'11 aprile disputa fuori casa la gara unica dei quarti di finale, ma viene eliminato ai rigori dal Lecce (0-0 nei tempi regolamentari e 8-7 dopo i tiri di rigore).\nNel successivo campionato 2014-2015 la squadra granata rimane per tutta la stagione in una tranquilla posizione di met\u00e0 classifica e chiude al nono posto. Nella seguente stagione 2015-2016 la squadra conclude il torneo al settimo posto, centrando il miglior risultato di sempre della storia del club.\nSociet\u00e0.\nOrganigramma societario.\nDal sito ufficiale della societ\u00e0:\nSponsor.\nDi seguito la cronologia degli sponsor tecnici ed ufficiali:\nSezione femminile.\nNell'estate del 2017, la societ\u00e0 ha costituito la propria sezione femminile, alla guida della squadra mister Renzo Ulivieri nel suo primo anno di attivit\u00e0 ha vinto il campionato di Serie C Toscana, venendo promossa in Serie C.\nNella stagione 2019-2020 ha effettuato il nuovo salto di categoria ed \u00e8 stata promossa in Serie B.\nDiffusione nella cultura di massa.\nIl Pontedera conobbe una grande popolarit\u00e0 nel 1994, allorquando il 6 aprile sconfisse in amichevole la Nazionale italiana, col punteggio di 2 reti a 1. L'evento ebbe un grande ritorno mediatico anche a causa dell'incrocio di due situazioni fortemente contrastanti: il Pontedera all'epoca militava in Serie C2, la selezione azzurra, guidata dal C.T. Arrigo Sacchi, di l\u00ec a poco sarebbe partita alla volta degli Stati Uniti per disputare la Coppa del mondo.\nTifoseria.\nStoria.\nIl fenomeno ultras a Pontedera si sviluppa verso la fine degli anni '70, la squadra fino a quel momento era seguita da persone che andavano allo stadio solo per assistere alla partita. Il 1979 segna una tappa fondamentale per la storia degli ultras granata: la squadra era appena retrocessa in Promozione, il fenomeno ultras si stava sempre pi\u00f9 espandendo e nacque il primo gruppo organizzato: i \"Boys '79\". Nel 1994 nasce il gruppo \"Torba\".\nGemellaggi e rivalit\u00e0.\nNegli anni '80 ci furono degli scontri con Siena, Prato, Massese e Pistoiese.\nPontedera ha conosciuto il proprio periodo d'oro negli anni '90 quando la squadra ha disputato campionati di vertice in Serie C2: di quegli anni si ricordano le partite giocate al cospetto di tifoserie importanti, gli incidenti con i rivali storici ponsacchini e quelli con i tifosi del Livorno. \nNegli anni successivi il Pontedera retrocede fino all'Eccellenza e in queste categorie si vede nascere la rivalit\u00e0 col Forcoli. I forcolesi riescono a espugnare la promozione in Serie D nello spareggio del 2003-2004.\nSuccessivamente la squadra riesce ad approdare in Serie D ritrovando il Viareggio altra rivale storica con la quale ci furono molti scontri nei vari match disputati. Nel 2009 torna il derby con Ponsacco dopo 11 anni a cui seguono degli scontri con le forze dell'ordine durante il breve tragitto.\nOrganico.\nRosa 2021-2022.\nDal sito ufficiale della societ\u00e0:\nStaff tecnico.\nDal sito ufficiale della societ\u00e0:"}
{"id": "212040", "revid": "1318658", "url": "https://it.wikipedia.org/wiki?curid=212040", "title": "14-XX", "text": "14-XX \u00e8 la sigla della sezione primaria dello schema di classificazione\nMSC dedicata alla geometria algebrica.\nQuesta pagina presenta la struttura ad albero delle sue sottosezioni secondarie e terziarie."}
{"id": "212051", "revid": "1451528", "url": "https://it.wikipedia.org/wiki?curid=212051", "title": "Grumman F-14 Tomcat", "text": "Il Grumman F-14 Tomcat \u00e8 un aereo da combattimento supersonico bimotore a getto, biposto e con ala a geometria variabile. Sviluppato negli Stati Uniti d'America alla fine degli anni sessanta, l'aereo nacque in risposta al programma della United States Navy \"Naval Fighter Experimental\" (VFX) che segu\u00ec al fallimento del progetto General Dynamics/Grumman F-111B.\nGeneralit\u00e0.\nL'F-14 (il cui nome \"Tomcat\", in inglese gatto maschio, \u00e8 l'ultimo rappresentante dell'illustre onomastica \"felina\" degli aeroplani militari della Grumman) vol\u00f2 per la prima volta il 21 dicembre 1970 e divenne operativo nel 1974 con la U.S. Navy, a bordo della , rimpiazzando l'F-4 Phantom II. Imbarcato su portaerei l'F-14 oper\u00f2 con la marina statunitense come principale caccia da superiorit\u00e0 aerea, caccia intercettore per la difesa della flotta navale e come piattaforma per la ricognizione tattica. Negli anni novanta gli venne aggiunta la possibilit\u00e0 di imbarcare il pod \"Low Altitude Navigation and Targeting Infrared for Night\" (LANTIRN) e inizi\u00f2 a operare anche come aereo da attacco al suolo.\nL'F-14 fu ritirato dal servizio attivo solo dalla Marina degli USA il 22 settembre 2006 ed \u00e8 stato sostituito dall'F/A-18E/F Super Hornet. Nel 2019 l'F-14 risultava operativo solo con la Niru-ye Havayi-ye Artesh-e Jomhuri-ye Eslami-e Iran, l'aeronautica militare dell'Iran, dove fu esportato nel 1976 quando quel paese manteneva ancora buone relazioni diplomatiche con gli Stati Uniti. Degli originari 79 esemplari consegnati nel 1976, ne restano in servizio circa 14 esemplari tutti aggiornati alla versione (non ufficiale) denominata F-14M. Dotato di radar (con maggior vocazione per l'attacco) e armamenti di derivazione russa, gli iraniani intendono mantenerlo in servizio.\nStoria.\nSviluppo.\nL'F-14 nacque dall'esigenza della U.S. Navy di sostituire il vecchio F-4 Phantom II con un aereo che disponesse di un'avionica moderna, motori pi\u00f9 potenti e affidabili, grande manovrabilit\u00e0 e soprattutto disponesse di un'effettiva capacit\u00e0 di attacco \"Beyond Visual Range\" (BVR), cio\u00e8 oltre il raggio visivo. Ci\u00f2 implicava che il nuovo modello disponesse di un ottimo radar e la capacit\u00e0 di lanciare missili a grande distanza dal bersaglio. Tutto al fine di garantire la migliore copertura aerea possibile.\nInizialmente, secondo le discusse e ancora oggi controverse direttive emanate dall'allora Segretario alla Difesa dell'amministrazione Kennedy, Robert McNamara (un unico modello sia per la Marina che per l'Aeronautica), era inteso che la U.S. Navy si dotasse della versione navalizzata del General Dynamics F-111 (F-111B), un cacciabombardiere gi\u00e0 in dotazione all'USAF. Il modello per\u00f2 si rivel\u00f2 poco adatto per operare sulle portaerei, troppo pesante, complesso e poco maneggevole, rendendolo inadatto alle specifiche richieste. Nonostante questo, il primo modello del Tomcat, l'F-14A, conserv\u00f2 alcune delle caratteristiche migliori dell'F-111: i motori Pratt &amp; Whitney TF30, il sistema d'arma AN/AWG-9 e le ali a geometria variabile. L'aereo integrava il Central Air Data Computer, una serie di circuiti elettronici che vengono indicati come il primo microprocessore della storia, sebbene la definizione sia discussa. La versione A sarebbe dovuta essere transitoria; invece, divenne in assoluto la pi\u00f9 diffusa. I primi modelli disponevano di vani alari che si estendevano fino alla porzione fissa dell'ala; queste cavit\u00e0 che si sarebbero dispiegate quando l'aereo era in massima freccia; si rivelarono inefficaci e furono sigillate.\nLa versione migliorata fu rinominata F-14B (denominata anche A plus o A+) e disponeva di un'avionica ed equipaggiamenti per le comunicazioni migliorati e di motori pi\u00f9 potenti. I motori montati su questa versione furono i General Electric F110-GE-400, che garantivano una potenza maggiore e una resistenza maggiore allo stallo del compressore, la quale permetteva una maggiore sicurezza nelle manovre ravvicinate.\nIl modello C era invece una versione migliorata studiata gi\u00e0 all'inizio della carriera operativa della macchina, specie per quanto concerne l'aggiornamento dell'elettronica e i motori di nuovo modello; ma a causa di problemi economici, non venne mai tradotta in realt\u00e0 operativa.\nL'ultima versione \u00e8 stata l'F-14D, le cui consegne cominciarono nel novembre del 1990, sia come macchine di nuova produzione, sia come \"retrofit\" sui modelli A. Oltre ai nuovi motori General Electric F110-GE-400 gi\u00e0 utilizzati per la variante B, la versione D, detta anche \"Super Tomcat\", disponeva di una nuova elettronica digitale, che comprendeva il radar AN/APG-71 (ibridazione tra l'AWG-9 e il APG-70 dell'F-15 Eagle), di nuovi disturbatori radar migliorati, trasmettitori automatici dei dati (datalink Link-16) e sensori televisivi e a infrarossi per la prima volta combinati, anzich\u00e9 in antitesi tra di loro.\nL'ultima evoluzione prevista, il modello \"Tomcat 21\", sarebbe stata ancora pi\u00f9 moderna ed efficace della versione D, grazie a un'ulteriore riprogettazione di tutta la macchina, ma all'inizio degli anni novanta la fine della guerra fredda lo lasci\u00f2 vittima dei tagli di bilancio che decurtarono pesantemente anche il programma per il modello D.\nNel settembre 2006, dopo 32 anni di servizio, la Marina degli Stati Uniti decise di non avvalersi pi\u00f9 dell'F-14, sostituendolo con il pi\u00f9 moderno, ma meno prestante, F/A-18E/F Super Hornet.\nImpiego operativo.\nL'F-14 Tomcat \u00e8 stato il principale caccia da superiorit\u00e0 aerea della U.S. Navy e l'unica piattaforma da ricognizione tattica per la flotta, nel periodo dal 1972 al 2006. L'aereo \u00e8 tuttora in servizio nell'Aeronautica militare dell'Iran, dove \u00e8 operativo dal 1978.\nUnited States Navy.\nI Tomcat iniziarono a sostituire nel ruolo di aereo da caccia gli F-4 Phantom II nella marina statunitense a partire dal settembre 1974, quando vennero assegnati agli squadron VF-1 \"Wolfpack\" e VF-2 \"Bounty Hunters\" a bordo della . L'anno dopo, parteciparono all'operazione Frequent Wind, l'evacuazione tra il 29 e il 30 aprile 1975 di civili americani e sud-vietnamiti da Saigon al termine della guerra del Vietnam, effettuando missioni del tipo \"combat air patrol\" ma senza essere impegnati in combattimento. L'F-14 in servizio con gli Stati Uniti, ha poi conseguito le prime vittorie aeree il 19 agosto 1981 al largo della Libia, nell'episodio noto come primo scontro aereo del golfo della Sirte. Due F-14 dello squadron VF-41 \"Black Aces\" vennero attaccati da due Sukhoi Su-22 \"Fitter\" libici. Gli americani evitarono i missili a ricerca termica AA-2 Atoll che gli furono lanciati contro e risposero all'attacco abbattendo entrambi gli aerei della Al-Quwwat al-Jawwiyya al-Libiyya. Lo scontro con i libici si \u00e8 di seguito ripetuto il 4 gennaio 1989, quando ancora una volta due F-14, questa volta dello squadron VF-32 \"Swordsmen\", abbatterono due MiG-23 \"Flogger\" nel corso del secondo scontro aereo del golfo della Sirte.\nIn realt\u00e0, gli scontri nel Mediterraneo furono episodi di brevissima durata, mentre le prime vere operazioni intensive in zona di combattimento videro il Tomcat impiegato come aereo da ricognizione fotografica. L'aereo venne infatti designato come successore dell'RA-5C Vigilante e dell'RF-8G Crusader nel compito di ricognitore imbarcato. Per assolvere a questo ruolo, nel 1981 fu sviluppato il pod Tactical Airborne Reconnaissance Pod System (TARPS), che nel 1982, con il definitivo ritiro dal servizio degli RF-8G Crusaders, divenne il sistema di ricognizione tattico primario della Marina militare americana. Il TARPS era basato su un pod di 5,2 m, pesante 840 kg che veniva installato sotto l'aereo, nello spazio tra le gondole motore. Per potere operare con il pod, gli F-14 dovevano essere modificati. Uno dei due \"squadron\" di ogni stormo imbarcato su una portaerei, veniva designato come unit\u00e0 TARPS e aveva in dotazione almeno tre aerei in grado di operare con il pod e quattro equipaggi addestrati alle missioni di ricognizione.\nNei primi anni ottanta, gli F-14 TARPS vennero utilizzati in un gran numero di missioni fotografiche sorvolando la valle della Beqa' in Libano, Paese occupato nella sua parte meridionale nel 1982 da Israele, nel corso della operazione Pace in Galilea. L'aereo era troppo grande e all'epoca troppo vulnerabile per essere usato in missioni di ricognizione terrestri, ma malgrado ci\u00f2, vide il suo primo impiego intensivo in questo ruolo, effettuando missioni fotografiche molto richieste nel quadro dell'impegno statunitense nell'area. Gli equipaggi misero a punto speciali tattiche che prevedevano il passaggio ad alta velocit\u00e0 a quota intermedia, con lo scopo di diminuire la minaccia rappresentata dai missili terra-aria SA-7, posti a difesa degli obiettivi da fotografare. Nel contempo, venne prodotto un requisito per la soluzione urgente della vulnerabilit\u00e0 nel corso di queste missioni.\nIl primo confronto tra Tomcat e la minaccia dei missili antiaerei basati a terra ci fu con un SA-2 in Somalia nell'aprile 1983, quando una batteria di missili locale non venne messa a conoscenza di un volo di due F-14 per una missione TARPS in preparazione di un'esercitazione internazionale in prossimit\u00e0 di Berbera. Un SA-2 fu lanciato contro il secondo dei due aerei, mentre eseguiva un rilievo cartografico dalla quota di 3\u00a0000 metri. L'equipaggio dell'aereo vide il lancio del missile e rientr\u00f2 alla base a massima velocit\u00e0 evitando la minaccia. La richiesta inaspettata di missioni di ricognizione in aree di combattimento cre\u00f2 le condizioni per la rapida introduzione di ammodernamenti che consistevano nell'aggiunta di sensori da alta quota come il KA-93 36 \"Long Range Optics\" (LOROP) e l\"Expanded Chaff Adapter\" (ECA). Vennero anche montati degli avvisatori radar commerciali \"Fuzz buster\", come soluzione provvisoria per l'avviso in caso di lancio dei missili SA-6.\nRitiro dal servizio.\nTutti gli esemplari di F-14 sono stati ritirati dal servizio nel 2006 (solamente dalla U.S. Navy). Gli ultimi esemplari, appartenenti al VF-31 \"Tomcatters\", hanno volato il 22 settembre 2006 durante la cerimonia di addio.\nIl Tomcat \u00e8 stato sostituito dall'F/A-18E/F Super Hornet, anche se la Grumman (ormai acquisita dalla Northrop) ha proposto, senza successo, diversi progetti per prolungargli la vita.\nI Tomcat iraniani.\nIl programma.\nOltre alla marina statunitense, l'unico acquirente dell'F-14 fu l'Iran durante il regno dell'ultimo sci\u00e0 Mohammad Reza Pahlavi.\nAll'inizio degli anni settanta, l'Imperial Iranian Air Force (IIAF) era alla ricerca di un caccia moderno, nello specifico, uno in grado di intercettare i MiG-25 \"Foxbat\" sovietici, impedendogli di eseguire voli di ricognizione violando lo spazio aereo persiano. Dopo una visita del presidente statunitense Richard Nixon in Iran nel 1972, durante la quale all'Iran venne offerta la possibilit\u00e0 di accedere alle tecnologie militari avanzate degli Stati Uniti, la IIAF ridusse a due modelli la competizione per il suo futuro caccia: l'F-14 Tomcat e il McDonnell Douglas F-15 Eagle.\nLa Grumman Corporation organizz\u00f2 una dimostrazione comparativa tra Tomcat ed Eagle alla presenza dello sci\u00e0, uscendone vittoriosa. Nel gennaio 1974, l'Iran ordin\u00f2 30 aerei e 424 missili AIM-54 Phoenix, avviando il progetto \"Persian King\" del valore di 300 milioni di dollari. Appena pochi mesi pi\u00f9 tardi, l'ordine fu aumentato per portare il totale a 80 Tomcat e 714 Phoenix, oltre a parti di ricambio e motori di scorta per garantire un'autonomia di impiego di dieci anni. Dell'ordine facevano parte altri sistemi d'arma per gli aerei e infrastrutture di supporto, compresa la costruzione di una nuova grandissima base aerea, la Khatami Air Base nel deserto vicino a Esfahan.\nIl primo F-14 fu consegnato nel gennaio 1976, modificato rispetto alle versioni USA solo per la rimozione dei sistemi avionici segreti, ma con i motori TF-30-414. Negli anni seguenti, furono consegnati altri dodici aerei e nel frattempo inizi\u00f2 l'addestramento dei primi gruppi di equipaggi negli Stati Uniti, a cura della U.S. Navy. Durante questi corsi, gli allievi registrarono il successo nell'abbattimento con un missile Phoenix di un bersaglio teleguidato alla quota di 15\u00a0000 metri (50\u00a0000 piedi).\nGli anni settanta e la rivoluzione.\nNon ci sono informazioni relative ad azioni di combattimento dei Tomcat iraniani nel corso degli anni settanta, in quanto la ragione principale dietro la loro acquisizione e il successivo impiego, era quella di intercettare gli aerei sovietici che tentavano di violare lo spazio aereo iraniano. Nell'ottobre 1978, due F-14 intercettarono un MiG-25 sovietico in volo ad alta velocit\u00e0 e quota sulla verticale del Mar Caspio, costringendolo a rinunciare alla missione di ricognizione sull'Iran, ponendo probabilmente fine ad altri tentativi simili da parte dei sovietici.\nIn seguito alla rivoluzione iraniana del 1979, l'aeronautica militare cambi\u00f2 nome nel settembre 1980 in Niru-ye Havayi-ye Artesh-e Jomhuri-ye Eslami-e Iran, in lingua inglese \"Islamic Republic of Iran Air force\" o \"IRIAF\" e il governo provvisorio Bazargan cancell\u00f2 la maggior parte dei contratti di armamenti di fornitura occidentale. Il deterioramento delle relazioni USA-Iran, port\u00f2 a un embargo sulle forniture di armi verso quest'ultimo. Il divieto di esportazione ebbe effetto anche sull'ultimo Tomcat costruito per l'Iran che fu trattenuto negli Stati Uniti e ceduto alla U.S. Navy. Vennero trattenuti in America anche grossi lotti di pezzi di ricambio ordinati e in attesa di consegna.\nImpiego operativo nella guerra Iran-Iraq 1980-1988.\nAnche dopo l'embargo, l'IRIAF riusc\u00ec comunque a rendere operativi un numero crescente di aerei, malgrado immensi problemi causati dalle ripetute purghe nel suo organico di ufficiali, alcuni dei quali furono giustiziati, altri imprigionati o forzati o a fuggire in esilio, o al ritiro anticipato in pensione. La forza aerea sopravvisse e venne coinvolta nella guerra con l'Iraq.\nSolo poche informazioni sono disponibili circa l'impiego degli F-14 durante il conflitto. Le fonti di spionaggio occidentali, riportavano che l'IRIAF era in declino all'inizio della guerra, nel settembre 1980. Le stesse fonti affermavano che gli aerei erano stati in parte sabotati nel corso delle rivoluzione dai tecnici americani e iraniani fedeli allo sci\u00e0. La maggior parte dei piloti e tecnici iraniani addestrati negli Stati Uniti, fugg\u00ec dall'Iran, temendo che i loro legami con il regime precedente li avrebbe posti in pericolo. Solo due allievi del primo corso di pilotaggio decisero di rimanere in patria. Le preoccupazioni si rivelarono fondate, in quanto molti appartenenti agli equipaggi e tecnici rimasti furono giustiziati o imprigionati, ma molti di questi vennero scarcerati allo scoppio del conflitto con l'Iraq.\nDurante la primavera-estate del 1984 tre Dassault Super \u00c9tendard in prestito dalla Francia all'aeronautica militare irachena vennero intercettati dagli F-14 Tomcat iraniani; due Super \u00c9tendard furono abbattuti mentre il terzo riusc\u00ec a rientrare alla base nonostante fosse stato gravemente danneggiato.\nFonti USA stimavano tra quindici e venti il numero di F-14 iraniani operativi, ottenuti cannibalizzando parti dagli altri aerei. Fonti iraniane invece dichiaravano cifre pi\u00f9 alte e l'IRIAF riusc\u00ec a mettere in volo venticinque aerei in occasione della parata dell'11 febbraio 1985 a Tehran. Nonostante i divieti di esportazione vigenti nel mondo, l'Iran era in grado di comprare parti di ricambio per i suoi aerei di produzione americana quali l'F-14, l'F-4 Phantom II e i Northrop F-5. Fonti giornalistiche indicano che la forza aerea pot\u00e9 approvvigionarsi di questi materiali grazie al traffico illegale con vari Paesi e anche con alcuni elementi dell'amministrazione USA, cosa che caus\u00f2 lo scandalo detto \"Irangate\", oppure a seguito di produzione nazionale. L'Iran ha affermato di essere in grado di produrre tutte le parti necessarie, mentre le rapporti dei servizi di informazione statunitensi affermano che la capacit\u00e0 \u00e8 del 70% del totale. Nel tempo, alcune persone sono state indiziate negli Stati Uniti di contrabbando di pezzi di ricambio. Nel 2000, due persone sono state accusate per questo traffico e Houshang Amir Bagheri compare nella lista dei maggiori ricercati da parte dell'United States Customs Service, l'ente che controlla le dogane, a causa dei suoi tentativi di comprare parti di aereo.\nSecondo GlobalSecurity, gli F-14 venivano utilizzati come aerei da sorveglianza radar (AWACS). Per contrastarli, i Mirage F1-EQ iracheni volavano a bassa quota, salendo brevemente per illuminarli con il radar e lanciargli contro i propri missili aria aria tentando di ottenere successi. GlobalSecurity riporta che meno di venti aerei erano ancora in grado di volare nel 2000 e citava un rapporto secondo cui solo massimo sette per volta erano in grado di volare contemporaneamente.\nPer molti anni, si \u00e8 pensato che l'Iran usasse gli F-14 principalmente come aerei radar, scortati e protetti da altri caccia, ma informazioni pi\u00f9 recenti, hanno indicato che questa valutazione era scorretta. Gli aerei furono utilizzati aggressivamente quando necessario, compreso l'uso come scorta ad aerei in missioni d'attacco in profondit\u00e0 nell'Iraq. Inizialmente, i Tomcat iraniani effettuavano lunghi voli di pattuglia, alcuni della durata di nove ore, a difesa delle proprie basi aeree principali. Inoltre, gli F-14 spesso scortavano gli aerei cisterna di supporto alle missioni d'attacco, esplorando con il loro radar alla ricerca di intercettori nemici in arrivo. Grazie al potente radar AWG-9 e ai missili a lungo raggio AIM-54 e AIM-7, i Tomcat potevano essere impiegati in ruolo offensivo anche senza lasciare lo spazio aereo iraniano.\nNel 2004, Tom Cooper ha pubblicato il libro \"Iranian F-14 Tomcat Units in Combat\", basato principalmente su interviste a piloti iraniani. Nel libro vengono smentite molte delle risultanze dei rapporti precedenti. In particolare viene dato come numero totale degli abbattimenti aggiudicati agli F-14 un totale di 159. In particolare, in un episodio, viene riferito che quattro aerei iracheni furono abbattuti dall'esplosione di un solo missile Phoenix. Un singolo AIM-54 sparato nel luglio del 1982 dal capitano Hashemi avrebbe distrutto due MiG-23 in volo in formazione stretta.\nUn pilota iraniano si distinse in combattimento, divenendo il pi\u00f9 importante asso di tutti i tempi dell'F-14. Il maggiore Jalal Zandi \u00e8 realisticamente accreditato di aver abbattuto nove aerei iracheni. Gli sono accreditati anche tre abbattimenti probabili, portando il totale a dodici. La lista comprende due MiG-23, due Su-22, un MiG-21, 3 Mirage F1 e un MiG 25. Nel febbraio del 1988 l'F-14 di Zandi venne abbattuto da un Mirage F1 iracheno, ma il pilota riusc\u00ec a eiettarsi con successo. Verso la fine della guerra i Tomcat dovettero confrontarsi con i caccia iracheni (forniti dai sovietici) di ultima generazione quali il Mig-29 e il MiG-25 RBS; in totale ne vennero abbattuti rispettivamente quattro e sei. Per tutti gli otto anni di guerra l'F-14 si comport\u00f2 egregiamente divenendo l'aereo pi\u00f9 temuto tra le file avversarie.\nLa situazione attuale.\nNel gennaio 2007, \u00e8 stato annunciato dal Dipartimento della difesa degli Stati Uniti, che ogni vendita di parti di ricambio di F-14 sarebbe stata sospesa a causa della preoccupazione che potessero finire in Iran. L'annuncio riportava che la decisione era stata presa \"stante la attuale situazione in Iran\". Il 2 luglio 2007 i rimanenti F-14 statunitensi sono stati demoliti per evitare che parti di ricambio finissero per essere acquistate da governi ostili agli americani. Si stima che l'Iran abbia quarantaquattro F-14, di cui venti operativi nel 2011. Al febbraio 2020 alcune fonti stimavano tra venti-venticinque velivoli operativi e aggiornati allo standard F-14M (ossia \"Modernized\"), che grazie agli upgrade di derivazione russa resteranno in servizio fino al 2030.\nCaratteristiche.\nIl Tomcat \u00e8 stato progettato per assolvere contemporaneamente ai compiti di caccia da superiorit\u00e0 aerea e di intercettore navale a lungo raggio, con l'obiettivo di migliorare le prestazioni di combattimento aereo del F-4 Phantom II. La particolare conformazione della fusoliera e delle ali consentono al Tomcat, infatti, di cabrare e prendere quota pi\u00f9 velocemente del suo predecessore, mentre i doppi timoni di coda ne aumentano la stabilit\u00e0. L'F-14 \u00e8 equipaggiato con un cannone a canne rotanti M61 Vulcan montato sul lato sinistro ed \u00e8 in grado di essere armato con diverse tipologie di missili antiaerei (AIM-54 Phoenix, AIM-7 Sparrow e AIM-9 Sidewinder). Il cupolino che copre la cabina di pilotaggio \u00e8 di tipo a goccia, per garantire una visibilit\u00e0 a 360\u00b0.\nI due motori sono alloggiati in apposite gondole ampiamente distanziate l'una dall'altra. La porzione di fusoliera tra le due gondole \u00e8 sagomata in modo da partecipare alla generazione di portanza. Si pensi che la sola fusoliera \u00e8 in grado di fornire dal 40% al 60% della portanza totale, in base alla configurazione alare utilizzata. Inoltre, tale zona alloggia sia parte dei serbatoi di combustibile sia sistemi avionici come il meccanismo di movimentazione delle ali e alcuni sistemi di volo.\nLe prestazioni del Tomcat sono ancora oggi formidabili, nonostante il progetto risalga agli anni sessanta. Questo \u00e8 dovuto alla grande potenza dei motori, che gli permettono di raggiungere una velocit\u00e0 di circa 2\u00a0500 km/h (circa Mach 2,4), e alle ali a geometria variabile. Questa particolare caratteristica rende l'aereo molto pi\u00f9 efficiente in termini di aerodinamica: cambiando l'angolo di freccia dell'ala, si possono ottenere ottime prestazioni sia alle alte sia alle basse velocit\u00e0. L'angolo di freccia del Tomcat pu\u00f2 essere variato in volo tra 20\u00b0 e 68\u00b0 e viene controllato automaticamente dal Central Air Data Computer, che modifica tale angolo per ottenere il rapporto portanza-resistenza ottimale al variare del numero di Mach. I piloti possono comunque bypassare tale meccanismo e controllare manualmente il sistema. Quando il velivolo \u00e8 parcheggiato, le ali possono essere inclinate fino a 75\u00b0, sovrapponendosi agli stabilizzatori orizzontali, per risparmiare spazio sul ponte di volo delle portaerei. In caso di emergenza, l'F-14 \u00e8 in grado di atterrare con le ali posizionate alla massima inclinazione (68\u00b0), anche se questo comporta un significativo incremento del rischio di incidenti a causa della velocit\u00e0 di atterraggio aumentata. In genere, quindi, in tali condizioni l'aereo viene dirottato dalla portaerei a una base di terra. L'F-14 ha, inoltre, dimostrato di essere in grado di volare e appontare in sicurezza anche con inclinazione asimmetrica delle ali.\nLe ali hanno una struttura a doppia trave che integra i serbatoi di combustibile. Gran parte della struttura, compreso l'attacco delle ali alla fusoliera, i perni su cui ruotano le ali e il rivestimento superiore e inferiore delle ali, \u00e8 realizzata in titanio, un materiale leggero, rigido e resistente, ma anche difficile e costoso da saldare. Non \u00e8 provvisto di alettoni: il controllo del rollio \u00e8 effettuato, a bassa velocit\u00e0, mediante gli spoiler (i quali vengono automaticamente disabilitati quando l'angolo alare supera i 57\u00b0) e, ad alta velocit\u00e0, mediante l'azionamento differenziale dei timoni di coda. \u00c8 dotato di slat e flap sull'intera apertura alare utilizzati per aumentare la portanza sia nelle fasi di atterraggio sia di combattimento. Gli slat vengono posizionati a 17\u00b0 per l'atterraggio e a 7\u00b0 per il combattimento, mentre i flap vengono regolati a 35\u00b0 per l'atterraggio e a 10\u00b0 per il combattimento. Il layout a doppio timone di coda favorisce le manovre a elevato angolo di attacco, riducendo contemporaneamente l'altezza totale del velivolo favorendone il ricovero all'interno degli hangar a bordo delle portaerei. Al di sotto delle gondole motori sono posizionati due piloni per il montaggio di serbatoi ausiliari in grado di contenere ulteriori 1\u00a0800 kg di carburante.\nNella parte anteriore all'ala erano originariamente montate due superfici retrattili a sagoma triangolare, estese automaticamente del Central Air Data Computer durante il volo ad alti numeri di Mach: venivano utilizzate per generare portanza supplementare nella parte anteriore del velivolo, davanti al centro di gravit\u00e0, contribuendo cos\u00ec a compensare la tendenza picchiante caratteristica delle velocit\u00e0 supersoniche. Automaticamente estese al di sopra di Mach 1,4, hanno permesso al Tomcat di ottenere 7,5 g a Mach 2. Tuttavia in seguito sono state rimosse a causa del peso e della complessit\u00e0 che aggiungevano al sistema. Gli aerofreni sono costituiti da superfici estensibili posizionate al di sopra e al di sotto della porzione di fusoliera tra le gondole motore. In particolare, l'aerofreno inferiore \u00e8 diviso in due met\u00e0 per consentire l'alloggiamento e l'estensione del gancio di arresto.\nOltre alla grande ala, la fusoliera ha un effetto di sostentamento dovuto al ventre piatto presente tra le due gondole motori (\"lifting body\"), contribuendo alle qualit\u00e0 di manovra del velivolo il quale di fatto conta su una superficie alare maggiore di quella ufficialmente dichiarata. Tutte queste caratteristiche, comprendenti dieci superfici di controllo o sostentamento, permettono all'F-14 di essere molto manovrabile, considerando le sue dimensioni e il notevole peso che esso raggiunge anche con met\u00e0 del carico di combustibile e di armamento, peso dovuto all'ala a geometria variabile e alla pesantissima avionica di bordo.\nIl problema di avere dei motori all'altezza della situazione non venne invece risolto in maniera convincente perch\u00e9, nonostante fossero tra i primissimi della nuova generazione a doppio flusso (turboventola), i TF30 risultavano poco affidabili, pronti a esplodere e ad avere malfunzionamenti di vario genere, oltre a non essere sufficientemente potenti. Il Tomcat ha risolto il problema, ma soltanto per una certa quantit\u00e0 di macchine delle produzioni pi\u00f9 recenti B e D, con l'ibridazione delle tecnologie sviluppate per le macchine dell'USAF (motorizzazione dell'F-15), ma la rimotorizzazione e l'aggiornamento dell'avionica si sono dimostrati troppo costosi per estenderli a tutta la flotta, nonostante i piani originali lo prevedessero.\nIn ogni caso, la quantit\u00e0 di combustibile disponibile, per non dover dipendere da serbatoi esterni, raggiunge (grazie soprattutto ai serbatoi in fusoliera) il valore di 9\u00a0200 litri, a tutto vantaggio delle prestazioni pratiche, ma da tenere in considerazione quando la macchina \u00e8 a pieno carico e impegnata in manovre complesse.\nIl disegno dell'aeroplano comprende anche una doppia deriva, ergentesi sulle gondole motori anch'esse doppie e ben separate, per incrementare il controllo in assetti di volo critici, ma il Tomcat non sopporta la vite piatta, manovra da cui usualmente non riesce a uscire; questo \u00e8 uno dei pochi limiti del velivolo, da considerare specialmente alle basse velocit\u00e0.\nIl grandissimo muso dell'aereo contiene l'abitacolo in tandem per i due membri dell'equipaggio, dotati di schermi catodici (all'epoca quasi assenti sugli altri aeroplani) e non molta strumentazione analogica. Nell'insieme \u00e8 una generazione \"ibrida\", non ancora informatizzata come nei modelli immediatamente successivi. Entrambi i membri dell'equipaggio hanno un eccellente campo visivo grazie all'enorme tettuccio a goccia molto allungata, e alla posizione molto rialzata sulla fusoliera. Sono disponibili anche specchietti retrovisori. Davanti a loro vi \u00e8 il comparto avionica principale, con il radar e i calcolatori di bordo, mentre a fianco sul lato destro in basso \u00e8 posizionato il cannone M61 Vulcan (le munizioni, 675 colpi, sono invece contenute in un grande tamburo dietro l'abitacolo).\nIl radar \u00e8 l'AWG-9, pesante 626 chilogrammi (pi\u00f9 del peso di un caccia della prima guerra mondiale), costituito da tecnologia elettronica parzialmente allo stato solido, ottimizzato esclusivamente per l'intercettazione. Il raggio operativo accreditato \u00e8 di circa 250\u00a0km, con modalit\u00e0 avanzate come il TWS, VS, LD/SD e molte altre, troppe per essere tutte usate al meglio da un pilota medio. Le portate sono idonee a tutte le distanze utili e a tutte le quote, grazie al calcolatore e al filtro Doppler, il quale, analizzando gli echi di ritorno, riesce a distinguere tra gli oggetti in movimento e il terreno e stabilisce un contatto grazie al diverso eco captato. Pu\u00f2 ingaggiare sei bersagli simultaneamente su ventiquattro tracciabili (un primato per molto tempo imbattuto), anche se i missili Phoenix, teoricamente sei, non vengono mai impiegati in numero maggiore di quattro, spesso solo due (con sei missili non si poteva appontare a causa del peso eccessivo).\nTale radar \u00e8 stato sostituito nelle versioni pi\u00f9 recenti (F-14D) dall'APG 71, sua evoluzione diretta, che \u00e8 digitalizzato, ha un raggio (nelle migliori condizioni possibili) di circa 370\u00a0km e varie migliorie nell'affidabilit\u00e0 e nell'aggancio di aerei ostili.\nSotto al muso si notano delle protuberanze di diversa foggia e grandezza: si tratta dei sensori di scoperta passivi. Consueta \u00e8 l'antenna di allarme radar prodiero, implementata nel sistema di difesa passivo dell'apparecchio (ve ne sono anche in coda), ma spesso sono presenti anche sensori ottici. All'inizio venne installato un sistema di scoperta infrarosso (IRST), ma dato che il radar si dimostrava sufficiente per le necessit\u00e0 e il sensore aveva una regolarit\u00e0 di funzionamento dubbia e una risoluzione dell'immagine scarsa, si prefer\u00ec il TCS, una telecamera con teleobiettivo capace, con luce diurna, d'identificare un aereo o un altro oggetto a distanze molto superiori al normale ed evitando pertanto di non avere risorse per la scoperta e il puntamento a media distanza, tra l'occhio e il radar a lunga portata (capace di un raggio tra i 100 e i 200 chilometri), come avviene invece con l'F-15 Eagle. Alcuni piloti dell'USAF installarono dei mirini per fucili da caccia. Nel 1981 solo un Tomcat su sette ne era comunque equipaggiato, la maggior parte non aveva nessun sensore ottico. I Tomcat successivamente hanno implementato il TCS ma, per valorizzare le differenti caratteristiche, i modello D li hanno entrambi, TCS e IRST, oltre all'antenna dell'allarme radar.\nSono poi disponibili altre importanti attrezzature, in tema di comunicazioni: esiste una gamma di radio VHF e una UHF, un datalink di tipo Link-16 e un interfono, mentre nel campo ECM, oltre ai sensori d'allarme radar, esistono lanciatori di chaff e flare, un sistema di disturbo ALQ-100, 126 o 165 e un disturbatore dei datalink avversari. Il calcolatore principale aveva in origine una RAM di 32\u00a0kB, il meglio disponibile all'epoca (i primi F-15 ne avevano 26\u00a0kB, i Mig-29 8\u00a0kB, i Mig-23 4\u00a0kB).\nElettronica di missione.\nEquipaggiamenti elettronici dell'aereo, elencati per le singole categorie in ordine d'apparizione:\nArmamento.\nL'armamento del Tomcat \u00e8 molto variegato e comprende:\nVi sono poi versioni equipaggiate con il sovracitato pod TARPS per la ricognizione e altre con il pod LANTIRN per sganciare bombe sia convenzionali non guidate e sia a guida laser.\nVarianti.\nIn totale sono stati costruiti 712 F-14 negli anni tra il 1969 e il 1991. Il montaggio finale e le prove in volo venivano effettuate presso lo stabilimento Grumman di Calverton a Long Island nello Stato di New York, mentre le fasi iniziali del montaggio e l'assemblaggio parziale delle cellule erano eseguite nel vicino stabilimento Grumman di Bethpage, sede degli uffici tecnici. Pi\u00f9 di 160 velivoli tra quelli impiegati dagli USA vennero distrutti in incidenti.\nF-14A.\nL'F-14A era l'iniziale variante caccia biposto ognitempo per la marina militare degli Stati Uniti ed effettu\u00f2 il primo vol\u00f2 il 21 dicembre 1970. I primi dodici F-14A erano dei prototipi e talvolta venivano denominati YF-14A. In seguito, vennero modificati per le prove di integrazione con i sistemi d'arma per il bombardamento di precisione.\nLa U.S.Navy ricevette 478 F-14A, mentre 79 furono consegnati all'Iran. L'ottantesimo F-14A fabbricato per l'Iran, fu consegnato alla Marina Militare americana a seguito dell'embargo. Gli ultimi 102 F-14A furono consegnati con motori TF30-P-414A migliorati.\nF-14B.\nL'F-14 fu sottoposto al primo di molti aggiornamenti principali nel marzo 1987, divenendo F-14A Plus (o F-14A+). Il motore P&amp;W TF30 fu sostituito con il pi\u00f9 potente GE F110-400. Sugli F-14A+ venne anche installato il sistema di Radar Homing and Warning (RHAW) ALR-67, all'epoca lo stato dell'arte per questi apparati. La rimanente parte dell'avionica rimase immutata, tra cui il radar AWG-9. Gli F-14A+ vennero pi\u00f9 tardi ridesignati F-14B a partire dal 1\u00ba maggio 1991. Vennero costruiti 38 F-14B nuovi e 48 F-14A vennero aggiornati alla variante B.\nIl motore Pratt &amp; Whitney TF30 era stato soggetto sin dall'inizio, alla tendenza ad andare in stallo del compressore in caso di brusche manovre sulle manette per la richiesta di potenza in condizioni di volo con assetto ad alto angolo di attacco, o in volo al di sopra dei 10\u00a0000 metri di quota.\nI nuovi motori F110 fornivano 103 kN di spinta (fino a un massimo di 123\u00a0kN con postbruciatore), rispetto ai 93\u00a0kN dei TF30. La spinta aumentata consentiva al Tomcat di avere un rapporto spinta-peso migliore di 1:1 in configurazione con poco combustibile. La spinta generata dal motore anche senza postbruciatore era sufficiente per i decolli da portaerei, aumentando ulteriormente la sicurezza. Con questa motorizzazione, l'F-14 poteva volare in crociera tranquillamente al di sopra dei 10\u00a0000 metri, aumentando autonomia e capacit\u00e0 di sopravvivenza in combattimento. L'F-14B venne realizzato in tempo per partecipare all'operazione Desert Storm.\nVerso la fine degli anni novanta, 67 F-14B furono sottoposti a modifiche per estendere la vita delle cellule e aggiornare i sistemi avionici offensivi e difensivi. La variante dopo l'aggiornamento divenne nota come \" F-14B Upgrade \".\nF-14D.\nL'ultima variante dell'F-14 fu l'F-14D Super Tomcat, la cui prima consegna fu nel 1991. I motori TF-30 originali furono sostituiti con gli F110-400, simili a quelli dell'F-14B. L'F-14D aveva in dotazione nuovi sistemi avionici digitali, incluso un \"glass cockpit\", e sostitu\u00ec il radar AWG-9 col pi\u00f9 nuovo AN/APG-71. Tra le modifiche venne incluso un nuovo disturbatore radar \"Airborne Self Protection Jammer\" (ASPJ), gli apparati per il \"Joint Tactical Information Distribution System\" (JTIDS), nuovi sedili eiettabili SJU-17(V) Naval Aircrew Common Ejection Seats (NACES) e il sistema \"Infra-red search and track\" (IRST).\nSebbene l'F-14D dovesse essere la versione definitiva del Tomcat, non tutte le unit\u00e0 della flotta ricevettero la variante D. Nel 1989, il Segretario della Difesa Dick Cheney rifiut\u00f2 di approvare l'acquisto di nuovi F-14D al costo di 50\u00a0milioni di dollari l'uno e spinse invece per una modernizzazione della flotta esistente al costo di 25\u00a0milioni di dollari ad aereo. Il Congresso decise di non fermare la produzione e trov\u00f2 i fondi per 55 aerei come parte di un compromesso: 37 aerei furono costruiti da nuovi e 18 F-14A furono aggiornati alla variante D, designata F-14D(R) con R per \"rebuilt\"-ricostruito. Venne pianificato un aggiornamento al software del computer dell'F-14D per dotare la variante della capacit\u00e0 di utilizzo del missile AIM-120 AMRAAM, ma l'aggiornamento fu in seguito cancellato.\nSebbene gli aggiornamenti avevano mantenuto l'F-14 competitivo con le tecnologie degli aerei da combattimento pi\u00f9 moderni, Cheney boll\u00f2 la tecnologia degli F-14 come \u00abtecnologia anni sessanta\u00bb e il programma F-14 come un \u00abprogramma per il mantenimento di posti di lavoro\u00bb. Nonostante una intensa campagna di proposte Grumman per un sostituto, Cheney pianific\u00f2 di sostituire l'F-14 con un caccia non fabbricato dalla Grumman. In effetti, quando il programma fu cancellato, si valut\u00f2 che furono colpiti 80\u00a0000 posti di lavoro, tra dipendenti della Grumman, subappaltatori e personale di aziende di supporto. L'F-14D ricevette l'aggiornamento ROVER III a partire dal 2005.\nVarianti proposte.\nL'F-14C era una variante proposta dell'F-14B iniziale (con i motori F401) dotata di avionica polivalente.\nLa Grumman propose tre versioni ulteriormente migliorate del \"Super Tomcat\". La prima era la \"Quickstrike\", un F-14D con pod per la navigazione e designatori di bersagli, attacchi per carichi subalari supplementari e modifiche per consentire la capacit\u00e0 di attacco al suolo al radar. Il Quickstrike avrebbe ricoperto il ruolo dell'A-6 Intruder dopo il ritiro dal servizio di questo. Il progetto non venne considerato valido dal Congresso, cos\u00ec la societ\u00e0 cambi\u00f2 piano e propose il \"Super Tomcat 21\". Si trattava di un'alternativa dal costo pi\u00f9 basso al progetto Navy Advanced Tactical Fighter (NATF). Il nuovo aereo Grumman avrebbe avuto la stessa struttura del Tomcat e un radar migliorato AN/APG-71. I nuovi motori GE F110-129 avrebbero fornito la capacit\u00e0 di supercrociera, cio\u00e8 volo supersonico a Mach 1,3 senza la necessit\u00e0 di utilizzo dei postbruciatori (con conseguente risparmio di carburante), oltre che la spinta vettoriale, la quale avrebbe conferito al rinnovato F-14 una straordinaria maneggevolezza. La versione avrebbe avuto una maggiore quantit\u00e0 di combustibile e le superfici di controllo sarebbero state modificate per consentire miglioramenti al decollo e velocit\u00e0 di avvicinamento in atterraggio pi\u00f9 basse. L\"Attack Super Tomcat 21\" fu l'ultima delle tre proposte. Prevedeva ancora maggiori capacit\u00e0 di combustibile, maggiori miglioramenti alle superfici di controllo ed eventualmente un radar Active Electronically Scanned Array (AESA) proveniente dal programma cancellato di aereo di attacco A-12. Alla fine l'Attack Super Tomcat venne giudicato troppo costoso e la U.S.Navy decise di seguire il programma F/A-18E/F per il ruolo di aereo multiruolo con capacit\u00e0 di attacco al suolo.\nLivree.\nLa colorazione dei Tomcat della U.S. Navy era inizialmente quella usata per tutti gli aerei imbarcati, ovvero grigio chiaro opaco FS36440 su tutte le superfici superiori e laterali e bianco lucido FS17875 per tutte le superfici inferiori e le superfici mobili di controllo.\nNel 1978 gli aerei vennero ridipinti interamente in grigio chiaro opaco FS36440.\nNei primi anni ottanta venne introdotta per tutti gli aerei della U.S. Navy una nuova colorazione basata su diverse tonalit\u00e0 di grigio, usati anche per le insegne al posto dei colori vistosi.\nPer il Tomcat e il Phantom la livrea era grigio bluastro FS35237 sulle superfici superiori e l'interno delle derive, grigio medio FS36320 sulle superfici laterali della fusoliera ed esterne delle derive e grigio chiaro FS36375 sulle superfici inferiori.\nLa colorazione dei Tomcat iraniani era quella gi\u00e0 usata per i Phantom, cio\u00e8 una livrea desertica a chiazze di marrone scuro FS30140, marrone chiaro FS20400 e verde scuro FS34079 sulle superfici superiori e laterali e grigio chiaro FS36622 per tutte le superfici inferiori.\nFinzione.\nIl film che rese famoso l'F-14 Tomcat al grande pubblico fu \"Top Gun\" (1986), di Tony Scott, con Tom Cruise, Anthony Edwards, Val Kilmer e Kelly McGillis.\nNel film \"Countdown dimensione zero\" (1980) di Don Taylor, a causa di un viaggio nel tempo, si assiste a un improbabile duello aereo tra F-14 e due Mitsubishi A6M \"Zero\". Compare anche nel primo episodio dell'anime Macross Zero.\nAl velivolo sono dedicati i videogiochi \"Tomcat\" (Players 1989 per molti home computer), \"F-14 Tomcat\" (Activision 1989 per C64 e DOS), ' (Absolute 1989 per Atari 2600 e 7800), \"F-14 Tomcat\" (Majesco 2001 per GBA), \"Fleet Defender\" (MicroProse 1994 per DOS e PC98), ' (Absolute 1994 per SNES), \"Tomcat Alley\" (SEGA 1994 per Mega CD e Windows). \u00c8 selezionabile insieme ad altri modelli in molti altri giochi di simulazione aerea come \"DCS Digital Combat Simulator\", \"Ace Combat\", \"Top Gun Combat Zone\", \"Top Gun fire at will\", \"After Burner\", \"\", \"Tom Clancy's H.A.W.X.\", \"Tom Clancy's H.A.W.X. 2\"."}
{"id": "212065", "revid": "46480", "url": "https://it.wikipedia.org/wiki?curid=212065", "title": "Vidkun Quisling", "text": "Ufficiale dell'esercito e fondatore nel 1933 del partito fascista norvegese, il Nasjonal Samling, fu uno dei pi\u00f9 famosi collaborazionisti, mettendosi al servizio di Hitler e delle forze armate tedesche che all'inizio della seconda guerra mondiale avevano occupato la Norvegia. Durante l'invasione capeggi\u00f2 un governo fantoccio che aveva il compito di tradurre in atto la volont\u00e0 degli occupanti, diventando il Primo ministro della Norvegia dal febbraio 1942 alla fine della seconda guerra mondiale, mentre il legittimo governo socialdemocratico di Johan Nygaardsvold si trovava in esilio a Londra.\nNel corso del conflitto il termine \"quisling\" fu perci\u00f2 usato per indicare i capi dei governi collaborazionisti con i nazisti. Tale denominazione si adopera ancora oggi nei confronti dei governi che si mettono al servizio degli occupanti stranieri. Al termine della guerra Quisling venne fatto prigioniero dal Fronte patriottico norvegese. Dopo un processo per alto tradimento, fu condannato a morte e giustiziato il 24 ottobre 1945.\nBiografia.\nQuisling era figlio del genealogista e sacerdote della Chiesa di Norvegia, Jon Lauritz Qvisling, di Fyresdal. Entrambi i genitori appartenevano ad alcune delle pi\u00f9 antiche e note famiglie di Telemark (\"Qvisling\" era il cognome usato da suo padre, ma la famiglia era anticamente ricordata anche come \"Quislinus\" e \"Quislin\").\nI primi anni furono coronati da un relativo successo; nel 1911, l'anno del diploma, era il miglior cadetto dell'Accademia di guerra e consegu\u00ec il grado di maggiore nell'esercito norvegese. Lavor\u00f2 con Fridtjof Nansen in Unione Sovietica durante la carestia degli anni venti, contribuendo al miglioramento delle relazioni diplomatiche tra Gran Bretagna e URSS (per questo nel 1929 gli fu attribuito l'Ordine dell'Impero Britannico, poi revocato nel 1940 da re Giorgio VI). Cominci\u00f2 la carriera politica come ministro della difesa nei governi agrari 1931-1933.\nIl 17 maggio 1933, giorno della Costituzione norvegese, Quisling e l'avvocato Johan Bernhard Hjort fondarono il Nasjonal Samling (\"Unit\u00e0 Nazionale\"), il partito fascista norvegese. Il Nasjonal Samling aveva una connotazione anti-democratica, conforme al \"F\u00fchrerprinzip\", e Quisling era in procinto di diventare il \"F\u00f8rer\" (\"leader\", equivalente al tedesco \"F\u00fchrer\" e all'italiano \"Duce\"). In alcune occasioni fu definito l'\"Hitler di Norvegia\". Il partito ebbe un modesto successo; alle elezioni del 1933, quattro mesi dopo, ottenne 27.850 voti (approssimativamente il 2%), col sostegno dell'Associazione di aiuto ai contadini norvegesi con cui Quisling aveva rapporti dal tempo in cui era membro del Movimento agrario. Tuttavia, quando la linea del partito si spost\u00f2 da una connotazione religiosa a una di maggior sostegno verso i tedeschi e apertamente antisemita, nel 1935, la Chiesa non offr\u00ec pi\u00f9 il suo supporto, e alle elezioni del 1936 il partito ottenne ancor meno voti che nel 1933.\nQuando il 9 aprile 1940 la Germania invase la Norvegia, Quisling divenne il primo nella storia a proclamare un colpo di Stato durante un programma radiofonico, annunciando l'instaurarsi di un governo \"ad hoc\" durante la confusione dell'invasione, nella speranza che i tedeschi lo sostenessero. Lo scenario in cui si svolse questa azione fu la fuga in treno verso nord del re e del governo, e Quisling ebbe il timore che il potere politico finisse in mani tedesche, a discapito della popolazione norvegese. Quisling aveva fatto visita ad Adolf Hitler in Germania l'anno precedente, ma il dittatore tedesco ritenne che non gli potesse essere utile. Quisling aveva scarso appoggio e il suo governo dur\u00f2 solo cinque giorni, dopo i quali Josef Terboven fu nominato Reichskommissar, l'incarico pi\u00f9 elevato in Norvegia, agli ordini diretti del F\u00fchrer. Il rapporto tra Quisling e Terboven fu teso anche se quest'ultimo, considerando probabilmente un vantaggio avere un norvegese in un'apparente posizione di potere, per ridurre il risentimento della popolazione nomin\u00f2 Quisling Ministro-presidente il 1\u00ba febbraio 1942.\nVidkun Quisling rimase al potere fino al suo arresto, avvenuto il 9 maggio 1945 in una residenza di Bygd\u00f8y, a Oslo, cui aveva dato il nome di Giml\u00e9, come il posto dove, nella mitologia norrena, si erano stabiliti i sopravvissuti dal Ragnar\u01ebk; la casa, ora chiamata Villa Grande, \u00e8 oggi un museo dedicato alle vittime dell'Olocausto. Nei processi che seguirono la guerra, Quisling, insieme con altri due dirigenti del \"Nasjonal Samling\", Albert Viljam Hagelin e Ragnar Skancke, fu dichiarato colpevole di alto tradimento e condannato a morte. Le accuse si basavano soprattutto sulla sua condotta durante la guerra: il colpo di Stato dell'aprile 1940, la revoca dell'ordine di mobilitazione, i suoi innumerevoli incoraggiamenti alla popolazione norvegese ad arruolarsi volontariamente nell'esercito tedesco, la collaborazione alla deportazione degli ebrei, le responsabilit\u00e0 nell'esecuzione di patrioti norvegesi e molto altro.\nLa fucilazione fu eseguita nella fortezza di Akershus. Le sue ultime parole furono: \"Sono condannato ingiustamente, e muoio innocente.\" Dopo la morte il suo corpo fu cremato e le ceneri interrate nella sua cittadina natale, Fyresdal. La sentenza fu oggetto di controversie, in quanto la pena capitale era stata reintrodotta nel codice norvegese dal governo in esilio nel gennaio del 1942, dopo esser stata abolita nel 1815. La Corte Suprema defin\u00ec le condanne a morte incostituzionali in base all'articolo 97 (effetto retroattivo). Maria Vasilijevna, la vedova russa di Quisling, visse a Oslo fino alla morte nel 1980. Non avevano avuto figli.\nInfluenze.\nIl termine \"quisling\" divenne sinonimo, in alcune lingue europee, tra cui inglese, italiano, norvegese, danese, svedese, finlandese, olandese, greco, croato e serbo, per \"traditore\", riferito a chi collabora con gli invasori. Il termine fu coniato dal quotidiano inglese \"The Times\" nel fondo del 15 aprile 1940 intitolato \"Quisling ovunque\". L'articolo affermava: \u00abCi sono Quisling in ogni paese d'Europa\u00bb. Filippo Anfuso, ambasciatore della Repubblica Sociale Italiana in Germania, nelle sue memorie scrive: \u00abLa cosa che pi\u00f9 offendeva Hitler, sulle labbra di Mussolini, era sentirgli dire che non voleva essere un Quisling\u00bb; \u00abA Hirschberg lo ripet\u00e9 tante volte che Dornberg [il capo del protocollo di Hitler] mi fece presente che sarebbe stato opportuno che gli dicessi che Hitler stimava grandemente Quisling e come questo suo disprezzo per Quisling sarebbe stato incomprensibile in Germania\u00bb."}
{"id": "212069", "revid": "6923", "url": "https://it.wikipedia.org/wiki?curid=212069", "title": "Erg", "text": "L'erg, o ergon (dal greco \u03ad\u03c1\u03b3\u03bf\u03bd, \"lavoro\") \u00e8 l'unit\u00e0 di misura dell'energia e del lavoro utilizzata nel sistema di misura CGS. Un erg \u00e8 definito come il lavoro compiuto da una forza di una dina lungo lo spostamento di un centimetro. Dimensionalmente, quindi, un erg equivale a 1 g\u00b7cm2\u00b7s\u22122, ovvero 1 dyn\u00b7cm, pari a 10\u22127 joule nel sistema internazionale di unit\u00e0 di misura. Nella pratica l'erg viene raramente utilizzato in quanto generalmente troppo piccolo, a favore invece del joule e del chilogrammetro.\n1 erg equivale a:"}
{"id": "212071", "revid": "1791", "url": "https://it.wikipedia.org/wiki?curid=212071", "title": "Crimpare", "text": ""}
{"id": "212074", "revid": "785863", "url": "https://it.wikipedia.org/wiki?curid=212074", "title": "T3-M4", "text": ""}
{"id": "212075", "revid": "775372", "url": "https://it.wikipedia.org/wiki?curid=212075", "title": "Forze di difesa israeliane", "text": "Le forze di difesa israeliane ( traslitterato Tzva HaHagana LeYisra'el, anche note con la sigla IDF, dalla lingua inglese \"Israel Defense Forces\") spesso semplicemente chiamate \"Tzahal\" o \"Tsahal\" (\u05e6\u05d4\"\u05dc) sono le forze armate dello Stato di Israele.\nStoria.\nFondate nel 1948 \u00abper difendere l'esistenza, l'integrit\u00e0 territoriale e la sovranit\u00e0 dello Stato di Israele\u00bb e \u00abproteggere gli abitanti di Israele e combattere ogni forma di terrorismo che minacci la vita quotidiana\u00bb, le forze armate israeliane organizzarono, sostituirono e fusero tra loro le varie organizzazioni armate come la Haganah e la sua sezione operativa chiamata Palmach, di cui facevano parte anche ex-membri della Brigata ebraica (che combatt\u00e9 sotto bandiera britannica durante la seconda guerra mondiale), Etzel (o Irgun) e Lehi, a cui sino alla fine della guerra di indipendenza del 1948, fu concessa una vigilata libert\u00e0 d'azione.\nOrganizzazione.\nTutti i rami dell'IDF sono subordinati all'unico capo di stato maggiore generale. Il capo di stato maggiore generale (in ebraico: \u05e8\u05de\u05d8\u05db\"\u05dc, pronunciato: Ramatkal) \u00e8 l'unico ufficiale di servizio avente il rango di tenente generale (in ebraico: \u05e8\u05d1 \u05d0\u05dc\u05d5\u05e3, pronunciato: \"Rav Aluf\") e riferisce direttamente al ministro della Difesa e indirettamente al primo ministro d'Israele e al gabinetto di governo.\nI capi del personale sono formalmente nominati dal governo, su indicazione del ministero della Difesa, per tre anni, ma il governo pu\u00f2 votare per estendere il loro servizio a quattro (e in rare occasioni fino a cinque) anni. L'attuale capo di stato maggiore generale \u00e8 il generale Gadi Eizenkot.\nDati sugli organici.\nLe forze sono composte principalmente da personale di leva militare - la cui durata \u00e8 di 36 mesi per gli uomini e di 24 per le donne - dispongono 186.500 effettivi (secondo i dati del 2008) tra uomini e donne, le forze armate di Israele sono una forza che in caso di necessit\u00e0 pu\u00f2 triplicarsi in poche ore, grazie alla mobilitazione di 445.000 riservisti. Il 34% degli effettivi sono donne. L'esercito d'Israele conta 15 divisioni, suddivise in 76 brigate, 3.500 carri armati, 10.000 mezzi blindati e veicoli per il trasporto truppe, 1.300 pezzi d'artiglieria.\nAl 2008, l'Heyl Ha'Avir disponeva su oltre 300 aerei da combattimento, pi\u00f9 di 40 aerei da trasporto e oltre 300 elicotteri, tra cui quelli d'assalto, Apache). La difesa antiaerea comprende un centinaio di batterie missilistiche a lunga e media gittata; lHeil HaYam HaYisraeli possiede 3 sottomarini, 17 navi da combattimento e 33 pattugliatori. \nTecnologia militare.\nLe forze armate israeliane posseggono armi e sistemi informatici tra i pi\u00f9 avanzati, alcuni sono di produzione americana, altri di sola acquisizione e soggetti a modifiche (come il fucile d'assalto M4, gli aerei F16 Falcon, F15 Eagle e l'elicottero Apache).\nL'IDF consta anche di dipartimenti di ricerca e sviluppo interni qualitativamente elevati e ha acquisito molte tecnologie da industrie di sicurezza israeliane. Molti di questi sviluppi sono stati sperimentati sul campo. Israele ha anche una capacit\u00e0 indipendente di lanciare satelliti da ricognizione in orbita (una capacit\u00e0 posseduta altres\u00ec da Russia, Stati Uniti d'America, Regno Unito, Italia, Francia, Germania, Cina, India e Giappone), prodotti dalle industrie di sicurezza dello stesso Stato.\nAl 2014 non era disponibile una stima precisa del numero di armi nucleari a disposizione, in una recente intervista l'ex presidente statunitense Jimmy Carter dichiar\u00f2 che Israele possiede 150 testate nucleari.\nCarri armati.\nIsraele costruisce il carro armato \"Merkava\", a motore Diesel anteriore, doppio scafo in acciaio e cannone da 120\u00a0mm. Dopo aver dimostrato una certa vulnerabilit\u00e0 nelle incursioni contro il Libano del 2006, \u00e8 stato dotato di ulteriore corazza reattiva e moduli intermedi di blindaggio in compositi, oltre a un rivestimento interno in kevlar (anti-spallazione). Inoltre viene sperimentato un sistema optoelettronico stereoscopico di difesa attiva, che automaticamente lancia una granata difensiva a frammentazione poche frazioni di secondo prima dell'impatto del missile anticarro.\nMissili antiaerei israeliani.\nL'industria israeliana Rafael produce il missile antiaereo a breve e medio raggio Python, che nella versione IV \u00e8 altamente manovrabile grazie alle doppie alette triangolari anteriori e ha un'ottima capacit\u00e0 di agganciare il bersaglio grazie al sensore con ottiche ad ampia apertura, doppio sensore IR-UV e possibilit\u00e0 di ruotare. Nella versione Python V, dotata di telecamera ad alta risoluzione, oltre alle capacit\u00e0 gi\u00e0 citate, si ha una letalit\u00e0 superiore, grazie a un potentissimo computer che identifica il tipo di aereo nemico e lo colpisce nei punti pi\u00f9 delicati, e pu\u00f2 essere lanciato contro una mischia di aerei amici e nemici durante un combattimento aereo. Tutti e due possono essere lanciati con un brevissimo tempo di reazione grazie alla capacit\u00e0 di lancio e indirizzamento comandata direttamente dal visore nel casco di volo del pilota. Durante un'esercitazione \"Red flag\" tenutasi nella Nellis Air Force Base, i piloti israeliani sono riusciti a battere gli omologhi dell'aviazione della United States Navy nel 90% dei duelli aerei simulati sul deserto del Nevada.\nMissili antimissile israeliani.\nNegli ultimi anni Israele ha sperimentato il sistema antibalistico \"Hetz\" (\"freccia\"), secondo molti analisti superiore al MIM-104 Patriot, atto a difendersi contro i missili balistici SRBM del tipo SS-1 Scud, e delle versioni pi\u00f9 evolute di questi tipi di missile (come i missili iraniani Fateh-110, Ghadr-110, Shahab-3, e altri ancora).\nNon esistendo alcuna tempestiva ed economica difesa attiva contro i tiri di razzi artigianali Qassam e le salve di lanciarazzi Katju\u0161a del tipo Grad e altri, che vengono continuamente lanciati da Gaza, attualmente l'industria della difesa israeliana ha portato all'operativit\u00e0 il sistema difensivo \"Cupola di Ferro (kippath barzel)\", ovviando quasi completamente al pericolo.\nMissili anticarro israeliani.\nGli israeliani storicamente hanno fatto poco affidamento sui missili anticarro, ma, soprattutto dopo l'esperienza con i TOW statunitensi hanno cambiato decisamente idea; da qualche anno hanno prodotti autoctoni da offrire sul mercato internazionale.\nI missili anticarro israeliani di nuova generazione sono almeno tre, fra cui il Gill e lo Spike, con varie gittate utili. Essi sono di tipo \"fire and forget\", ma anche dotati di circuiti ottici per consentire, nel caso di cambiamento del bersaglio, di essere guidati sull'obiettivo alternativo.\nMissili strategici israeliani.\nIsraele dispone di un numero imprecisato (tra 50 e 100) missili del tipo Jericho II (MRBM) e Jericho III (IRBM). Alcuni di questi, secondo alcune fonti, sarebbero dotati di testate termonucleari da 1.000 chilotoni, in grado di colpire, in caso di necessit\u00e0, l'Iran e la Libia.\nGradi.\nContrariamente alla prassi affermatasi nella maggior parte delle nazioni, all'interno delle forze di autodifesa israeliane i gradi sono uguali per tutti i corpi senza differenze tra aeronautica, esercito e marina. L'avanzamento di grado avviene principalmente in base all'anzianit\u00e0 e al periodo durante il quale si \u00e8 prestato servizio e non per meriti.\nIl canale su YouTube.\nA partire dal 29 dicembre 2008, le autorit\u00e0 israeliane gestiscono un canale su YouTube nel quale vengono pubblicati i video delle azioni militari portate a termine dall'IDF."}
{"id": "212076", "revid": "7336", "url": "https://it.wikipedia.org/wiki?curid=212076", "title": "Lambrusco Grasparossa", "text": ""}
{"id": "212077", "revid": "7336", "url": "https://it.wikipedia.org/wiki?curid=212077", "title": "Lambrusco Maestri", "text": ""}
{"id": "212078", "revid": "1942768", "url": "https://it.wikipedia.org/wiki?curid=212078", "title": "Lambrusco Salamino", "text": "Il Lambrusco Salamino \u00e8 una variet\u00e0 di vitigno rosso facente parte di una delle oltre 60 variet\u00e0 della famiglia del Lambrusco. La sua uva \u00e8 utilizzata per la produzione di vino spumante rosso e vino rosato (frizzante o spumante) nella regione italiana dell'Emilia-Romagna. \nAll'inizio del XX secolo, l'ampelografo italiano Girolamo Molon distinse le sottovariet\u00e0 Lambrusco Salamino a foglia verde, Lambrusco Salamino a foglia rossa e Lambrusco Salamino tenero sono ancora in uso. La variet\u00e0 \u00e8 autorizzata nella citt\u00e0 metropolitana di Bologna e nelle province di Mantova, Modena e Reggio Emilia. Tuttavia, le uve utilizzate per il vino DOC Lambrusco Salamino di San Croce vengono raccolte solo in 11 comuni della provincia di Modena. \nLa variet\u00e0 \u00e8 a maturazione tardiva e ha una resa elevata, garantendo costantemente alti rendimenti. I vini hanno un colore rosso intenso, sono ricchi di estratti e danno al vino Lambrusco la necessaria acidit\u00e0. L'area coltivata negli anni 1990 era di circa 4.678 ettari. \nSinonimi.\nIl Lambrusco Salamino \u00e8 anche conosciuto come \"Lambrusco a Raspo Rosso, Lambrusco di S. Croce, Lambrusco di Santa Croce, Lambrusco Galassi, Lambrusco Salamino e Foglia Rossa, Lambrusco Salamino a Foglia Verde, Lambrusco Salamino a Raspo Verde e Lambrusco Salamino Tenero.\" \nCaratteristiche varietali ampelografiche.\nNell'ampelografia il portamento \u00e8 descritto come segue: \nIl Lambrusco Salamino matura 40 giorni dopo il Chasselas ed \u00e8 quindi a maturazione estremamente tardiva. In Emilia-Romagna, le uve vengono vendemmiate fino a met\u00e0 ottobre. La variet\u00e0 vigorosa offre rese costantemente elevate, poich\u00e9 la variet\u00e0 \u00e8 molto resistente alle malattie."}
{"id": "212079", "revid": "7336", "url": "https://it.wikipedia.org/wiki?curid=212079", "title": "Lambrusco Viadanese", "text": ""}
{"id": "212080", "revid": "7336", "url": "https://it.wikipedia.org/wiki?curid=212080", "title": "Lambrusco Marani", "text": ""}
{"id": "212081", "revid": "1305772", "url": "https://it.wikipedia.org/wiki?curid=212081", "title": "Grappello Ruberti", "text": "Il Grappello Ruberti \u00e8 un vitigno a bacca nera con cui si produce il Lambrusco Mantovano, prodotto DOC dal 1987.\n\u00c8 coltivato nell'Oltrep\u00f2 mantovano in particolare nell'area della Cantina sociale di Quistello. Solo nel 2013 il Ministero delle politiche agricole alimentari e forestali ha riconosciuto il Grappello Ruberti differenziandolo pertanto dal Lambrusco Viadanese al quale precedentemente era assimilato.\nIl Grappolo Ruberti ha un grappolo di forma media, cilindrica, allungata con acini di media grandezza e sferici di colore blu-nero. se ne ricava un vino rosso rubino abbastanza intenso, acidulo, abbastanza alcolico, tannico e leggermente frizzante."}
{"id": "212082", "revid": "110157", "url": "https://it.wikipedia.org/wiki?curid=212082", "title": "Mauensee", "text": "Mauensee (toponimo tedesco) \u00e8 un comune svizzero di 1\u00a0326 abitanti del Canton Lucerna, nel distretto di Sursee. Nel territorio comunale \u00e8 interamente compreso il lago di Mauensee."}
{"id": "212083", "revid": "297059", "url": "https://it.wikipedia.org/wiki?curid=212083", "title": "Teosofia", "text": "La teosofia (dal greco \u03b8\u03b5\u03cc\u03c2, 'dio', e \u03c3\u03bf\u03c6\u03af\u03b1, 'sapienza') \u00e8 un insieme di diverse dottrine esoterico-filosofiche storicamente succedutesi dal XV al XXI secolo, che si richiamano l'una all'altra.\nCorrenti principali.\nL'esoterista Ren\u00e9 Gu\u00e9non tiene per\u00f2 a distinguere la teosofia di stampo neoplatonico, di orientamento religioso e in particolar modo cristiano, alla quale appartenevano le dottrine di Jacob B\u00f6hme, Johann Georg Gichtel, William Law, Jane Lead, Swedenborg, Louis Claude de Saint-Martin, Eckartshausen, dalla riformulazione che ne venne data dalla Blavatsky a partire dalla seconda met\u00e0 dell'Ottocento, che egli chiama piuttosto \"teosofismo\" per distinguerla dalla prima accezione.\nLa Societ\u00e0 Teosofica.\nIl metodo di questa nuova forma di teosofia proponeva un forte eclettismo e una conoscenza diretta dei testi sacri, soprattutto orientali. Alcuni studiosi vedono nel movimento teosofico l'origine della moderna \"New Age\", con le sue libere esegesi dei testi convenzionalmente ritenuti sacri da vari culti religiosi.\nNell'ambito della Societ\u00e0 Teosofica del XIX secolo, la teosofia si configura essenzialmente come scienza esoterica. Il termine \"scienza\" ha dunque qui un significato molto \"sui generis\", basato sulla credenza che al di l\u00e0 delle conoscenze scientifiche sulle cose, la loro intima verit\u00e0 (\"eidos\") fosse accessibile solo per via chiaroveggente e intuitiva.\nHelena Blavatsky definisce la teosofia, nel testo \"La dottrina segreta\", come:\nI tre principi e scopi su cui si basa la Societ\u00e0 Teosofica sono:\nIl testo sacro di questi teosofi \u00e8 il \"Libro di Dzyan\". La loro cosmogonia prevede uno sviluppo del mondo tramite vari stadi intermedi tra la materia e lo spirito; l'uomo, composto di corpo, anima e spirito, cresce anch'esso attraverso vari stadi definiti: materia, corpo fisico, corpo eterico, corpo astrale, ragione, anima e infine spirito. L'anima umana non ha n\u00e9 inizio n\u00e9 fine: essa \u00e8 destinata ad un ciclo di reincarnazioni finch\u00e9 raggiunge la sostanza assoluta del cosmo.\nLa fondatrice del movimento, Helena Blavatsky, sostenne sempre di aver compiuto un viaggio nell'allora sconosciuto Tibet, dove avrebbe incontrato i Maestri della \"Fratellanza Bianca\", la cui esistenza sarebbe attestata in tutte le tradizioni iniziatiche sia orientali sia occidentali: questi Maestri sarebbero da identificare con gli esseri soprannaturali noti in sanscrito come \"Mahatma\".\nIn Tibet questi Maestri le avrebbero insegnato le arti occulte che lei avrebbe poi rivelato, parzialmente attraverso i suoi libri, quindi totalmente agli aderenti dei pi\u00f9 alti livelli della Societ\u00e0 da lei fondata insieme al colonnello Henry Steel Olcott.\nBlavatsky affermava inoltre di essere in contatto con spiriti-guida che le svelavano progressivamente le verit\u00e0 pi\u00f9 segrete.\nIl viaggio potrebbe anche essere inteso in senso metaforico, alludendo ad una sorta di iniziazione da parte di presunti \"Maestri\", il cui rifugio metaforico o reale si troverebbe \"in Tibet\"; parimenti Blavatsky sostenne anche di aver combattuto al fianco di Giuseppe Garibaldi nell'unificazione d'Italia.\nInflussi nel pensiero teosofico di Blavatsky possono essere ricondotti alla tradizione ermetico-massonica da lei apprese in Europa.\nAspetti controversi.\n Nella \"Dottrina Segreta\" Helena Blavatski avrebbe introdotto anche affermazioni esplicitamente sataniste.\nGu\u00e9non ha sottolineato la differenza fra l'ispirazione cristiana che caratterizzava il pensiero dei teosofi appartenenti al XVII e XVIII secolo, e il preteso esoterismo della Societ\u00e0 Teosofica che affermava di rifarsi, in maniera ingannevole a suo dire, alle dottrine orientali. Nel teosofismo, in realt\u00e0, Gu\u00e9non vedeva uno stravolgimento del rosicrucianesimo, attraverso il quale l'imperialismo britannico intendeva estendere il proprio controllo in India, introducendovi concezioni moderne basate sul modello anglosassone.\nAi primi del Novecento si ebbe poi una rottura ad opera di Rudolf Steiner, gi\u00e0 membro egli stesso della Societ\u00e0 Teosofica, ma uscito da questa in polemica con le sue impostazioni culturali di fondo, alle quali contestava di voler limitare il libero arbitrio dell'uomo affidandolo alla tutela dei mahatma; questi ultimi, in connubio con logge massoniche occulte, miravano secondo Steiner a snaturare il cristianesimo strumentalizzando Blavatsky, \u00abmanovrandola come una marionetta, sospingendola per vie traverse secondo i loro scopi\u00bb.\nBibliografia.\nInoltre, un importante ed esaustivo compendio della Teosofia \u00e8 racchiuso nei cinque volumi scritti da Arthur E. Powell, editi in Italia da \"Bis Edizioni\": "}
{"id": "212084", "revid": "1776051", "url": "https://it.wikipedia.org/wiki?curid=212084", "title": "Schenkon", "text": "Schenkon (toponimo tedesco) \u00e8 un comune svizzero di 2\u00a0747 abitanti del Canton Lucerna, nel distretto di Sursee, sul lago di Sempach."}
{"id": "212085", "revid": "1346043", "url": "https://it.wikipedia.org/wiki?curid=212085", "title": "I miserabili (disambigua)", "text": ""}
{"id": "212089", "revid": "110157", "url": "https://it.wikipedia.org/wiki?curid=212089", "title": "Sursee", "text": "Sursee (toponimo tedesco) \u00e8 un comune svizzero di 9.621 abitanti del Canton Lucerna, nel distretto di Sursee, del quale \u00e8 capoluogo, sul lago di Sempach.\nHa ospitato i Campionati mondiali di curling in carrozzina nel 2002 e nel 2004.\nInfrastrutture e trasporti.\nSursee \u00e8 servita dall'omonima stazione sulla ferrovia Olten-Lucerna e capolinea della linea per Triengen."}
{"id": "212090", "revid": "1318658", "url": "https://it.wikipedia.org/wiki?curid=212090", "title": "Stefano Agosti", "text": "Biografia.\nA lungo ordinario di lingua e letteratura francese all'Universit\u00e0 di Venezia, all'interno dell'interesse per la linguistica e per la psicoanalisi considerata in rapporto all'opera letteraria elabor\u00f2 una teoria del testo poetico di tipo post-semiologico affiancandovi lo studio della letteratura contemporanea utilizzando gli strumenti messi a disposizione dalla linguistica strutturale e dalla psicoanalisi lacaniana.\nLegato a Andrea Zanzotto, Vittorio Sereni, Cesare Segre e Maria Corti, fu autore di numerosi saggi apparsi su riviste specializzate e opere collettive (come \"Lezioni sul Novecento\" o \"Rimbaud: strategie verbali e forme della visione\" o \"A partire da Jacques Derrida: scrittura, decostruzione, ospitalit\u00e0, responsabilit\u00e0\"); si occup\u00f2 con continuit\u00e0 di Andr\u00e9 Gide, Yves Bonnefoy, Philippe Sollers, Andr\u00e9 Fr\u00e9naud, Paul Val\u00e9ry, Algirdas Julien Greimas, St\u00e9phane Mallarm\u00e9, Jacques Derrida, Gustave Flaubert, Saint-John Perse, Pierre de Ronsard, Ren\u00e9 Char, Marcel Proust, oltre a presentare qualche nuovo poeta italiano.\nCur\u00f2 l'edizione delle \"Poesie\" (1938-1972) di Andrea Zanzotto, autore di particolare affinit\u00e0 poetica, presso Mondadori nel 1973. Con il saggio \"L'esperienza di linguaggio di Andrea Zanzotto\", posto nell'introduzione all'opera completa del poeta pubblicata nel 1999 da Mondadori nella collana \"I Meridiani\", Agosti tratt\u00f2 il problema del rapporto del Soggetto con il linguaggio nell'opera zanzottiana.\nIl suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "212095", "revid": "21371", "url": "https://it.wikipedia.org/wiki?curid=212095", "title": "Universit\u00e0 di Firenze", "text": ""}
{"id": "212097", "revid": "1776051", "url": "https://it.wikipedia.org/wiki?curid=212097", "title": "Geuensee", "text": "Geuensee (toponimo tedesco) \u00e8 un comune svizzero di 2\u00a0841 abitanti del Canton Lucerna, nel distretto di Sursee.\nInfrastrutture e trasporti.\nGeuensee \u00e8 servito dall'omonima stazione, sulla ferrovia Sursee-Triengen."}
{"id": "212099", "revid": "111373", "url": "https://it.wikipedia.org/wiki?curid=212099", "title": "Knutwil", "text": "Knutwil (toponimo tedesco) \u00e8 un comune svizzero di 2\u00a0140 abitanti del Canton Lucerna, nel distretto di Sursee.\nInfrastrutture e trasporti.\nKnutwil \u00e8 servita dalla stazione di St. Erhard-Knutwil sulla ferrovia Olten-Lucerna."}
{"id": "212100", "revid": "767487", "url": "https://it.wikipedia.org/wiki?curid=212100", "title": "Buchs (Dagmersellen)", "text": "Buchs (toponimo tedesco) \u00e8 una frazione di 386 abitanti del comune svizzero di Dagmersellen, nel distretto di Willisau (Canton Lucerna).\nStoria.\nFino al 31 dicembre 2005 \u00e8 stato un comune autonomo che si estendeva per 4,64\u00a0km\u00b2; il 1\u00ba gennaio 2006 \u00e8 stato aggregato al comune di Dagmersellen assieme all'altro comune soppresso di Uffikon."}
{"id": "212101", "revid": "767487", "url": "https://it.wikipedia.org/wiki?curid=212101", "title": "Pinot bianco", "text": "Il Pinot bianco \u00e8 un vitigno.\nPer gli ampelografi (gli studiosi delle caratteristiche morfologiche dei vitigni), il Pinot bianco ha sempre rappresentato fonte di ampia discussione. Ormai assodato che si tratta (cos\u00ec come il Pinot grigio) di una variante genetica del Pinot nero, \u00e8 stato infatti a lungo confuso con lo Chardonnay (del quale d'altra parte possiede numerose caratteristiche comuni). Fino a quindici anni fa in Italia era spesso indicato come Pinot-Chardonnay e negli anni successivi alla fillossera spesso nel nord Italia le due variet\u00e0 sono state reimpiantate l'una al posto dell'altra o insieme. Il vitigno \u00e8 originario della Germania; in Alsazia raggiunge i migliori risultati qualitativi, ma \u00e8 stato anche \"esportato\" in Stati Uniti, America latina e Australia. In Italia originariamente ha trovato il suo clima adatto in Friuli, in Lombardia, in Trentino e nell'Alto Adige. La sua diffusione in Toscana risale invece al '700, quando i Lorena, granduchi di Toscana, ne favorirono la coltivazione. In Italia i Pinot bianco di maggior pregio vengono da alcune zone del Friuli e dell'Alto Adige. In queste zone particolarmente adatte al vitigno, le rese per ettaro sono molto basse e questo consente di produrre un vino bianco molto strutturato, morbido e grasso, che \u00e8 anche adatto alla maturazione in barrique e si presta a essere invecchiato.\nIl Pinot bianco \u00e8 particolarmente adatto ad essere spumantizzato e quindi entra a far parte delle cuve\u00e9 dei migliori spumanti italiani del Friuli, del Trentino e della Franciacorta."}
{"id": "212102", "revid": "124862585", "url": "https://it.wikipedia.org/wiki?curid=212102", "title": "Pinot grigio", "text": "Il pinot grigio o Pinot gris ((ex \"Tokay Pinot Gris\" o \"Tokay d'Alsace\")) , \u00e8 un vitigno di variet\u00e0 \"grigia\" (\"gris\" in francese significa grigio). \u00c8 prodotto principalmente in Italia, Slovenia, Francia, Svizzera e in Germania (con il nome di \"Rul\u00e4nder\", \"Grauer M\u00f6nch\" o \"Grauburgunder\") . Nel 2012 copriva un'area di produzione di quasi 5.000 ettari.\nIl vino prodotto da questo vitigno \u00e8 di colore ramato, spesso \u00e8 vinificato in bianco ma se vinificato a contatto con le bucce assume il suo peculiare colore ramato ed \u00e8 teoricamente meno \"dotato\" della sua variante bianca o nera. Con un carattere generoso che sviluppa opulenza e sapore caratteristici. Strutturato, rotondo e lungo in bocca, presenta aromi complessi di sottobosco, a volte leggermente affumicati o floreali.\nIl pinot grigio si accompagna bene agli antipasti, in particolare agli affettati, al pesce e alle carni bianche. Pu\u00f2 essere servito anche come aperitivo.\nOrigine.\nProviene probabilmente dalla Borgogna ed \u00e8 una variante del pinot nero da cui si distingue solo per il colore delle sue bacche.\nDistribuzione geografica.\nFrancia.\nIn Francia si trova in Alsazia sin dai tempi del medioevo.\nNella Valle della Loira \u00e8 coltivato nella regione di Nantes, quindi ha la denominazione\" coteaux-ancenis\". Chiamato anche qui \"malvoisie\", d\u00e0 un vino bianco dolce con aromi molto fini di frutta bianca (pera, pesca).\nSvizzera.\nIn Svizzera, \u00e8 coltivato nei cantoni di Neuch\u00e2tel, Vaud e Vallese, dove porta il nome di \"malvoisie\" ed \u00e8 spesso presentato in forma matura.\nItalia.\n\u00c8 stato per molti anni uno dei vini pi\u00f9 \"alla moda\" della produzione italiana. Un successo che ne ha permesso l'impianto non solo in Veneto, ma anche in Friuli e in Alto Adige. Sviluppo che port\u00f2 da un lato alla riduzione massiccia delle variet\u00e0 rosse e dall'altro ad un notevole balzo qualitativo (parallelo a quello delle vendite).\nLa sua diffusione ha aperto poi la strada alla produzione di grandi vini fruttati, profumati e ben strutturati. In particolare ha maggiore acidit\u00e0 in Trentino ed in Alto Adige (e quindi si presta a pi\u00f9 lunga maturazione), \u00e8 molto ricco nel Collio e nei Colli Orientali del Friuli e infine ha dato risultati apprezzabili in Toscana. In Alsazia invece viene vinificato a contatto con le bucce ed \u00e8 conosciuto come Pinot Gris (precedentemente Tokay Pinot Gris o Tokay d'Alsace), vino noto a livello internazionale e di grande livello qualitativo. Stessi vertici raggiunge anche in Germania (dove \u00e8 chiamato Rul\u00e4nder), nel Valais (dove \u00e8 chiamato malvoisie) e in Ungheria (dove \u00e8 noto come sz\u00fcrkebar\u00e1t).\nIn Italia invece, \u00e8 un classico vitigno per i vini DOC Breganze, Carso, Colli Berici, Colli del Trasimeno, Colli dell'Etruria Centrale, Colli di Scandiano e di Canossa, Colli Orientali del Friuli, Colli Piacentini, Collio Goriziano, Franciacorta, Friuli Annia, Friuli Aquileia, Friuli Grave, Friuli Isonzo, Friuli Latisana, Garda, Garda Colli Mantovani, Lison Pramaggiore, Montello e Colli Asolani, Venezia, Oltrep\u00f2 pavese, Piemonte, Sant'Antimo, Torgiano, Trentino, Valcalepio, Valdadige, Valdichiana, Valle d'Aosta e Valle Isarco."}
{"id": "212103", "revid": "1776051", "url": "https://it.wikipedia.org/wiki?curid=212103", "title": "B\u00fcron", "text": "B\u00fcron (toponimo tedesco) \u00e8 un comune svizzero di 2\u00a0367 abitanti del Canton Lucerna, nel distretto di Sursee.\nInfrastrutture e trasporti.\nGeuensee \u00e8 servito dalla stazione di B\u00fcron-Bad Knutwil, sulla ferrovia Sursee-Triengen."}
{"id": "212104", "revid": "919135", "url": "https://it.wikipedia.org/wiki?curid=212104", "title": "16-XX", "text": "In matematica 16-XX \u00e8 la sigla della sezione primaria dello schema di classificazione\nMSC dedicata ad anelli associativi e algebre associative.\nQuesta pagina presenta la struttura ad albero delle sue sottosezioni secondarie e terziarie."}
{"id": "212105", "revid": "124587222", "url": "https://it.wikipedia.org/wiki?curid=212105", "title": "Maurizio Arena", "text": "Era fratello di Rossana Di Lorenzo.\nBiografia.\nScelse come pseudonimo il cognome Arena in omaggio all'attrice Anna Arena, a cui fu legato sentimentalmente per qualche anno, nonostante la forte differenza d'et\u00e0. Arena fu molto famoso soprattutto negli anni cinquanta, grazie al successo della trilogia di Dino Risi \"Poveri ma belli\", \"Belle ma povere\" e \"Poveri milionari\", incarnando il tipo del romano di estrazione popolare, giovane, aitante e indolente.\nTent\u00f2 anche la strada della regia, senza particolare successo. Produsse e interpret\u00f2 nel 1960 il film \"Il principe fusto\", nel cui cast figuravano anche la madre ed il padre. Il film anticip\u00f2 in qualche modo, di circa otto anni, la poca affinit\u00e0 dei suoi valori con quelli di una certa aristocrazia, come dimostr\u00f2 la contrastata \"love story\" con Beatrice di Savoia. \"Il principe fusto\" fu girato mentre Fellini girava \"La dolce vita\", incentrato su quella via Veneto che vedeva all'epoca proprio Arena tra i suoi protagonisti.\nIl declino.\nDopo un periodo di assenza, alla fine degli anni sessanta la sua fama era gi\u00e0 in netto declino. Molto ingrassato, veniva ormai chiamato soltanto per piccole parti da caratterista (come per esempio il compagno Romolo in \"Il delitto Matteotti\" del 1973). La sua ultima interpretazione, in un film ispirato al personaggio dei fumetti Braccio di Ferro, e intitolata \"Pugni dollari &amp; spinaci\", non riusc\u00ec neppure a trovare uno sbocco commerciale. Come tanti suoi colleghi attori, si ciment\u00f2 nella canzone; dal 1974 fino alla fine della sua breve vita svolse, presso la sua villa di Casal Palocco a Roma, l'attivit\u00e0 di guaritore, spesso apparendo in trasmissioni su tv private, e alla trasmissione \"Acquario\" di Maurizio Costanzo: in questo ambito divenne popolare anche grazie a un libro (Dopo Acquario, SugarCo), che era una raccolta di lettere di pazienti, ricevute sia da Maurizio Arena che da Maurizio Costanzo.\nLa morte.\nMor\u00ec a 45 anni il 21 novembre 1979 nella sua abitazione a causa di una crisi cardiaca sopraggiunta in seguito al riacutizzarsi di un'affezione renale di cui soffriva da tempo. I funerali si svolsero il 24 novembre nella chiesa di San Francesco Saverio alla Garbatella, il quartiere romano dove era nato.\nNel quartiere della Garbatella a Roma gli \u00e8 stato dedicato un parco al quale si accede da piazza Benedetto Brin; e in via della Garbatella 24, dove nacque, \u00e8 stata posta una targa in sua memoria. \u00c8 sepolto nel Cimitero Flaminio di Roma.\nTelevisione.\nNel 1968 Maurizio Arena ha partecipato a una serie di \"sketch\" della rubrica televisiva \"Carosello\" pubblicizzando gli elettrodomestici della Ignis."}
{"id": "212106", "revid": "92723", "url": "https://it.wikipedia.org/wiki?curid=212106", "title": "Storia di Forl\u00ec", "text": "Preistoria.\nIl territorio dove ora sorge l'attuale Forl\u00ec fu abitata sin dal Paleolitico, come dimostrano i numerosi ritrovamenti di Monte Poggiolo: qui sono stati ritrovati sia migliaia di reperti risalenti a circa 800.000 anni fa, che reperti pi\u00f9 antichi databili anche oltre il milione di anni fa, quando il luogo dove sorge la citt\u00e0 attuale non era ancora emerso dalle acque.\nIl Paleolitico.\nGrazie agli studi geologici, \u00e8 possibile notare che le conoidi di deiezione dei fiumi Ronco, Montone e Rabbi formarono con il tempo, l'accumulo di depositi alluvionali: una volta colmati, sorse un vasto territorio pianeggiante, sostanzialmente paludoso che ha permesso l'insediamento delle prime popolazioni.\nLe pi\u00f9 antiche testimonianze umane sono molto disperse e frammentarie e non possono essere valutate singolarmente ma confrontate con altre informazioni che provengono dai territori circostanti. Fino agli anni settanta infatti si sosteneva che il territorio forlivese, nel corso del paleolitico, era disabitato. Le prime segnalazioni, che contraddicono tale ipotesi, provenienti dal sito di San Damiano, risalgono al 1953, ma vennero prese in considerazione solo 20 anni pi\u00f9 tardi, quando vengono scoperti numerosi resti di insediamenti paleolitici e migliaia di manufatti litici.\nIl paleolitico inferiore.\nOccorre aspettare le fasi terminali del paleolitico inferiore per poter rinvenire altre evidenze archeologiche nel territorio forlivese. A 150.000 anni fa, nella fase corrispondente alla fine della Glaciazione rissiana, risalgono invece reperti archeologici ritrovati in localit\u00e0 Petrignone, Castiglione e Oriolo, consistenti in reperti litici, in selce o ftanite. Non si sa, poich\u00e9 non sono stati ritrovati resti ossei, quali fossero gli uomini ad aver lasciato le pietre scheggiate ritrovate, se l\"Homo erectus\" o l\"Homo sapiens\". \u00c8 possibile invece ricostruire l'ambiente nel quale quegli uomini vissero: i rilievi, pi\u00f9 dolci rispetto a quelli attuali, ospitavano una vegetazione composta in prevalenza da piante erbacee annuali, pi\u00f9 radi, erano invece gli alberi. Presso il fiume Conca sono stati ritrovati resti di elefanti, rinoceronti, bisonti e megaceri i quali vivevano in un ambiente probabilmente pi\u00f9 freddo di quello attuale. L'alto numero di insediamenti ritrovati, unitamente al ridotto numero di reperti litici presenti in ognuno di essi, fa presupporre che tali insediamenti non fossero stabili. Ci\u00f2 fa perci\u00f2 ipotizzare continui e rapidi spostamenti a causa di un ambiente rigido e dalle scarse risorse naturali.\nIl paleolitico medio.\nIl territorio forlivese non ha restituito reperti litici appartenenti a questo periodo, elemento in comune con buona parte delle aree dell'Emilia-Romagna. L'assenza di informazioni, pi\u00f9 che alla mancanza della presenza umana nel territorio, \u00e8 da attribuire invece a fenomeni di natura geologica e ambientale che non hanno permesso la loro conservazione o ne hanno mascherato la loro presenza\nIl paleolitico superiore.\nPer ora, un solo sito ha restituito reperti risalenti a questo periodo: il giacimento delle Fornaci di San Damiano. In argille stratificate sono stati rinvenuti grattatoi e strumenti a dorso.\nIl neolitico.\nImportanti tracce umane sono databili al Neolitico. Scarse invece sono le testimonianze neolitiche ed eneolitiche. Risultano invece pi\u00f9 abbondanti e significativi i resti lasciati da comunit\u00e0 umane databili all'et\u00e0 del bronzo e del ferro.\nLa vita di questi uomini rimase nomade fino ad un periodo compreso fra i 10.000 ed i 6.000 anni fa quando avvenne una vera e propria rivoluzione: con la riscoperta dell'agricoltura gli insediamenti diventarono stabili, dando origine a piccoli villaggi. Addomesticando ed allevando gli animali. Successivamente questo permise anche la riscoperta della lavorazione dei metalli e l'affinazione di tali tecniche lavorative.\nA circa 5.000 anni fa (circa il 3000 a.C.) risalgono tracce della lavorazione del metallo e sempre al V millennio a.C. si registra la presenza di genti portatrici della ceramica impressa. Tali popolazioni, provenienti dall'area abruzzese-marchigiana, erano a conoscenza di nuove tecniche, avevano imparato l'allevamento e l'agricoltura. Poche nel forlivese sono le presenze di queste popolazioni mentre, per quanto riguarda il neolitico medio e finale, si riscontrano numerosi reperti.\nDurante questo periodo nella zona sorsero villaggi stabili, alcuni dei quali si trovavano nella fascia della bassa e media collina, lungo le valli che portano verso gli Appennini. Venivano cos\u00ec a delinearsi le prime vie di comunicazione che, congiungendo la pianura e le colline, saranno utilizzate ed ampliate successivamente dai Romani. Proprio grazie all'incrociarsi di tali piste di comunicazione, tracciate tra macchie e foreste, alcuni di questi villaggi assunsero sempre maggiore importanza, in particolare quelli che, sorgendo sulle rive dei fiumi, potevano assicurare anche un continuo approvvigionamento di acqua. Tali villaggi, sviluppatisi pi\u00f9 di altri, diventarono centro di scambio per prodotti agricoli e manufatti artigianali. Nella zona di Vecchiazzano, esattamente in localit\u00e0 Bertarina, sono state ritrovate importanti resti di culture medio-adriatiche, come resti di accampamento, rudimentali forme di fortificazioni e frammenti di ceramiche decorate. Qui, da scavi condotti a circa 2 metri di profondit\u00e0, in un sito sopraelevato alla sinistra del fiume Rabbi, sono stati rinvenuti importanti reperti testimonianti la produzione di ceramiche e resti di pietra lavorata.\nDurante il pieno neolitico \u00e8 documentata la presenza nel forlivese di popolazioni che hanno abitato la zone durante il IV millennio a.C., testimoniata da frammenti di scodelle ed un coperchio decorato nello stile meandro-spirale. \u00c8 questa una notevole scoperta, infatti tali tipo di cultura era stata documentata nell'Emilia occidentale, nella provincia di Modena, ma non ancora nella Romagna.\nL'era dei metalli.\nRisalenti al 1700 - 1800 a.C. nel territorio forlivese vengono ritrovate le prime tracce dell'et\u00e0 del bronzo: a San Lorenzo in Noceto sono stati rinvenuti asce e pugnali in bronzo mentre, nel perimetro dell'attuale centro cittadino, sono stati ritrovati, nella zona dell\"'ex-fornace Gori\" ed in localit\u00e0 \"Cappuccini\", significativi resti della lavorazione del bronzo. A Coriano, frazione di Forl\u00ec, sono stati scoperte altre tracce dell'et\u00e0 del bronzo, come tre punte di freccia ed un pugnale con manico.\nL'Eneolitico.\nAlla seconda met\u00e0 del III millennio si fa risalire l'inizio dell'et\u00e0 dei metalli. Le notizie relative all'et\u00e0 del rame nel forlivese sono praticamente frutto di rinvenimenti occasionali e fortuiti. tali rinvenimenti dimostrano come la popolazione umana fosse distribuita lungo le valli del Montone, del Rabbi e del Ronco. Sono stati rinvenuti ceramiche con superficie lavorata a squame, brocche e boccali nonch\u00e9 punte di lance e lame di coltelli e pugnali.\nL'Et\u00e0 del bronzo.\nL'et\u00e0 del bronzo si fa risalire al XIX secolo a.C. Forl\u00ec e la Romagna in generale si dimostrano abbastanza avare di reperti risalenti a tale periodo. Le maggiori attestazioni dell'attivit\u00e0 umana sono i reperti rinvenuti a San Lorenzo in Noceto. Il sito, di rilevante importanza, noto fin dal 1678, era una sorta di ripostiglio di oggetti in bronzo ed era costituito da 41 asce in bronzo, ben 506 pugnali a lama triangolare, un'armilla a verga. Con il passare dei secoli quasi tutti i reperti andarono perduti. Ci\u00f2 che si salva oggi, sono solo due asce e l'armilla, conservate al Museo Archeologico. Tali reperti indicano, nel forlivese, lo sviluppo di aree commerciali e dell'attivit\u00e0 metallurgica.\nNel bronzo medio la Romagna \u00e8 raggiunta dalla civilt\u00e0 appenninica propria dell'Italia peninsulare. Tali popolazioni hanno probabilmente abitato i territori forlivesi, ma la carenza di ricerche non ha permesso di evidenziare significativi reperti che appartengano a questo periodo, e nemmeno al bronzo recente del XIII secolo a.C. Negli insediamenti noti, inoltre, a causa del profondo popolamento della zona durante il periodo del bronzo, sia medio che recente, i reperti si trovano mescolati tra loro, per cui risulta complicato suddividerli per epoca. Si \u00e8 notato che, dai reperti ritrovati, le ceramiche nel bronzo medio, sono state decorate con bande meandro-spiraliche, ottenute tramite la tecnica dell'incisione o dell'intaglio.\nPer quanto riguarda il bronzo recente, si rinvengono innovazioni nelle fogge vascolari: i vasi perdono le decorazioni a spirale e compaiono anse di varia foggia. Il pi\u00f9 importante ritrovamento di tale periodo \u00e8 localizzato nell'area denominata, ex fornace Gori e in localit\u00e0 Cappuccinini: si tratta di un unico villaggio costituito da circa 30 capanne risalente al bronzo recente.\nMolto rilevante fu invece lo scavo condotto da Antonio Santarelli nel sito della localit\u00e0 Bertarina, presso Vecchiazzano. Di questo insediamento sono pervenuti resti di capanne, di focolari e di ceramiche, appartenenti sia al bronzo medio che, in quantit\u00e0 maggiore, al bronzo recente. I bronzi rinvenuti comprendono un pugnale e 4 spilloni (aghi crinali).\nMolto meno noto, ma pur sempre rilevante, \u00e8 il sito di Villanova, individuato sempre da Santarelli nel 1891. Poich\u00e9 il sito era a soli 40 centimetri dal piano di calpestio, i lavori agricoli avevano distrutto buona parte del sito, mescolando per di pi\u00f9, i reperti appartenenti a diverse epoche.\nL'Et\u00e0 del ferro.\nPer i primi due secoli dell'et\u00e0 del ferro, il territorio forlivese fornisce scarsissime attestazioni di attivit\u00e0 umana. Tale situazione \u00e8 comune a buona parte della Romagna, e ci\u00f2 \u00e8 spiegabile a causa del deterioramento climatico che, verificatosi a partire dal 900 a.C., deve aver compromesso gravemente l'abitabilit\u00e0 del territorio. Sebbene ritrovamenti interessanti come un pendaglio, una fibula ed un'ascia, possano indicare che il territorio non si spopol\u00f2 completamente: bisogna attendere la fine del VII secolo a.C. per rinvenire pi\u00f9 numerosi reperti, di notevole importanza sono, la \"stele di San Verano\" ed il \"corredo funebre di Carpena\".\nL'antichit\u00e0.\nNel 600 a.C. \u00e8 possibile attestare la presenza di popoli Umbro-Etrusch,i a cui si dovettero aggiungere, attorno al V secolo a.C., anche popolazioni celtiche, come i galli Senoni. La cultura di queste popolazioni and\u00f2 mescolandosi, mentre con il passare del tempo, l'influenza etrusca andava diminuendo. Fu l'arrivo dei Romani, la conseguente progettazione della via Emilia, e la centuriazione della pianura, ad imprimere nuovo impulso all'area del forlivese\nTra Etruschi, Umbri e Celti.\nLa geografia antropologica di questo periodo risulta abbastanza confusa, tanto da non poter affermare con sicurezza quali fossero le popolazioni che abitarono il forlivese tra il VII ed il VI secolo a.C. Vengono infatti attestate rinvenimenti archeologici che di volta in volta attestano la presenza in particolare di genti Etrusche ed Umbre, ma anche di Celti. I dati archeologici riferiscono di una espansione verso nord di genti centro-italiche, in particolare Umbri ed in misura minore i Piceni, a cui si deve aggiungere una pesante influenza etrusca che condizioner\u00e0 i commerci, l'arte e la produzione artigianale.\nDi questo periodo, a cavallo tra VII e VI secolo, \u00e8 un importante rinvenimento presso l'attuale frazione di Carpena, costituito da un corredo funebre fra i cui oggetti spicca un pettorale Kardiophylax, importante testimonianza della fusione culturale tra Umbri ed Etruschi.\nLa citt\u00e0 \u00e8 poi sorta su un antico insediamento commerciale, chiamato dagli Etruschi, \"Ficline\", sito sulla linea di confine che separava il territorio controllato dai Lingoni da quello dei Senoni.\nCon il trascorre del tempo l'influenza etrusca, a causa del suo declino, si fece sempre pi\u00f9 flebile, mentre nel territorio si andavano sempre pi\u00f9 radicando le popolazioni di stirpe celtica, cos\u00ec profondamente radicate che, anche dopo secoli di dominio romano, la loro presenza celtica fu cos\u00ec profonda da influenzare la genesi del dialetto locale, classificato come galloromanzo.\nLa fondazione.\nSecondo la tradizione, che affonda le proprie origini nel Medioevo, Forl\u00ec si sarebbe formata in periodo preromano, attraverso l'unione di quattro castelli: il primo con il nome, \"Merlonia\" sorgeva nei pressi di Ravaldino, il secondo si chiamava, \"Castello,\" non lontano dalla Cattedrale, il terzo, \"Schiavonia, n\"ei pressi dell'attuale rocca, mentre il quarto con il nome \"Livia,\" ubicato tra i Romiti e la Piazza Melozzo, lungo l'asse della via Emilia. Non \u00e8 possibile sapere quanto ci sia di vero nella tradizione, ma \u00e8 sicuro che l'area sulla quale Forl\u00ec sorge \u00e8 stata abitata in periodo pre-romano e che fu l'arrivo dei romani a promuovere lo sviluppo della citt\u00e0.\nForl\u00ec, come il nome gi\u00e0 mostra, \u00e8 citt\u00e0 di origine romana (\"Forum Livii\") e fu probabilmente fondata nel 188 a.C. secondo un'altra tradizione, da Gaio Livio Salinatore, figlio del console Marco Livio Salinatore che, nel 207 a.C., sconfisse l'esercito cartaginese guidato da Asdrubale nella battaglia del Metauro.\nLa fondazione della citt\u00e0 rimane comunque avvolta da una leggenda, che probabilmente contiene un fondo di verit\u00e0, ma che \"in toto\" non pu\u00f2 essere accettata. \u00c8 probabile che gi\u00e0 prima dell'arrivo dei romani esistesse un nucleo abitativo sviluppato, o quanto meno un insieme di villaggi vicini che sorgevano lungo le sponde dei fiumi. L'arrivo dei Romani avrebbe dato delineato e articolato il nucleo abitato, in maniera pi\u00f9 razionale, con la costruzione di una cinta difensiva pi\u00f9 efficiente, e la definizione di aree dedicate la commercio. La costruzione della Via Emilia avrebbe di seguito portato alla tracciatura di strade cittadine perpendicolari, consentendo un maggior sviluppo economico della zona. Il primo nucleo della citt\u00e0 romana doveva perci\u00f2 essere un castrum, abitato da soldati che controllavano sia il territorio che le genti circostanti. L'arrivo di coloni romani, la cessione di terreni ai soldati veterani e la successiva centuriazione del territorio, inizi\u00f2 a plasmare e delineare i caratteri dell'antica Forl\u00ec che da castrum si trasform\u00f2 in forum. Pare pi\u00f9 difficile immaginare che Livio Salinatore abbia direttamente fondato la citt\u00e0 intitolandola a s\u00e9 stesso, questo anche in considerazione del fatto che l'abitudine di nominare le citt\u00e0 in onore del fondatore diverr\u00e0 usanza a partire da I secolo a.C.\nDella citt\u00e0 romana rimangono pochi resti, specialmente sotterranei. Il \"forum\" doveva essere all'altezza dell'attuale piazza Melozzo, mentre \u00e8 probabile l'esistenza di un castrum nella zona dei Romiti, sulla via per Firenze. Il castrum chiamato Livia e il forum detto Livii, rifondarono l'etrusca Ficline, dando luogo a Forl\u00ec.\nUno scavo condotto in via Curte, tra il 2003 ed il 2004, ha messo in luce importanti resti di epoca romana: si tratta di una sequenza abitativa databile dall'et\u00e0 repubblicana all'et\u00e0 tardo antica. Il che ha permesso di comprendere come poteva svolgersi la vita quotidiana dell'antica \"Forum Livii\".\nUn importante pagus risalente agli anni in cui era imperatore Costanzo II venne rinvenuto nei pressi della localit\u00e0 Pieveacquedotto, servita dall'Acquedotto Traiano.\nForumliviensi importanti.\nDall'esame delle fonti epigrafiche provenienti dal territorio forlivese, sono emersi 104 personaggi, di cui 34 gentilizi, vissuti in un arco temporale compreso tra il I secolo a.C. ed il II. secolo d.C. Tra i pi\u00f9 importanti possono essere menzionati:\nIl periodo dell'evangelizzazione.\nTra il III e IV secolo d.C. prende avvio un periodo di evangelizzazione sia del territorio che della citt\u00e0 di Forl\u00ec. Sebbene non siano molte le certezze storiche circa il primo periodo cristiano, secondo la tradizione, il primo vescovo della citt\u00e0 fu San Mercuriale, la cui presenza, nel 359, \u00e8 attestata, insieme a quella di San Ruffillo al \"Concilio di Rimini\", dove avrebbe difeso la dottrina tradizionale dalla eresia ariana.\nLa piccola comunit\u00e0 cristiana, \u00e8 ipotizzabile, pass\u00f2 indenne il periodo delle grandi persecuzioni. La tradizione infatti non riporta il nome di alcun martire, e, fino al IV secolo la comunit\u00e0 riusc\u00ec a sopravvivere senza eccessivi problemi fino a quando, con l'editto di Costantino, fu facile, se non addirittura conveniente, dichiararsi e convertirsi al cristianesimo.\nAl tempo di Valentiniano II, la Chiesa di Forl\u00ec, insieme alle altre diocesi vicine, \u00e8 suffraganea di Ravenna e controlla la piccola comunit\u00e0. In questo modo anche il piccolo municipio forlivese, all'ombra della potenza ravennate, veniva ad acquistare maggior rilievo. Quando nel 430 il vescovo ravennate San Pier Crisologo riusc\u00ec ad ottenere i diritti metropoliti per la propria sede, anche il vescovo forlivese riusc\u00ec ad acquistare maggior peso nella comunit\u00e0 cristiana.\nOltre a San Mercuriale, che, tra storia e leggenda, durante i secoli verr\u00e0 riconosciuto come il vero patrono della citt\u00e0, un altro santo \u00e8 importante nella storia antica di Forl\u00ec: San Valeriano. Valeriano, soldato dell'impero che aveva combattuto contro le truppe di Genserico, ritornato a Forl\u00ec dalle campagne militari, viene ricordato come uno dei pi\u00f9 importanti difensori della fede tradizionale contro l'eresia di Ario. Nel 460 venne decapitato, insieme ad altri 80 compagni nelle campagne che circondano Forl\u00ec e che da lui prenderanno il suo nome: San Varano, piccola frazione che tuttora esiste a pochi chilometri dalla citt\u00e0.\nMedioevo.\nDalla caduta dell'Impero romano alla vigilia della prima crociata.\nCaduto l'Impero Romano d'Occidente, dopo il breve dominio di Odoacre re degli Eruli, Forl\u00ec fece parte del regno degli Ostrogoti. Delle numerose invasioni subite dall'Italia, in quel periodo prevalse Teodorico che impose, nel 490, Ravenna come capitale del regno dei Goti. Forl\u00ec seguir\u00e0 le vicende del regno fondato da Teodorico, fino al passaggio sotto il dominio di Bisanzio, costituendo una pentapoli insieme a Ravenna, Forlimpopoli, Classe e Cesarea. Nel VI secolo Forl\u00ec rimase bizantina fino ai tempi dell'invasione longobarda, quando Euticio, l'ultimo esarca, venne spodestato da Astolfo, re dei Longobardi. Nel 751 Stefano II invoca l'intervento dei Franchi guidati da Pipino, che, a protezione dello Stato della chiesa, doner\u00e0 quei territori al papato. Da quel momento sembra nascere il termine R\u00f2mania, da cui Romagna, in contrapposizione a \"Longobardia\".\nCon l'arrivo in Italia dei Franchi, alleati del Papa nella lotta contro i Longobardi, gran parte dello Stivale viene governato con il sistema di potere pi\u00f9 diffuso nell'Europa di quel tempo: si diffuse pi\u00f9 tardi, perch\u00e9 i suoi territori erano governati dalla Chiesa. Sebbene soggetta al potere temporale del Papa, nelle terre dell'esarcato, quale Forl\u00ec apparteneva, il potere era esercitato soprattutto dall'arcivescovo di Ravenna, il quale cercava di affermare la propria supremazia, indipendentemente dall'autorit\u00e0 papale. Gli arcivescovi dell'Esarcato divisero il territorio in feudi, poi assegnati a conti o a vescovi-conti.\nIl territorio di Forl\u00ec venne diviso in due: il possedimento del monastero di San Mercuriale, ed il possedimento della sede vescovile di Santa Croce. Il territorio che si veniva cos\u00ec a delineare non era molto vasto, stretto com'era tra Faenza, Forlimpopoli e la pi\u00f9 lontana ma influente Ravenna.\nLa mancanza di centri del potere civile, quali feudatari liberi dal controllo temporale della chiesa, aument\u00f2 l'influenza della Chiesa, sia in campo civile che amministrativo. Il territorio forlivese venne diviso in piccole unit\u00e0 alle quali corrispondeva una pieve. Qui la popolazione, oltre che partecipare alle funzioni religiose, versava anche le decime che in parte andavano al vescovo di Forl\u00ec. Le principali pievi, che con il tempo venivano ad affermarsi nel territorio forlivese furono due: Santa Croce, la cattedrale della citt\u00e0, e San Mercuriale.\nNell'incerto panorama dei bui secoli dell'alto medioevo, compaiono personaggi di cui poco le rare cronache pervenuteci ci parlano, ma che lasceranno traccia nelle epoche successive. Si ha la traccia di un Lor\" de \"Laffia capitano di origine germanica, arruolato da Berengario nell'889 per riconquistare a Bologna, guelfa, alcune citt\u00e0, tra cui Cesena. Fu in questo periodo che iniziarono a delinearsi le divisioni fra guelfi e ghibellini, e, da questo periodo in avanti, Forl\u00ec si dichiarer\u00e0 sempre ghibellina, e spesso in conflitto con le citt\u00e0 vicine. Si sa con certezza che in questo stesso anno, l'889, Lor de Laffia \u00e8 governatore delle armi in una Forl\u00ec che, secondo le fonti, inizier\u00e0 a reggersi a libero comune. Nel 910, Lor de Laffia tent\u00f2 di impadronirsi della citt\u00e0, ma, cacciato da un popolo che ambiva a mantenere l'indipendenza della libera repubblica, fu costretto a riparare, prima a Ravenna, e poi a Venezia. Nella citt\u00e0 lagunare, sembra che una ramo della famiglia discendente da Lor de Laffia mut\u00f2 il nome in Faledro\" o \"Falerio, da cui discesero alcuni dogi. Nel nome di uno di questi, Ordelafo Faliero sembra poter rintracciare la discendenza dell'antico capitano di Forl\u00ec.\nDi questo periodo le informazioni sono incerte e frammentarie. Tra il IX e X secolo, con il raggiungimento dell'indipendenza della citt\u00e0, questa pot\u00e9 rafforzare il proprio potere politico ed economico: Forl\u00ec riusc\u00ec a strappare a Ravenna il controllo sulla \"Via del Sale\", in direzione di Cervia. Forl\u00ec pagava \"foderi\" annuali all'imperatore.\nAgli albori dell'anno 1000 gli Ordelaffi rientrano a Forl\u00ec dove riescono a reimpossessarsi dei loro antichi averi. Si ha traccia di un Ordelaffi, Scarpetta Ordelaffi, che, nel 1044 diviene capitano del popolo e pacificatore di una Forl\u00ec dove si stanno acuendo i contrasti fra le principali famiglie nobili per il governo della citt\u00e0.\nLa prima crociata.\nNel 1096 Urbano II affider\u00e0 alle armi di Goffredo di Buglione il compito di liberare il Sacro Sepolcro dando inizio alla prima crociata. Alle citt\u00e0 che invieranno uomini il pontefice conceder\u00e0 il privilegio di fregiare le insegne comunali della croce bianca in campo rosso e agli uomini impegnati verr\u00e0 concessa la remissione dei peccati. Alla crociata, secondo le cronache, partecipano oltre 20 cavalieri forlivesi, tra cui alcuni Ordelaffi, \"Orgogliosi\", Brandolini e Calboli, le principali e pi\u00f9 antiche famiglie che in futuro pi\u00f9 volte si scontreranno per il controllo della citt\u00e0. Da un rogito di un notaio, \"Guido da Imola\", databile all'anno 1100, il cui \"incipit\" recita \"\"Armigeri forolivienses ad bellum sacrum\", si conoscono anche i nomi di alcuni di questi giovani inviati a liberare la Terra Santa: per gli Ordelaffi si hanno Alorio e Faledro. Due sono i Calboli: Raniero e Fulcieri, mentre tre sono gli Orgogliosi: Superbo, Argerio e Azzo. Il Bonoli cos\u00ec riporta i nomi dell'atto: \"Alorius Faledrus. Benciversus Corbellus. Aletus Berardus. Superbus Orgoliosus. Didus Brocconius. Berengarius Matius. Argerius Orgoliosus. Mazzonius Alegrettus. Rinaldus Arxendus. Ugonus Marinellus. Ranierus Calbulus. Fulcherius Calbulus. Faledrus Ordelaffus. Carolus Ottorenghus. Tiberius Brandolinus. Azzius Orgoliosus. Timidus Nasparius. Rumagna Surdius. Rusticerius Pelizzarus. Manuzzus Gottus. Nerus Capuccius. Laetus Turpinus.\". Aggiunge poi: \"Oltre i suddetti, parteciparono a quell'impresa altri forlivesi militanti o sotto le bandiere d'altri principi, o come venturieri; e tra gli altri vengono nominati Sigismondo Brandolini e Federico Teodoli\".\nLa crociata termina nel 1099, ed il popolo, alla notizia della conquista di Gerusalemme, scese per le strade a manifestare la gioia dell'avvenuta conquista e liberazione della Citt\u00e0 Santa. Per la citt\u00e0 si accendono fuochi per manifestare la gioia della fine della guerra. Uno di questi fuochi, non pi\u00f9 sotto controllo, finir\u00e0 per incenerire il tetto della chiesa di San Giovanni.\nLa morte del vecchio papa, porta per\u00f2 altre gioie: viene eletto al soglio pontificio \"Rainero\", originario di Santa Sofia (nel forlivese), con il nome di Pasquale II, in passato, monaco nell'Abbazia di San Mercuriale.\nIl primo periodo comunale.\nSi conosce poco del periodo durante il quale nascono e vengono a rafforzarsi il comune e le strutture comunali. Secondo la tradizione Forl\u00ec si erge a libero comune nell'anno 889. E molto frammentarie sono le poche notizie che riguardano la Forl\u00ec dei secoli successivi, tanto che, per poter ricostruire la storia della citt\u00e0 fu necessario integrare le poche notizie pervenuteci e le informazioni tramandate con l'andamento storico delle citt\u00e0 vicine.\nLa fase evolutiva dei liberi comuni di solito si \u00e8 articolata in tre distinte fasi:\nDa alcuni frammentari documenti, probabilmente a Forl\u00ec si sono susseguite 3 forme evolutive di governo. Per esempio, nel 1138 la citt\u00e0 era autonoma e si gestiva a libero comune, anche se legata da patti economici e militari alla pi\u00f9 potente citt\u00e0 di Ravenna. Le leggi di Ravenna probabilmente furono estese anche a Forl\u00ec, anche se \u00e8 ipotizzabile che la citt\u00e0, ben presto, si sia dotata di proprie leggi.\nDa un altro documento del 1138, si sa che a Forl\u00ec governano dei Consoli, sebbene non se ne conosca n\u00e9 il numero n\u00e9 il nome.\nIl primo elenco di consoli forlivesi si desume da un documento del 15 ottobre 1182, dal quale si apprende che, se non tutti, almeno una grande numero di consoli appartenevano al ceto dei liberi coltivatori o dei proprietari terrieri, probabilmente collegati o vincolati in qualche modo all'abbazia di San Mercuriale.\nEd \u00e8 proprio il clero uno dei centri politici pi\u00f9 importanti della citt\u00e0. Sebbene il potere della citt\u00e0 fosse retto dai consoli, probabilmente le ingerenze del potere ecclesiastico dovevano essere notevoli, per cui il potere civico, pi\u00f9 volte, doveva essere subordinato a quello del vescovo. In molti documenti, sebbene frammentari, risulta evidente questa sorta di ingerenza della chiesa negli affari cittadini, spiegabile anche con il fatto che le istituzioni cittadine dovevano essere ancora piuttosto fragili e poco autorevoli. Un potere, quello civico, probabilmente solo formale, soprattutto nel periodo tra il 1160 ed il 1190, quando si registra come vescovo, per ben 30 anni, un certo Alessandro.\nFra le cariche pubbliche, significativa \u00e8 quella del massaio, il gestore delle finanze del Comune. La sua attivit\u00e0 era regolata dagli statuti, e la sua gestione era strettamente controllata. Al termine del mandato, il massaro veniva sottoposto a rendiconto. Il massaro \u00e8 anche uno dei due detentori della chiave della cassa contenente i privilegi del Comune, di norma custodita in un convento. La cassa \u00e8 dotata di doppia serratura: oltre a quella del massaro, quindi, per l'apertura occorre anche una seconda chiave, custodita di solito dal padre guardiano del convento stesso. L'apertura, poi, \u00e8 consentita solo alla presenza dei rappresentanti del Consiglio generale del Comune.\nPer Forl\u00ec, la fine del XII secolo, segna l'inizio di un notevole potere e prestigio.\nNel 1160 si registra una vittoriosa e quasi leggendaria incursione nel territorio bolognese. Bologna, pi\u00f9 ricca e potente di Forl\u00ec, sta tentando l'apertura di una nuova via che conduca al mare senza dover passare attraverso la rivale forlivese. L'apertura di una nuova via stradale in direzione di Cervia sarebbe per Bologna un diretto approvvigionamento di beni dal mare, mentre per Forl\u00ec segnerebbe la perdita di importanti introiti provenienti dal pagamento di imposte. Il governo di Forl\u00ec decide perci\u00f2 un'incursione nel bolognese per arrestare l'apertura della nuova via. Sebbene l'impresa possa sembrare quasi impossibile, la vittoria \u00e8 conquistata da Forl\u00ec mentre risulta quasi umiliante la rotta di Bologna presso Toscanella-\nDal 1160, per quasi 20 anni, si registrano continue scaramucce tra Forl\u00ec e la vicina Faenza. In particolare, nel 1167 \u00e8 da ricordare la battaglia per la difesa di \"Castel Leone\", l'odierna Castiglione, frazione di Forl\u00ec, isolata fortificazione forlivese in territorio completamente faentino. Ad aiutare i forlivesi sar\u00e0 decisivo l'intervento di Barbarossa.\nNel 1171, importante \u00e8 la \"scaramuccia\" di \"Ponte San Procolo\", oggi Ponte del Castello, presso Castel Bolognese. Bologna viene ancora sconfitta, ed inizia un periodo di prestigio del comune forlivese.\nNel 1173 un furioso incendio danneggia buona parte della citt\u00e0. Sia la parte della citt\u00e0 dentro le mura, sia le zone esterne vengono distrutte. Anche l'abbazia viene danneggiata. Se ne decide infatti la demolizione e la completa ricostruzione del complesso di San Mercuriale, tra il 1178 ed il 1180. La nuova chiesa, ma soprattutto la poderosa mole del campanile, vuole essere un segno chiaro: la citt\u00e0 \u00e8 forte e vuole dimostrarlo. Il campanile, alto 72 metri, lo si vede svettare a chilometri di distanza nella piatta pianura. \u00c8 un simbolo chiaro che la citt\u00e0 vuole lanciare alle numerose avversarie che la circondano. E nel contempo \u00e8 un chiaro segnale della chiesa locale: il potere ecclesiastico svetta sulla citt\u00e0.\nCon l'avvento della morte del vescovo Alessandro, che per circa 30 anni aveva condizionato la crescita e lo sviluppo del potere civico, le cose per la citt\u00e0 di Forl\u00ec cominciano gradualmente a cambiare. Nel 1194 appare la prima attestazione del potere podestarile: un certo Raniero Bocabadocca, che, forestiero, si erge ad arbitro delle vicende cittadine. Poco pi\u00f9 tardi, in linea con lo sviluppo civico riscontrabile nelle altre citt\u00e0, si registra la presenza di un Capitano del popolo che affianca e coadiuva l'attivit\u00e0 del podest\u00e0. Il primo console di cui abbia traccia \u00e8 nel 1198, un certo Robertus Romanus, che in quell'anno viene ucciso nella piazza del comune a seguito di un tumulto popolare. Sempre nel 1198 papa Innocenzo III, eletto in quell'anno, ritiene sia giunto il momento di ripristinare l'ordine in Romagna. Il Capitano Carsidonio al comando delle truppe pontificie riesce a vincere la resistenza forlivese. Ma la spedizione papale avr\u00e0 scarsa importanza e nel volgere di un breve periodo, le cronache parlano di nuovo di una Forl\u00ec libero comune.\nNegli anni successivi si trovano tracce di un consiglio di saggi, chiamato Consiglio dei 40 anziani, probabile espressione sia della classe artigiana che della pi\u00f9 ricca classe mercantile.\nSul finire del XII secolo o nei primissimi anni del Duecento, Forl\u00ec riesce a togliere Cervia all'influenza ravennate. Il monopolio del sale, prodotto dalle antiche saline di Cervia, \u00e8 ora completamente in mano a Forl\u00ec e ne pu\u00f2 gestire in autonomia il commercio. L'aumento del potere e delle condizioni economiche consente l'espansione dell'abitato oltre la ristretta cinta muraria dell'Alto Medioevo, permette di inglobare nuove porzioni della citt\u00e0 e l'edificazione di nuove mura.\nIl tardo periodo comunale: gli scontri fra guelfi e ghibellini.\nIl XIII secolo segna per Forl\u00ec la definitiva uscita dall'anonimato dei secoli oscuri a causa della scarsit\u00e0 di fonti: la citt\u00e0 si espande, aumenta il proprio potere e, sebbene sia un periodo tormentato da lotte intestine tra le principali famiglie cittadine, riesce a diventare una protagonista, non solo locale, della storia d'Italia.\nLa pressoch\u00e9 costante vocazione ghibellina di Forl\u00ec, la render\u00e0 fulcro di aspre guerre e battaglie tra l'impero e la Chiesa. Rimanendo sempre ghibellina, tranne nel periodo durante il quale sar\u00e0 direttamente soggetta alla Chiesa, Forl\u00ec si trover\u00e0 spesso in conflitto con le vicine citt\u00e0 che, una alla volta, ma inesorabilmente, passeranno per il partito guelfo, lasciando Forl\u00ec isolata, in un territorio completamente guelfo. L'espansione demografica ed economica che aveva caratterizzato Forl\u00ec dalla seconda met\u00e0 del 1100 condurr\u00e0 anche al naturale aumento dell'influenza sui territori circostanti: questo si tradurr\u00e0 inevitabilmente con lo scontro con le citt\u00e0 vicine, rivali o potenziali alleati.\nNel 1202 Faenza, non potendo pi\u00f9 tollerare un'enclave ghibellina, \"Castel Leone\", oggi Castiglione, nel proprio territorio di influenza, decide l'attacco alla \"roccaforte\" forlivese: Castel Leone, espugnata, verr\u00e0 rasa al suolo.\nNegli anni successivi, e per molto tempo ancora, si registrano continue battaglie per il controllo di Cervia. Sebbene Ravenna, come Forl\u00ec, sia in questa parte del Duecento alleata ghibellina, il controllo sulle saline \u00e8 troppo importante per rinunciarvi in nome dell'amicizia ghibellina. Sebbene sempre alleate contro i guelfi, le scaramucce per il controllo sul sale sono sempre vive fra le due citt\u00e0.\nNel 1220, quasi a vendetta della distruzione di Castel Leone, Forl\u00ec decide un'incursione in territorio faentino. Da una parte questa azione ha lo scopo di intimorire gli avversari e diminuirne la potenza aggressiva; dall'altra ha soprattutto lo scopo di rendere pi\u00f9 sicuri i confini in direzione di Faenza. Nello stesso anno, Forl\u00ec attacca e distrugge i castelli di C\u00f2sina e Corleto, oggigiorno due frazioni del faentino, che minacciavano, causa la vicinanza a Forl\u00ec, la sicurezza del comune.\nNel 1222, un frate francescano proveniente dall'eremo di Montepaolo, tiene a Forl\u00ec la sua prima predica pubblica. Ottiene un tale successo, che l'Ordine lo nomina predicatore, iniziando ad inviarlo in Italia e Francia. Allora era noto come Antonio da Forl\u00ec, oggi \u00e8 pi\u00f9 conosciuto come Antonio da Padova.\nNel 1230 viene registrata in citt\u00e0 una lunga sosta dell'imperatore Federico II di Svevia.\nDi periodo imprecisato \u00e8 invece l'alleanza di Forl\u00ec con Rimini, che causer\u00e0 non poche frizioni con Ravenna, che mal sopportava per Rimini, altra citt\u00e0 di mare in crescita economica, un'alleata importante come Forl\u00ec. Le frizioni hanno termine nel 1234 quando nasce una Lega Ghibellina. Le continue lotte tra impero e papato causano in Italia, nei primi due decenni del Duecento, il rafforzamento dell'identit\u00e0 comunale. Il guelfismo romagnolo, sostenuto da Bologna, ha i suoi centri in Faenza e Cesena. A questo si vuole contrapporre la parte ghibellina, che si articoler\u00e0 nella Lega ghibellina che unisce Forl\u00ec, Ravenna, Rimini e Bertinoro. La Lega per\u00f2 avr\u00e0 vita breve e difficile. Tenere unite citt\u00e0 che, sebbene tutte ghibelline, aspirano a medesimi interessi territoriali ed economici \u00e8 estremamente difficile. Nel 1236 i forlivesi, non aiutati da Ravenna, vengono sconfitti in battaglia da Cesena e poco tempo dopo Ravenna, non aiutata da Forl\u00ec, viene sconfitta da Faenza. Nello stesso anno 1236, a seguito di tali eventi, ha fine l'accordo tra i confederati imperiali. Forl\u00ec, ben presto, rimarr\u00e0 l'unica alleata dell'impero in tutta la Romagna.\nTra le figure che emergono in questo periodo, devono essere ricordati il podest\u00e0 Teobaldo Ordelaffi ed il capitano del popolo, Superbo Orgogliosi, esponenti di due fra le famiglie pi\u00f9 importanti della citt\u00e0. Nell'estate del 1241 Teobaldo interviene in maniera decisiva a sostegno delle truppe imperiali, impegnate nell'assedio di Faenza. Nell'agosto del 1241, la citt\u00e0 guelfa si arrende. Secondo la tradizione Federico II, riconoscente per l'aiuto elargisce a Forl\u00ec privilegi inusuali, come un'ampia autonomia comunale, compreso il diritto di battere moneta e di fregiarsi delle insegne sveve nello stemma comunale (l'aquila d'oro) e di nominare magistrati, senza chiedergli di volta in volta formale autorizzazione. La citt\u00e0 accoglie festosamente la visita dell'imperatore. La famiglia Ordelaffi tiene per circa due secoli la signoria di Forl\u00ec. Va notato che le benemerenze acquisite consentono ai forlivesi di intercedere, presso Federico, a favore dei faentini, convincendolo a risparmiare la citt\u00e0 di Faenza, che egli intendeva invece distruggere.\nNel 1244 la Repubblica di Venezia avvia una politica di espansione verso il territorio romagnolo. Il progetto della Serenissima \u00e8 quello di strappare il controllo dei commerci marittimi a Forl\u00ec. Le truppe di Venezia si inoltrano nel forlivese, assediando la stessa Forl\u00ec. I veneziani sono subito messi in fuga dalla reazione degli assediati. La sola citt\u00e0 di Cervia, con le sue preziose saline, rimarr\u00e0 ancora sotto controllo veneziano, anche se per pochi anni.\nLa rotta sub\u00ecta a Parma da Federico II nel 1248, segna il progressivo indebolimento del potere imperiale, rendendo estremamente critica la situazione per la Forl\u00ec ghibellina. Ci\u00f2 permette al papa Innocenzo IV, nel maggio 1248, di inviare il proprio legato, Ottaviano degli Ubaldini, a cingere d'assedio la citt\u00e0, che si vede cos\u00ec costretta, non pi\u00f9 protetta dal potente alleato, ad arrendersi al potere pontificio. Forl\u00ec, avvinta dal potere papale, diventa ufficialmente citt\u00e0 guelfa, sebbene le spinte delle fazioni ghibelline rimarranno sempre presenti. Del 1249 \u00e8 la battaglia di Fossalta; nel 1250 Federico II muore, lasciando Forl\u00ec unica citt\u00e0 spiritualmente filo-imperiale della Romagna. La guelfa Bologna, grazie al nuovo clima politico, diventa in pochi anni la citt\u00e0 egemone della Romagna. Anche Forl\u00ec cade sotto il suo dominio. Il comune felsineo nomina uomini bolognesi alle cariche di podest\u00e0 e capitano del popolo.\nIl controllo bolognese della citt\u00e0 viene meno nel 1273. I ghibellini forlivesi, in guerra con Bologna, trovano un mediatore in Edoardo I d'Inghilterra, di passaggio sulla via del ritorno dalle Crociate per essere incoronato re d'Inghilterra. La mediazione finisce per condurre ad un accordo con i Lambertazzi, Famiglia ghibellina di Bologna. Forl\u00ec ritorna ad essere ufficialmente ghibellina. Nel 1275, dopo un tentativo, fallito, di Bologna di riconquistare la citt\u00e0, i ghibellini forlivesi, sotto il comando di Guido da Montefeltro, di Maghinardo Pagani e di Teodorico Ordelaffi, attaccano a loro volta la citt\u00e0 felsinea. Gli avversari verranno sconfitti presso il ponte di San Procolo, dove la via Emilia supera il fiume Senio. La rotta dei bolognesi fu tale che persero anche il carroccio, portato in trionfo in citt\u00e0: Forl\u00ec era diventata di fatto, in Romagna, la capitale dei ghibellini.\nForl\u00ec ghibellina, spina nel fianco della Chiesa.\nIl passaggio dal libero comune alla signoria fu piuttosto tormentato: emersero, fra gli altri, i tentativi di Simone Mastaguerra, Maghinardo Pagani e Uguccione della Faggiuola, ma il successo nel dominio cittadino arrise alla dinastia della famiglia Ordelaffi, che resse, sia pure con qualche interruzione, la citt\u00e0 dalla fine del XIII fino all'inizio del XVI.Al contrario di altre grandi famiglie forlivesi, come i Calboli, tradizionalmente guelfi, e gli Orgogliosi, dapprima ghibellini poi passati ai guelfi, gli Ordelaffi coltivarono quasi costantemente simpatie ghibelline, causando vari dispiaceri al governo pontificio: fu notato che la citt\u00e0 si comport\u00f2 verso i Papi come Milano verso gli Imperatori. I Papi reagirono a volte con la carota, ad esempio offrendo agli Ordelaffi il titolo di vicario apostolico, ed a volte col bastone, non sempre con successo.\nInfatti, nel giro di poco pi\u00f9 di vent'anni, il destino fece s\u00ec che la Casa di Svevia cadesse in disgrazia. Il pi\u00f9 solerte e fedele luogotenente che gli Imperatori avessero in Italia, Guido da Montefeltro, venne costretto a riparare a Forl\u00ec, ultima roccaforte del Ghibellinismo, dove fu pregato di assumere la carica di Capitano del Popolo. In questa veste condusse ripetutamente il suo esercito di vittoria in vittoria: fra le pi\u00f9 sfolgoranti, devono essere ricordate, il 15 giugno 1275, contro i Bolognesi al Ponte di San Procolo tra Faenza e Imola e il 14 novembre 1276 a Civitella, contro una coalizione guelfa alla quale s'erano aggiunti anche i Fiorentini.\nNel 1281, Papa Martino IV, francese, incaric\u00f2 Giovanni d'Appia, uno dei migliori uomini d'arme della sua terra, di formare un esercito per riconquistare le citt\u00e0 romagnole. Dopo aver preso facilmente Faenza, Giovanni si diresse verso Forl\u00ec e cinse d'assedio la citt\u00e0. Furono i prodromi della battaglia pi\u00f9 ardua che la citt\u00e0 ricordi. Lo scontro, annoverato negli annali cittadini come \"la battaglia di Forl\u00ec nel Calendimaggio 1282\", ebbe un esito insperato ed \u00e8 riportata come l'impresa pi\u00f9 sensazionale che la storia cittadina possa ricordare. L'assedio si protrasse fino al 1282. I ghibellini, capitanati da Guido di Montefeltro, riuscirono a rompere l'assedio e a sconfiggere Giovanni d'Appia sotto le mura della citt\u00e0 (1\u00ba maggio 1282). L'episodio stesso \u00e8 ricordato da Dante Alighieri: \"la terra che f\u00e9 gi\u00e0 la lunga prova e di Franceschi sanguinoso mucchio\"\" (Inferno XXVI, 43-44).\nIn quella circostanza, oltre al valore, rifulse anche la sagacia tattica del nobile condottiero montefeltrano che riport\u00f2, contro l'esercito papale, la sua impresa pi\u00f9 sensazionale. Lo smacco per il pontefice transalpino fu talmente cocente, che l'anno dopo sostitu\u00ec il capitano sconfitto, Giovanni d'Appia, con Guido di Monforte. Da parte loro, i ghibellini, sebbene vittoriosi contro un esercito numericamente e militarmente pi\u00f9 forte, uscirono grandemente provati dall'impresa. L'anno seguente, il 13 settembre 1283, Guido di Monforte conquist\u00f2 la citt\u00e0, senza che vi fosse battaglia alcuna, ma minacciando terribili ritorsioni nei confronti della popolazione, oramai esausta e stremata. Il Senato forlivese si vide costretto ad accettare la resa senza condizioni. Guido da Montefeltro, che invece avrebbe voluto opporsi, sentendosi tradito, abbandonava la citt\u00e0 coi suoi fedeli.\nL'inizio della fine: tramonta l'istituzione comunale.\nIl tributo che la citt\u00e0 dovette pagare era pesante: l'espulsione di tutti i ghibellini, l'atterramento totale della mura cittadine, delle torri nobiliari, il riempimento dei fossati difensivi e l'imposizione di un tributo annuo di mille ducati alla Camera apostolica. Lo storico Flavio Biondo scriver\u00e0 che il papa ridusse Forl\u00ec da \"citt\u00e0 a villa\", cio\u00e8 centro privo di fortificazioni. L'intento della Chiesa era chiaro: da una parte assecondare lo spirito indipendentista della citt\u00e0, dall'altra fare in modo che tale impulso sia imbrigliato in modo da non essere pericoloso per il Papato e fare in modo che la citt\u00e0 sia asservita al volere papale. A tal proposito le cronache riportano: \"\"Che el populo forloueso abba gouerno populari, priori, consoli e consiglieri, come piace a loro, in una con lo gouerno ecclesiastico in persona del papa, senza el quale non se possa fare niente...\".\" La citt\u00e0 pu\u00f2 avere la forma di governo che preferisce, ma \u00e8 il legato pontificio a decidere.\nI forlivesi si rassegnarono a sottostare al dominio papale e a tollerare, sebbene ancora per poco tempo, l'ingombrante presenza del legato pontificio in citt\u00e0. La figura del legato, sempre malvista, non riusc\u00ec a sedare le continue scaramucce tra le famiglie nobili della citt\u00e0 e fra tutti coloro i quali ambivano al comando assoluto di Forl\u00ec. Si rafforza la posizione degli Ordelaffi, delineandosi un loro ritorno al potere.\nL'avvento della Signoria.\nA cavallo fra Duecento e Trecento gli Ordelaffi si erano imposti come la famiglia dominante della citt\u00e0, ma persisteva ancora un potere podestarile che riusciva a governare la citt\u00e0 in virt\u00f9 dell'instabile situazione politica dovuta alle lotte intestine fra le famiglie. In queste condizioni, il controllo fu assunto da un signore esterno la citt\u00e0, Maghinardo Pagani da Susinana, ghibellino, che riusc\u00ec ad unire in un unico dominio territori che comprendevano i comuni di Forl\u00ec, Faenza ed Imola. Con Maghinardo Pagani si realizza a Forl\u00ec una sorta di prima signoria.\nFigura di primo piano in una Forl\u00ec antipapale e alleata degli Estensi, fu Scarpetta Ordelaffi, al tempo capitano del popolo, che seppe conferire nuovo potere alla citt\u00e0 romagnola. Prese posizione, in maniera aperta e sicura, nei confronti dei ghibellini romagnoli e toscani. Ci\u00f2 apparve eccessivamente provocatorio per la Chiesa, che invi\u00f2 il vescovo Rinaldo da Concorezzo a sottomettere la citt\u00e0.\nNel 1302 gli Ordelaffi guidati da Scarpetta riuscirono ad allontanare dopo averlo ferito in maniera grave il rettore pontificio Rinaldo da Concorezzo, e, nel 1303, alla morte di Maghinardo Pagani, gli Ordelaffi, sbaragliando la resistenza delle famiglie avversarie, riuscendo gradualmente ad impossessarsi del controllo sulla citt\u00e0 e diventandone i signori.\nNel 1315 gli Ordelaffi si impossessarono pienamente del potere e l'anno successivo divenne signore Sinibaldo Ordelaffi, figlio di Tebaldo.\nI primi 20 anni del Trecento servirono agli Ordelaffi per consolidamento del potere ed il riconoscimento ufficiale della loro signoria sulla citt\u00e0 avvenuto, tra il 1326 ed il 1338 sia dall'imperatore che dal papato.\nScarpetta Ordelaffi verso la signoria.\nIl 13 agosto 1294, secondo le cronache tramandate da Leone Cobelli, i Calboli e gli Ordelaffi ingaggiarono una sanguinosa battaglia, durante la quale fu ferito a morte Fulcieri da Calboli. Tra i feriti anche Guido da Polenta, all'epoca capitano di Forl\u00ec, ed il figlio Alberto. gli Ordelaffi fecero prigionieri gli avversari e riuscirono a cacciare tutti i Calboli. Maghinardo Pagani da Susinana ebbe in custodia Guido da Polenta, e, presi in consegna gli altri prigionieri, li condusse a Faenza restituendogli la libert\u00e0.\nI Calboli, banditi da Forl\u00ec, ebbero tuttavia modo di riorganizzarsi e di preparare una reazione, appoggiandosi alle forze che si contrapponevano ai ghibellini.\nI bolognesi infatti stavano premendo sempre pi\u00f9 minacciosamente ai confini dei territori controllati da Maginardo e dei suoi alleati, facendo perno su Imola per preparare un nuovo attacco a Faenza, l'ostacolo principale all'espansione verso est. Lo scopo di Bologna era infatti quello di riprendere il controllo politico sulle basi nelle quali gli esuli Lambertazzi stavano preparando una riscossa, stringendo alleanze e ricostruendo un esercito, e dalle quali compivano frequenti scorrerie lungo il Santerno.\nI ghibellini romagnoli compreso che solo una riconquista di Imola avrebbe vanificato i propositi dei guelfi bolognesi, e quindi su questa citt\u00e0, si concentr\u00f2 l'attenzione dei due schieramenti. Nell'autunno del 1295, Azzo d'Este riun\u00ec ad Argenta tutti i capi ghibellini di Romagna per costituire una lega, la Liga Amicorum. Per mettere a punto la grande offensiva, furono eletti a capitani della lega Maghinardo Pagani da Susinana per Faenza, Scarpetta Ordelaffi per Forl\u00ec, Galasso da Montefeltro per Cesena, Uguccione della Faggiola per i fuorusciti di Imola ed un esponente dei Lambertazzi per i fuorusciti bolognesi.\nPassato l'inverno, tempo necessario per organizzare le forze, nel marzo del 1296 l'esercito della lega si present\u00f2 alle porte di Imola. Il primo giorno di aprile Maghinardo Pagani da Susinana guid\u00f2 le truppe di Scarpetta Ordelaffi, Galasso e Uguccione verso le rive del Santerno. Giunti alla porta di San Pietro, gli imolesi e i bolognesi tentarono la resistenza ma non essendo in grado di sostenere l'assalto, furono travolti, perdendo oltre quattrocento fra fanti e cavalieri. Il rettore della Romagna, Guglielmo Durand, vescovo di Mende, il 26 aprile 1296 intimava alle citt\u00e0 di Cesena, Faenza, e Forl\u00ec di desistere dall'impresa, pena la scomunica.\nNel giugno del 1296 i ghibellini forlivesi servirono massa ancora parte dell'esercito che, guidato da Scarpetta e Maghinardo Pagani da Susinana, stava procedendo all'attacco di Castelnuovo, dove si trovavano i Calboli con i loro alleati. L'assedio alla citt\u00e0 fu mantenuto per 24 giorni, ma alla fine l'esercito dovette abbandonare l'impresa e proseguire oltre. Impresa militare per\u00f2 lasci\u00f2 sguarnita la citt\u00e0 di Forl\u00ec per un lungo periodo e cos\u00ec il 15 luglio 1296, i Calboli con i loro alleati attaccarono Forl\u00ec, espugnandola. Nell'assalto rimasero uccisi molti ghibellini tra cui Teodorico Ordelaffi, il suo nipote Giovanni e Giovanni Argogliosi. Non appena la notizia raggiunse Scarpetta Ordelaffi e Maghinardo Pagani da Susinana, questi si staccarono dall'esercito della lega dirigendosi verso Forl\u00ec riconquistandola ed uccidendo alcuni guelfi tra i quali, Raniero e Giovanni di Calboli.\nNel corso del 1297 l'esercito della lega quasi raggiunse le porte di Bologna. Venerd\u00ec 1\u00ba marzo 1297, Ordelaffo degli Ordelaffi, figlio di Teodorico, viene nominato podest\u00e0 di Faenza. Il 27 ottobre 1297, di fronte agli ambasciatori provenienti da tutte le citt\u00e0 ghibelline della Romagna, a Roma fu trattata la pace di fronte a papa Bonifacio VIII. In realt\u00e0 i cronisti raccontano che vi furono altre piccole battaglie, scorrerie, prova di forza anche negli anni successivi e la pace tra i ghibellini e bolognesi venne conclusa solo nell'aprile del 1299.\nNel 1295, cacciato il Legato Pontificio, e risolta con scaramucce interne la questione della supremazia, salgono al potere gli Ordelaffi che prendono la citt\u00e0, che passa cos\u00ec di nuovo sotto i ghibellini. La dinastia degli Ordelaffi non fu mai comunque talmente potente da poter mantenere da sola il potere, fatta eccezione per un periodo di circa 50 anni nel Trecento. La famiglia dovette quindi allearsi di volta in volta con le potenze confinanti, passando, a seconda del momento e degli interessi, ad alleanze con Firenze, Milano e Stato della Chiesa. In particolare gli Ordelaffi governarono su Forl\u00ec, solo con il permesso del papa, che li nominava \"vicari\" solo per un tempo determinato e, in alcune occasioni, furono anche estromessi dal governo della citt\u00e0, cedendo il potere ai legati pontifici.\nL'avvento al potere degli Ordelaffi non fu tuttavia semplice e, per poter raggiungere il controllo della citt\u00e0, dovettero dapprima vincere le resistenze interne, vincendo le altre potenti famiglie nobiliari locali, storicamente loro avversarie come i Calboli e gli Argogliosi, ed infine, gradualmente, sostituire l'istituzione comunale, impersonata nella figura del podest\u00e0 straniero.\nI primi passi della signoria.\nNel 1302 gli Ordelaffi appoggiarono i ghibellini per il dominio su Firenze. Dallo scontro che ne segu\u00ec e che ebbe luogo nel Mugello, di Ordelaffi persero, mentre vinsero i guelfi appoggiati dai Calboli. La sconfitta degli Ordelaffi non fu per\u00f2 imputata a Scarpetta Ordelaffi la quale fu confermato nella carica di capitano generale fino al 18 giugno 1303.\nIn tutta la Romangna, tale sconfitta ebbe ripercussioni sul precario equilibrio delle forze in campo, in quanto l'esito dell'impresa fu interpretato come vittoria personale di Fulcieri de Calboli su Scarpetta Ordelaffi e ci\u00f2 rinvigor\u00ec lo schieramento guelfo. Pochi mesi dopo, i Calboli tentarono un avvicinamento politico agli antichi rivali della famiglia degli Argogliosi, contando sul fatto che a Forl\u00ec la progressiva ascesa degli Ordelaffi stava sempre pi\u00f9 relegando al ruolo di secondo piano l'importante famiglia ghibellina. Gli Argogliosi soffrivano di questa situazione, ed infatti accettarono un accordo, concordando con i guelfi, che, una volta sopraffatta ed espulsa la famiglia rivale, avrebbero essi stessi il controllo della citt\u00e0, e consentito ai Calboli e i loro sostenitori di tornarvi con onore.\nNei primi giorni di aprile del 1304 i Calboli approfittarono dell'assenza di scarpetta Ordelaffi dalla citt\u00e0 per attirare il capitano del popolo forlivese Zapetino Ubertino sulle colline, impegnando le milizie forlivesi in assedio a loro castello di Cusercoli. Si trattava di un diversivo perch\u00e9 infatti, contemporaneamente, Malatestino Malatesti, alla testa dei guelfi cesenati, mosse battaglia verso Forme, permettendo ai Calboli e agli Argogliosi di impadronirsi di Meldola per tagliare fuori l'esercito forlivese ed ostacolarlo in caso di ripiegamento lungo la valle del Bidente.\nZapettino, avvertito in tempo della manovra che si stava mettendo in atto, si mise immediatamente in marcia lungo i crinali evitando Meldola, portando soccorso alla citt\u00e0. Una volta che si furono resi conto che l'elemento sorpresa era stato vanificato, i guelfi abbandonarono l'impresa si radunarono nella Rocca d'Elmici, vicino a Predappio, caposaldo dei Calboli.\nZapettino gli insegui, e, in cinque giorni di assedio riusc\u00ec ad avere ragione della rocca. Agli Argogliosi, in quell'occasione catturati, fu consentito di tornare in libert\u00e0, solo nel marzo 1305, dopo che questi ebbero riconsegnato Meldola ai forlivesi.\nNel 1306 Scarpetta Ordelaffi viene chiamato per intervenire a Faenza, dove i ghibellini Accarisi e di guelfi Manfredi, avevano ripreso le ostilit\u00e0. Scarpetta Ordelaffi riusc\u00ec a fermare gli scontri, e, cacciati dalla citt\u00e0 di guelfi ed il capitano del popolo, favor\u00ec il prevalere della parte ghibellina, affidando le cariche di podest\u00e0 e di capitano del popolo al conte Bandino Modigliana. Le imprese vittoriose del Ordelaffi si espandono cos\u00ec anche oltre i confini della citt\u00e0 di Forl\u00ec, portando lustro alla famiglia.\nPochi mesi dopo si rivolse a lui anche il guelfo Alberguccio Mainardi, rappresentante di una delle pi\u00f9 potenti famiglie di Bertinoro che stava subendo la presenza invadente della famiglia Calboli. Il 6 giugno 1306, scarpetta Ordelaffi ed il fratello Pino riuscirono a scacciare da Bertinoro i Calboli, vendicando l'onta del Mugello. Scarpetta Ordelaffi consegn\u00f2 per\u00f2 la citt\u00e0 al fratello Pino, il quale divenne signore di Bertinoro facendo erigere sul colle un nuovo palazzo comunale in una posizione strategica.\nNel 1307 Alberguccio Mainardi, non si era mai rassegnato a perdere Bertinoro, per cui si alle\u00f2 con Cesena e con Rimini per un atto di forza, e, nell'agosto del 1307, diedero l'assalto a Bertinoro. Scarpetta Ordelaffi intervenne e riusc\u00ec a catturare 1800 uomini, il nerbo delle forze cesellati riminesi, e nel 1308, insieme a Federico da Montefeltro attaccarono in solitaria la citt\u00e0 Cesena, essendo mancato l'appoggio dei ghibellini cesenati. Nell'agosto di quell'anno, le parti si avviarono ad una trattativa pacificatrice e di scambio prigionieri catturati a Bertinoro. Per suggellare la pace, nel 1309, Sinibaldo, fratello di Scarpetta, spos\u00f2 Onestina, esponente della famiglia Calboli. Nello stesso anno Scarpetta fu acclamato capitano del popolo.\nIl periodo d'oro della signoria.\nIl consolidamento della signoria ed la sua espansione fu perseguita da Francesco Ordelaffi che fu in grado di continuare l'opera del padre Cecco. Grazie al nuovo signore, la citt\u00e0 si mun\u00ec di una pi\u00f9 efficiente cinta muraria.\nL'influenza della citt\u00e0 si espandeva sui comuni vicini, tanto che la famiglia Ordelaffi riusc\u00ec a controllare centri di notevole importanza quali Cesena, Bertinoro, Forlimpopoli, Castrocaro e Meldola, nonch\u00e9 numerosi castelli e possedimenti circostanti.\nL'espansione del dominio degli Ordelaffi fu sostanzialmente favorito da due fattori. In primo luogo la presenza di figure di notevole spessore, in grado di governare con decisione e lungimiranza, favorendo l'espansione della signoria. In secondo luogo, l'espansione dell'influenza della signoria fu favorito dal fatto che il papato risultava momentaneamente disinteressato alle vicissitudini della Romagna, favorendone un periodo di indipendenza, da li a poco sarebbe terminato. L'avvento di un nuovo papa segner\u00e0 un periodo di svolta. Il papato, non pi\u00f9 disposto a perdere il controllo sulla Romagna, avvier\u00e0 pi\u00f9 decise forme di controllo sulla citt\u00e0.\nNel 1331 l'oramai vecchio Sinibaldo lasci\u00f2 la reggenza al figlio Francesco, che tuttavia riusc\u00ec a governare per un breve periodo, in quanto il legato pontificio Bertrando dal Poggetto prese la citt\u00e0 in nome della chiesa esiliando gli Ordelaffi.\nNel 1333 Francesco riusc\u00ec audacemente a rientrare, e, sollevando il popolo, riusc\u00ec a cacciare il rappresentante della Chiesa dando alle fiamme le scritture ed i decretti papali. Francesco divenne capo indiscusso del ghibellinismo romagnolo e signore di territori che si estendevano da Forl\u00ec a Cesena, dalla pianura fino alla montagna.\nFrancesco Ordelaffi fu un personaggio spavaldo, che pi\u00f9 volte sfid\u00f2 apertamente la Chiesa e venendone scomunicato per non aver voluto corrispondere il censo alla Camera apostolica. Il suo dominio fu mantenuto comunque con mano ferma e spietata, arrivando persino a decapitare i cospiratori.\nTanto ardire inizi\u00f2 a risultare insopportabile alla Chiesa e ci\u00f2 culmin\u00f2 con l'invio in Romagna del cardinale Gill Carillo Albornoz, del titolo di Egidio di San Clemente.\nLa situazione che Francesco prese in mano era gravemente compromessa, infatti tutta la Romagna era stata ridotta all'obbedienza da Bertrando del Poggetto e la citt\u00e0 assediata non poteva sperare in alcun aiuto esterno, essendo il quartier generale dell'esercito pontificio situato presso San Martino in strada, ma ovunque, nei punti strategici intorno all'abitato, erano state costruite b\u00e0stie e fortificazioni provvisorie destinati agli assedi impegnativi e di lungo periodo, e agli accampamenti dell'esercito delegato, che il cronista Giovanni Villanistimava 1500 cavalieri e da una moltitudine di fanti, stringeva d'assedio la citt\u00e0 da ogni lato.\nFrancesco Ordelaffi riusc\u00ec a mantenere la calma e, pur rendendosi conto dell'inevitabile epilogo, compreso che pi\u00f9 lungo fosse riuscito a resistere, tanto maggiori possibilit\u00e0 avrebbe avuto, al momento della resa, di negoziare i termini di resa da una posizione di non completa sottomissione.\nForl\u00ec riusc\u00ec a resistere fino al 21 novembre 1331, giorno che segn\u00f2 la resa della citt\u00e0. Alla citt\u00e0 fu accordata la propria indipendenza, anche sotto il controllo di funzionari pontifici, con l'obbligo del pagamento di una tassa periodica. Da parte sua, Francesco Ordelaffi avrebbe perso momentaneamente la signoria su Forl\u00ec, ma concord\u00f2 di poter mantenere il controllo su Forlimpopoli e sul Ronco.\nGioved\u00ec 18 marzo 1332, il cardinale Bertrando del Poggetto convoc\u00f2 un solenne parlamento a Faenza alla presenza di tutti i signori e governanti delle citt\u00e0 di Romagna. In quell'occasione, il giorno 21 marzo 1332, Francesco Ordelaffi restitu\u00ec formalmente al Papa le citt\u00e0 di Forl\u00ec e Forlimpopoli, avendone in cambio, come concordato, la libert\u00e0 e la signoria su Forlimpopoli. Pochi giorni dopo Bertrando del progetto si rec\u00f2 Forl\u00ec dove entr\u00f2 solennemente a seguito dei suoi cavalieri per sancire il ritorno dell'ultima citt\u00e0 ghibellina in seno alla Chiesa.\nL'inizio della riscossa.\nFin dai primi giorni della resa, Francesco Ordelaffi prese a studiare il modo di rientrare a Forl\u00ec come signore, ma tale progetto riusciva difficile a causa dell'apparente coesione di tutte le forze romagnole di orientamento guelfo e fedeli al progetto istituito dal \"cardinale Bertrando\". Francesco Ordelaffi non vi sarebbe riuscito se il cardinale non avesse commesso un errore che and\u00f2 a compromettere quella che fino ad allora era stata una brillante legazione pontificia. L'occasione fu la lega stretta tra Estensi, gli Scaligeri, i Gonzaga, i Visconti e il re di Napoli, contro il re Giovanni di Boemia che stava furoreggiando in Lombardia in Toscana e che aveva gi\u00e0 preso accordi con il cardinale Bertrando per una sottomissione definitiva dei territori dello Stato pontificio del Papa. Nonostante le rassicurazioni di fedelt\u00e0 della corte Estensi, il cardinale Bertrando aveva deciso di attaccare comunque Ferrara. All'inizio il cardinale raccolse un certo successo ma, quando decise di muovere direttamente verso Ferrara con il suo esercito (composto da tutti i signori di Romagna tra cui Francesco Ordelaffi), sub\u00ec una clamorosa sconfitta. I 14 febbraio 1333 gli Estensi attaccarono l'esercito pontificio facendone gran strage e facendo prigionieri il conte di Armagnac e molti signori tra cui Francesco Ordelaffi. Quando Nicol\u00f2 d'Este chiese per essi un riscatto, Bertrando si rifiut\u00f2 di pagare disinteressandosi della loro vita. Allora, Nicol\u00f2 d'Este, il 12 aprile 1333, li lasci\u00f2 senza alcun riscatto, ma strinse con loro un accordo segreto per minare i progetti del legato pontificio. Il mancato pagamento del riscatto diede avvio a una ribellione a catena. I primi a ribellarsi furono i Malatesta di Rimini. Mentre il cardinale Bertrando ripiegava su Rimini per sedare la rivolta, Francesco Ordelaffi pot\u00e9 entrare il 19 aprile 1333 a Forl\u00ec nascosto in un carro. Entrato in citt\u00e0 chiam\u00f2 a raccolta i propri sostenitori e mosse verso i soldati francesi del legato pontificio i quali non riuscirono a contrastare l'avanzata e furono sopraffatti.\nLa mossa di Francesco Ordelaffi fu cos\u00ec veloce che il cardinale Bertrando, da Rimini, non ebbe il tempo di reagire: Forl\u00ec era di nuovo in mano alla famiglia Ordelaffi, mentre Forlimpopoli lo sarebbe stato da l\u00ec a pochi giorni.\nForl\u00ec deve ritornare allo Stato della Chiesa.\nLe imprese espansionistiche degli Ordelaffi suscitarono la reazione del papato che intendeva ritornare in possesso del forlivese. Inizi\u00f2 cos\u00ec una lunga lotta per la sottomissione della citt\u00e0. Lo Stato pontificio incaric\u00f2 il cardinale spagnolo Egidio Albornoz di restaurare il potere temporale sulla Provincia di Romagna. Per domare Forl\u00ec venne avviata una forte repressione nei confronti della citt\u00e0 e dei centri da lei governate. Venne proclamata un'apposita crociata contro i Forlivesi, e, nel maggio 1353, Il cardinale fu inviato in Romagna da papa Innocenzo VI a restaurare il potere papale. A Cesena, la moglie di Francesco Ordelaffi, Cia Ubaldini, dopo un lungo assedio, dovette arrendersi alle truppe papali: era il 21 giugno 1357. A Bertinoro, il 29 luglio 1357,il figlio di Francesco Ordelaffi, Giovanni Ordelaffi, dovette fuggire sotto l'avanzata dell'Albornoz. Nello stesso periodo anche Forlimpopoli veniva quasi rasa al suolo.\nFrancesco Ordelaffi venne sconfitto ormai su tutti i fronti avendo perso le citt\u00e0 pi\u00f9 importanti. Resosi conto che la resistenza non avrebbe potuto prolungarsi oltre, il 4 luglio 1359, per poter riottenere la moglie Cia Ubaldini, e la riabilitazione cavalleresca, Francesco decise di cedere Forl\u00ec e tutte le terre alla Santa Sede: i castelli dell'entroterra forlivese, appartenuti alla signoria, vennero requisiti e passarono sotto controllo di funzionari papali ed altri ceduti a signori guelfi locali rimasti fedeli alla Chiesa. Altri castelli, per non cadere in mano papale, furono ceduti a Firenze.\nFrancesco Ordelaffi, allontanato dalla citt\u00e0 assieme a tutta la famiglia, si rifugi\u00f2 a Venezia e poi a Chioggia, dove mor\u00ec nel 1374.\nDopo aver sconfitto Francesco Ordelaffi, l'Albornoz elesse Forl\u00ec a \"\"sua temporanea capitale, rendendola sede dell'erario pontificio e componendovi gli Statuti egidiani, detti anche le Leggi di Forl\u00ec\"\".\nNegli anni in cui l'Albornoz govern\u00f2, ordin\u00f2 di iniziare la costruzione grandi opere, l'edificazione di palazzi e della Rocca di Ravaldino, ed infine pass\u00f2 in revisione gli antichi ed inadeguati ordinamenti legislativi.\nSempre nel XIV secolo \u00e8 da segnalare che Forl\u00ec fu una delle prime citt\u00e0 a dotarsi di orologio meccanico, posto nella torre civica.\nIl governo dei legati pontifici.\nAllontanati gli Ordelaffi, il papa decise di reggere Forl\u00ec mediante legati pontifici che amministrarono e governarono sulla citt\u00e0 per circa 20 anni dal 1359 al 1379.\nUno di questi legati, Anglico de Grimoard, fratello del papa, per poter controllare meglio la popolazione e far pagare le tasse, nel 1371 ordin\u00f2 un capillare censimento di tutta la Romagna. Il proprio lavoro, passato alla storia come Descriptio Romandiolae, \u00e8 uno dei documenti pi\u00f9 importanti per riscrivere la storia di tutta la Romagna. Se ne evince che in questo periodo la citt\u00e0 era abitata da circa 12.000 persone, circa 6.000 vivevano nella campagna circostante, presenti in 69 villaggi rurali, poco abitati, e costituiti solo da alcuni focolari, posti per di pi\u00f9 a nord e a sud della citt\u00e0.\nGli Ordelaffi ritornano come vicari papali.\nLo Stato pontificio si ritrova, durante questi anni, impegnato dalla presenza di un antipapa residente ad Avignone. Impegnato su un fronte di maggiore importanza, il papato non ha le energie n\u00e9 l'attenzione per governare con fermezza l'indomita Romagna. Gli Ordelaffi, consapevoli della critica situazione del papato, ne approfittarono per rientrare nelle vicende storiche della citt\u00e0. La strategia utilizzata fu particolarmente astuta: decisi a riottenere il governo, evitarono di entrare in diretto conflitto con il papa, ma ne cercarono l'appoggio proponendosi come vicari pontifici.\nNel 1379 Sinibaldo Ordelaffi, figlio di Francesco Ordelaffi, ottenne per s\u00e9 il titolo di vicario papale per ben 12 anni, non solo per la citt\u00e0 di Forl\u00ec, ma anche per Forlimpopoli, Sarsina e per il castello di Oriolo, posto in territorio faentino. la famiglia Ordelaffi riusciva perci\u00f2 in questo modo a camuffare la signoria sotto le sembianze del vicariato. L'indipendenza d'azione che la famiglia poteva godere era per\u00f2 di modesta entit\u00e0 ed il controllo all'interno della citt\u00e0 era turbato da dissidi all'interno della stessa famiglia.\nIl 13 dicembre 1385 Sinibaldo venne fatto imprigionare nella rocca di Ravaldino da Pino, nipote di Francesco, e da Cecco, nipote di Sinibaldo, dove mor\u00ec nel 1386.\nNel 1390, papa Bonifacio IX, riconobbe Pino e Cecco come ufficiali vicari di Forl\u00ec. Pino mor\u00ec il 16 luglio 1402 e Cecco dovette lottare contro il figlio illegittimo di Francesco Ordelaffi, Scarpetta Ordelaffi, allora vescovo della citt\u00e0. Scarpetta fu sconfitto e incarcerato nella rocca di Ravaldino, dove mor\u00ec nel 1402.\nIl vicariato della citt\u00e0 rimaneva cos\u00ec unicamente nelle mani di Cecco il quale poteva governare indisturbato sulla citt\u00e0. Il papa riconobbe a Cecco la carica di vicario a vita, e che questa carica fosse trasmessa ai suoi figli per via ereditaria. Si trattava di una forma di governo a met\u00e0 strada fra la signoria ed il vicariato. Il potere rimaneva nella mano degli Ordelaffi per via ereditaria come fosse una signoria, sebbene l'indipendenza nelle decisioni del governo non fosse totale ma subordinata al volere pontificio.\nLa breve esperienza del libero Comune.\nIl 9 settembre 1405 Cecco muore ed il nuovo signore designato sembra essere il suo figlio illegittimo, Antonio Ordelaffi. Ma la popolazione, stanca di lotte intestine fra i vari possibili pretendenti al governo e desiderosa di un periodo di stabilit\u00e0 e di un governo legittimato dalla popolazione, decide di cacciare Antonio Ordelaffi, dandosi un governo comunale che per\u00f2 ebbe breve durata.\nInfatti, alla morte del Signore, numerosi cittadini forlivesi si divisero in due fazioni una delle quali sosteneva che la citt\u00e0 avrebbe potuto reggersi quale libera comunit\u00e0 e scegliere i propri organi di governo, mentre l'altra rimaneva legata alla signoria degli Ordelaffi e premeva perch\u00e9 venisse riconosciuta la signoria al figlio di Cecco, Antonio.\nL'inettitudine dell'esponente degli Ordelaffi gioc\u00f2 a favore del libero reggimento, che fu proclamato solennemente e con entusiasmo il 10 settembre del 1405, seguito dall'insediamento, tre giorni dopo, di un collegio di 12 priori, e della presa di possesso di tutte le rocche nei giorni successivi.\nIl Papa condann\u00f2 i forlivesi, inviando il legato Baldassarre Cossa a riconquistare i territori usurpati alla Chiesa.\nIl cardinale Cossa pose il campo nei pressi di San Martino in strada e prese a fare scorrerie nelle campagne di Forl\u00ec con le sue soldataglia, consentendo devastazioni e furti. Nell'esercito pontificio militava Astorre Manfredi, che, essendosi accordato con alcuni cittadini forlivesi, segretamente anticip\u00f2 gli spostamenti e la tattica dell'esercito papale al consiglio dei Dodici, vanificando i primi assalti. Scoperto, fu fatto arrestare da Baldassarre Cossa e nella penultima settimana di ottobre 1405, venne decapitato sulla piazza della citt\u00e0 di Faenza.\nLe ostilit\u00e0 proseguirono per tutto l'inverno, anche se le vere e proprie azioni di battaglia furono sospese. Vi fu comunque un tentativo, manovrato dall'esterno dal cardinale, per risolvere la situazione, sostenendo l'offensiva dei pontifici con una sollevazione popolare filo-guelfa, guidata dal notaio Baldo Baldoni. L'unica attestazione di questa sollevazione, avvenuta luned\u00ec 15 maggio 1406, \u00e8 narrata nella \"Cronaca Albertina\", un testo in latino che mette insieme brani estratti da altre cronache e dalla quale si evince che il popolo si \u00e8 rivoltato contro i seguaci di Baldo Baldoni.\nIl 30 maggio 1406 vi fu una svolta decisiva, in quanto papa Innocenzo VII venne a sapere, o comunque sospett\u00f2, di contatti in corso tra i forlivesi e Veneziani da una parte, e fiorentini dall'altra. L'intervento di una delle due potenze avrebbe alterato gli equilibri, per cui, contro la volont\u00e0 del cardinale Cossa, si giunse ad un raccordo che prevedeva il riconoscimento degli organi di governo cittadini e, per contro, la cessione di Forlimpopli al diretto dominio della Chiesa e la facolt\u00e0 assegnata al legato di scegliere il capitano del popolo ed il podest\u00e0. Alla citt\u00e0 tolto l'interdetto e la rocca di Ravaldino fu affidata al controllo di un corpo di guardia formato da elementi di entrambi gli schieramenti.\nNel giro per\u00f2 di appena un anno il cardinale corso riusc\u00ec tuttavia a manovrare in modo da avere il controllo politico e militare della citt\u00e0. Lo fece con un inganno, provocando un finto attacco dei Malatesta alla rocca di Ravaldino. i forlivesi, convinti che gli eterni nemici stessero tentando di impadronirsi della citt\u00e0, chiesero l'intervento del cardinale Cossa che gi\u00e0 si trovava non casualmente con tutto il proprio esercito nei pressi di Forl\u00ec. In questo modo fu la citt\u00e0 stessa, involontariamente, a darsi alla chiesa il 9 luglio del 1407.\nTutto faceva pensare che fosse definitivamente tramontata la signoria forlivese ma, un Ordelaffi, precisamente Giorgio figlio di Tebaldo, tra il 1406 e del 1410, da Ravenna, cerc\u00f2 di organizzare il ritorno della famiglia al potere.\nForl\u00ec tra Ordelaffi e legati pontifici.\nIl papa, che non voleva lasciare Forl\u00ec nelle mani di un governo comunale lontano dalle posizioni papali, invi\u00f2 il cardinale Baldassare Cossa alla testa di un esercito per reprimere l'istituzione comunale e ripristinare il potere pontificio. Baldassare Cossa govern\u00f2 Forl\u00ec in qualit\u00e0 di legato pontificio dal 30 maggio 1406 al 1410, anno della sua elezione al soglio pontificio con il nome di Giovanni XXII.\nNel 1410, con la mancanza del legato pontificio eletto papa, Giorgio Ordelaffi, nipote di Francesco, fece un primo tentativo per riprendere la guida sulla citt\u00e0, ma senza successo. L'anno successivo, insieme ad Antonio Ordelaffi, l'azione fu ripetuta, e portata a buon fine. Pur di tenere il potere senza condividerlo con altri, Giorgio Ordelaffi fece imprigionare Antonio nella rocca di Imola, dove rimase fino al 1424, anno durante il quale fu liberato dai Visconti di Milano.\nGiorgio govern\u00f2, dal 1411, per un breve periodo la citt\u00e0 nelle duplici vesti di Signore e Vicario pontificio, la cui nomina risaliva al 25 dicembre 1418, fino al giorno della morte avvenuta il 25 gennaio 1422.\nLa tutela dei Visconti.\nGiorgio Ordelaffi lasci\u00f2 come erede un figlio molto giovane, Tebaldo Ordelaffi. In attesa che diventasse maturo per sostenere le responsabilit\u00e0 del governo della citt\u00e0, venne posto sotto la tutela dei Visconti, nella persona di Filippo Maria Visconti. Ma Tebaldo mor\u00ec ragazzino, colto da peste, nel luglio 1425. Della prematura morte dell'Ordellaffi ne approfitt\u00f2 il Visconti, che, con l'intento di allargare la propria sfera di influenza, invi\u00f2 un contingente militare contro Forl\u00ec, riuscendo cos\u00ec a controllare gran parte del territorio forlivese. In quello stesso periodo per\u00f2, la Repubblica di Venezia inizi\u00f2 a minacciare il ducato di Milano, sede dei Visconti e, nel tentativo di difenderlo, i Visconti abbandonano Forl\u00ec, consegnandola al papa.\nForl\u00ec, ancora i legati pontifici.\nIl 16 maggio 1426 il legato pontificio Ludovico Alemanni prende possesso di Forl\u00ec per poi ritornare a Bologna, affidando il governo della citt\u00e0 al vescovo Domenico Capranica, che govern\u00f2 con lungimiranza e fermezza, riuscendo ad annullare i tentativi portati avanti da Antonio Ordelaffi al fine di riprendere il controllo della citt\u00e0.\nIl 6 gennaio 1431 a Forl\u00ec Alemanni venne rimpiazzato da un altro legato, il vescovo veneziano Tommaso Paruta, che, al contrario del predecessore, non riusc\u00ec ad assicurare alla citt\u00e0 un periodo di stabilit\u00e0 politica ed economica. Temendo molto spesso di perdere il controllo, sospettando in ogni istante che si stesse covando un ribaltamento del potere a favore degli Ordelaffi, fece arrestare, torturare ed anche condannare a morte tutti coloro i quali venissero sospettati, anche solo minimamente, di favorire il ritorno degli Ordelaffi al potere. Tale comportamento, condotto dal vescovo allo scopo di impedire in qualsiasi modo il ritorno degli Ordelaffi, ebbe invece il risultato paradossale di far sollevare la popolazione che si ribell\u00f2 alla condotta politica del vescovo che fu costretto a sfuggire. La residenza del legato, l'attuale palazzo comunale fu saccheggiato e messo a ferro e fuoco dal popolo il 12 gennaio 1434.\nTra Ordelaffi e Stato pontificio.\nDel vuoto di potere venutosi a creare a seguito della fuga del vescovo-governatore Tommaso Paruta Tommasini approfitt\u00f2 Antonio Ordelaffi, molto ben visto dalla popolazione, che lo considerava abile condottiero ed equanimo signore in grado di difendere la citt\u00e0 da una probabile feroce reazione papale. L'Ordelaffi in breve tempo prese possesso della Rocca di Ravaldino e dei territori principali quali Forlimpopoli, San Cassiano, Predappio, Fiumana, Rocca delle Caminate, Rocca d'Elmici, Petrignano e Dovadola.\nPapa Eugenio IV, di fronte ad un'azione cos\u00ec decisa dell'Ordelaffi, invece di scendere in Romagna e ristabilire con la forza l'ordine papale, prefer\u00ec scendere a patti con il signore, concedendogli, per almeno 3 anni, il vicariato di Forl\u00ec, preferendo cos\u00ec evitare un'altra guerra e governare la citt\u00e0 indirettamente attraverso gli Ordelaffi.\nMa la condotta non saggia del governo della citt\u00e0, fece in breve tempo perdere il controllo su Forl\u00ec. Perso il sostegno di una parte dei forlivesi, Antonio Ordelaffi si trov\u00f2 in dissenso anche con il vescovo Caffarelli e con l'umanista Flavio Biondo, il quale, temendo per la propria vita, ripar\u00f2 presso Firenze. Antonio Ordelaffi, trovatosi indebolito ed isolato, fu attaccato dall'esercito papale che contava, causa del suo indebolimento, di ripristinare un pi\u00f9 stretto controllo sulla citt\u00e0. Antonio Ordelaffi, oramai rimasto solo, fu messo in fuga e lascio Forl\u00ec l'11 luglio 1436.\nLa citt\u00e0 pass\u00f2 nuovamente al papato sotto il governo di Lorenzo da Todi. Nel frattempo l'influenza dei duchi di Milano si stava espandendo nelle Romagne, e, citt\u00e0 dopo citt\u00e0, cadevano sotto il controllo dei Visconti, che, in quest'ottica, decisero di unirsi agli Ordelaffi per potersi infiltrare nel governo di Forl\u00ec. Antonio Ordelaffi, richiamando a s\u00e9 truppe fedeli ed allenandosi con i duchi di Milano riusc\u00ec nuovamente ad impossessarsi del controllo della citt\u00e0 e ad entrare vittorioso, il 20 maggio 1438.\nAntonio Ordelaffi, comprendendo perfettamente la strategia dei Visconti che miravano al dominio su Forl\u00ec, tentando di limitarne l'infiltrazione, pens\u00f2 cos\u00ec di liberarsi di tale invadente alleato, avvicinandosi a Firenze e chiedendone la tutela. Il 9 giugno 1443, Antonio ed i figli Cecco e Pino riottennero il vicariato da papa Eugenio IV. Antonio Ordelaffi mor\u00ec di peste il 4 agosto 1448, lasciando una citt\u00e0 spopolata a causa della malattia, che oramai devastava tutta l'Europa.\nLa signoria di Cecco III.\nMorto il padre, Cecco III govern\u00f2 sulla citt\u00e0 insieme al fratello Pino, lo zio Ugo Rangoni e la madre. Sebbene fossero molti i personaggi coinvolti nel governo della citt\u00e0, non vi furono dissidi, attriti, n\u00e9 rivalit\u00e0 ed invidie. Ci\u00f2 permise a Cecco III di governare sulla citt\u00e0 per circa 18 anni, fino al 1466, assicurando alla citt\u00e0 pace e stabilit\u00e0 politica. L'oculata gestione della cosa pubblica, nonch\u00e9 strategie e alleanze specifiche, consentirono lo sviluppo economico ella citt\u00e0 che inizi\u00f2 ad abbellirsi ed arricchirsi di pregevoli opere d'arte.\nI matrimoni combinati della madre Caterina permisero l'alleanza con Faenza, l'antica rivale di sempre, portando ad un periodo di pace e tranquillit\u00e0 interna. Cecco fece ampliare la rocca di Ravaldino, e, a partire dal 5 luglio 1459, pose la pietra del palazzo del podest\u00e0.\nLa concordia che regnava all'interno della citt\u00e0 sembrava non doversi spezzare mai, in seguito a frizioni interne, Cecco fece allontanare Pino ed i familiari dalla citt\u00e0 i quali cominciarono a tramare contro di lui in favore di Pino III. Il 4 gennaio 1466 prende avvio la congiura: Cecco viene imprigionato ed il 24 aprile 1466 venne ucciso dagli uomini di Pino III.\nPino III, il magnifico signore.\n\u00c8 con Pino III che la signoria degli Ordelaffi raggiunge il massimo splendore, e, dopo di lui, si apre un periodo di crisi che porter\u00e0 alla fine dell'attivit\u00e0 della famiglia nelle vicende di Forl\u00ec.\nPino III, dopo aver fatto uccidere il fratello, seppe tenere il controllo del potere in maniera salda e decisa, comandando con intelligenza ma anche con estrema spregiudicatezza, arrivando, molto spesso, a far uccidere chiunque giudicasse pericoloso nell'insidiare la propria figura nel comando della citt\u00e0. Ne fece le spese anche la seconda moglie, Zaffira Manfredi, ritenuta colpevole di aver tramato contro il nuovo signore.\nSebbene estremamente spregiudicato, Pino III si dimostr\u00f2 abile politico, sapendo che era impossibile mantenere l'indipendenza della signoria con le poche forze che disponeva, in un ampio contesto politico che vedeva la Romagna e Forl\u00ec come centro di numerosi interessi strategici. Riusc\u00ec comunque ad allearsi di volta in volta con altri stati locali e le vicine signorie. Mettendo il proprio esercito al servizio della Chiesa, riusc\u00ec ad assicurarsi l'alleanza del pontefice, garantendo la sicurezza dei confini meridionali della signoria che confinavano con lo Stato della Chiesa. Allenandosi con Galeazzo Maria Visconti, duca di Milano, riusc\u00ec a farsi nominare conservatore della parte di Romagna governata dai milanesi.\nL'oculata politica internazionale, permise a Pino III di accumulare numerose ricchezze, spese in maniera intelligente. Oramai entrati nel Rinascimento, Pino III ingaggi\u00f2 numerosi artisti per abbellire le sedi signorili e la citt\u00e0 tutta. Una notevole disponibilit\u00e0 economica consent\u00ec a Pino III di fortificare la citt\u00e0, costruire nuove chiese e monasteri, senza gravare in maniera eccessiva sulle casse della citt\u00e0, senza imporre eccessive tasse alla popolazione. Presso la corte forlivese prestarono servizio numerosi letterati ed artisti, facendo raggiungere alla sua signoria il massimo dello splendore.\nMa molte erano le forze che tramavano alle sue spalle, per cui Pino III cominci\u00f2 a liberarsi di coloro che, secondo lui, lo intralciavano nelle sue decisioni o che si contrapponevano al suo volere. Questo atteggiamento lo condusse ad isolarsi gradualmente, facendosi il vuoto intorno, vuoto che si fece totale quando, nel 1475, la futura terza moglie, Lucrezia Pico della Mirandola, prima ancora di sposarlo, per mettersi dalla parte sicuro, provvide personalmente all'avvelenamento di Ghinolfo da Romena, governatore di Forl\u00ec, complice e principale artefice degli assassini alla corte forlivese. Nell'ottobre dello stesso anno i due si sposarono e a novembre Lucrezia si trasfer\u00ec da Mirandola a Forl\u00ec. Pino III stava invecchiando, e le sue condizioni fisiche andavano col tempo peggiorando. Nel 1479 il signore di Forl\u00ec si ammal\u00f2 di febbre quartana poi, nel gennaio del 1480, il suo stato di salute peggior\u00f2 a causa delle ricorrenti crisi epilettiche a cui era soggetto sin da bambino. La moglie Lucrezia, preoccupata per la sua prossima possibile vedovanza, consigliata da Giacomo Suardi, pens\u00f2 allora a un piano che permettesse di restare signore della citt\u00e0 anche dopo la morte del marito: sposare il nipote Antonio Maria avrebbe infatti estromesso dal potere Sinibaldo, erede naturale della signoria. Quando Pino III venne a conoscenza della tresca, fece incarcerare il Suardi nella rocca, poi ordin\u00f2 che venisse giustiziato, e che il suo cadavere, chiuso in sacco, fosse gettato nel fiume Ronco. Il 2 febbraio 1480, Pino e la moglie erano inviati a una festa organizzata nella magione di Checco Paulucci. Prima di recarsi al ricevimento, Pino decise di andare a messa, ma di si sent\u00ec male e fu costretto a far ritorno a palazzo. Rimessosi in sesto, ordin\u00f2 che venisse stilata la lista delle belle donne che sapevano ballare perch\u00e9 domenica 13 febbraio 1480 voleva dare una festa, alla faccia degli astrologi che gli avevano predetto che la sua morte sarebbe avvenuto entro quel giorno. I 9 febbraio 1480 il signore di Forl\u00ec ebbe una grave ricaduta della malattia. Preoccupato dalla approssimarsi della morte, dett\u00f2 le sue ultime volont\u00e0.\nIl decesso di Pino III Ordelaffi.\nPino III Ordelaffi mor\u00ec il 10 febbraio 1480. Ancora non \u00e8 chiaro se di morte naturale o se per avvelenamento da parte della moglie. \u00c8 con la morte di Pino III che ha fine il dominio degli Ordelaffi in Forl\u00ec. Dopo il funerale, Lucrezia chiam\u00f2 a coadiuvare nel governo della signoria il fratello, Antonio della Mirandola, il quale venne immediatamente considerato un intruso dai forlivesi. Per vincere la diffidenza dei suoi sudditi Lucrezia istitu\u00ec allora un consiglio generale che doveva nominare gli anziani che l'avrebbero assistito. Questo piacque a parte dei forlivesi, ma in segreto la maggioranza appoggiava il tentativo di restaurazione dei figli di Cecco che, con l'aiuto di Galeotto Manfredi, spinsero Lucrezia ad asserragliarsi nella rocca di Rocca di Rivaldino. Lucrezia gi\u00e0 da tempo aveva percepito che la sua presenza a Forl\u00ec non era pi\u00f9 politicamente gradita, perci\u00f2 si era premunita facendo trasportare all'interno della fortezza l'intero tesoro della famiglia Ordelaffi. Questa tattatica le permise per molto tempo di sfuggire alle trame di corte, ma non cos\u00ec il 10 febbraio 1480, quando la terza moglie, Lucrezia della Mirandola, pensando che il marito volesse ucciderla, lo fece avvelenare, ponendo fine ad un periodo di splendore, ma anche ponendo le basi per la fine della signoria degli Ordelaffi.\nLa fine della signoria degli Ordelaffi.\nSinibaldo Ordelaffi, figlio illegittimo di Pino III, venne riconosciuto da papa Sisto IV come vicario di Forl\u00ec ma, essendo ancora troppo giovane, fu sostituito al comando della citt\u00e0 dalla madre Lucrezia della Mirandola che assunse la reggenza della citt\u00e0 come tutrice.\nMa una consistente parte della popolazione non vedeva di buon occhio Lucrezia della Mirandola reputata la donna che aveva tramato contro il proprio marito uccidendolo. Si formarono due fazioni, una favorevole a Sinibaldo ed una seconda fazione, rifugiatasi a Faenza fin dal 1469, sosteneva i figli di Cecco. Sinibaldo, giovane, inesperto ed impossibilitato a gestire la situazione, si rifugi\u00f2 nella Rocca di Ravaldino dove mor\u00ec il 18 luglio 1480.\nPapa Sisto IV, vedendo che la situazione a Forl\u00ec stava precipitando, colse l'occasione per imporre alla citt\u00e0 un pi\u00f9 fedele e sicuro alleato. Considerando Sinibaldo unico legittimo vicario di Forl\u00ec, deludendo le aspettative dei sostenitori dei figli di Cecco che speravano di assumere il potere in citt\u00e0, il Papa affid\u00f2 le sorti della citt\u00e0 a suo nipote, il conte Girolamo Riario, capitano generale dell'esercito pontificio e governatore di Castel Sant'Angelo, al quale gi\u00e0 era stata affidata Imola nel 1474.\nGirolamo Riario, almeno nei primi tempi, decise di rimanere a Roma e curare i propri affari insieme a Caterina Sforza, inviando come governatore Francesco da Tolentino. Con l'arrivo del nuovo governatore, tutti gli Ordelaffi lasciaro la citt\u00e0, e Lucrezia, ultima ad abbandonarla, svuot\u00f2 la citt\u00e0 della maggior parte delle proprie ricchezze. Abbandonarono Forl\u00ec con 32 carri colmi di tesori, 130.000 ducati, e tutto l'archivio della famiglia. L'archivio and\u00f2 perduto, per cui si perse la maggior parte della storia della famiglia degli Ordelaffi e di conseguenza della storia di Forl\u00ec. Terminava cos\u00ec per sempre l'influenza degli Ordelaffi nelle sorti della citt\u00e0, aprendo la citt\u00e0 ad una nuova signoria, quella di Girolamo Riario e della nobildonna Caterina Sforza, figlia naturale del duca di Milano.\nGirolamo e Caterina, i nuovi signori.\nPapa Sisto IV, con la nomina di Girolamo a vicario della citt\u00e0, si trovava ad esercitare il suo controllo su territori strategicamente importanti del Nord Italia, al tempo contesi tra il ducato di Milano, la repubblica veneziana, e Firenze.\nNel luglio 1481 i coniugi si recarono in visita a Forl\u00ec al seguito di una numerosa scorta armata. Sapevano infatti che i forlivesi non vedevano di buon occhio una signoria esterna, preferendo una signoria originaria della citt\u00e0. Le cronache narrano che per 8 giorni entrano in citt\u00e0 carri con preziosi, il tutto coronato da gualdrappe viscontee ed arazzi con le insegne nobiliari. Infine, il 15 luglio 1481, la coppia di signori entr\u00f2 in citt\u00e0, in lettiga, attraverso Porta Cotogni.\nGirolamo Riario cerc\u00f2 in tutti i modi di farsi amare e rispettare dai forlivesi, e, nel tentativo di accaparrarsi le simpatie del popolo, il giorno stesso dell'entrata in citt\u00e0, conferm\u00f2 l'abolizione di tasse gi\u00e0 enunciata quando ancora risiedeva a Roma.\nL'avvento del Riario signific\u00f2 anche l'elargizione di donazioni e l'abbellimento della citt\u00e0, cos\u00ec come il completamento di chiese e palazzi e l'esecuzione di un'ampia amnistia. Consapevole che la Rocca di Ravaldino costituiva il fulcro della difesa cittadina, ne appront\u00f2 l'ampliamento, rendendola capace di ospitare fino a 2000 soldati.\nQuesta profusione di sforzi per\u00f2 aveva un costo, e la maggior parte dei fondi proveniva dal suo potente parente, il papa Sisto IV. Il 12 agosto 1484 il papa mor\u00ec e Riario rest\u00f2 senza alcun alleato ma soprattutto non poteva pi\u00f9 contare sui cospicui fondi elargiti. Le tasse, eliminate, dovettero essere reintrodotte e, il 27 dicembre 1485, balzelli, tasse e tributi vennero tutti ripristinati. Costretto dalla mancanza di capitale, Riario fu costretto a convocare il Consiglio di fronte al quale annunci\u00f2 la reintroduzione dei dazi alle porte a partire dal 1\u00ba gennaio 1486. Al mal contento della popolazione che rivedeva il ritorno di numerose tasse, si aggiunse anche quello della nobilt\u00e0 locale e dei proprietari terrieri che furono anch'essi fortemente tassati. Nel tentativo di non gravare solo sulle tasse della popolazione, Riario infatti aveva tassato anche la nobilt\u00e0, creando cos\u00ec un dissenso generale che ora coinvolgeva anche gli strati pi\u00f9 ricchi della popolazione che si ritrovava a pagare pi\u00f9 tasse di quante non ne pagasse prima con gli Ordelaffi. Si segnava cos\u00ec l'inizio di una serie di cospirazioni che, cavalcando il malcontento generale, miravano a rovesciare il Riario. Di questo malcontento cerc\u00f2 di approfittare Antonio Ordelaffi che, sperando di recuperare la signoria, cerc\u00f2, da Ravenna dove risiedeva, di allacciare i contatti con l'opposizione interna con l'aiuto dei Veneziani, dei Manfredi e di Lorenzo de' Medici. Un primo tentativo di rivolta si ebbe per mezzo di un certo Antonio Butrighelli da Forlimpopoli che, scoperto, confess\u00f2 la congiura e venne condannato a morte il 3 aprile 1486.\nLa situazione all'interno della citt\u00e0 non fu mai troppo semplice e Riario sempre cap\u00ec che erano probabili sommosse e sedizioni. Sebbene cercasse di conciliarsi con le resistenze interne, venne anche ostacolato dalle condizioni naturali: la raccolta di grano quell'anno si dimostr\u00f2 estremamente scarsa e ci\u00f2 caus\u00f2 ulteriori frizioni e malcontenti. L'approvvigionamento di grano da altre nazioni fall\u00ec causa il naufragio delle navi che lo trasportavano e le spese militari, come l'arruolamento di giovani, rendevano il malcontento generale molto intenso.\nLa nascita di Giovanni Livio, figlio di Caterina, il 30 ottobre 1486, solennemente battezzato in San Mercuriale, non fece altro che aumentare il malcontento che sfoci\u00f2, in assenza dei due Signori, in un tentativo di rivolta della primavera del 1487. Alla notizia della rivolta, Caterina si precipit\u00f2 a Forl\u00ec appoggiata da un gruppo di lealisti che stavano nel frattempo rintuzzando un corpo militare di 500 soldati inviati dall'Ordelaffi. Sconfitta la sommossa, la repressione attuata da Caterina Sforza fu spietata: furono bandite dalla citt\u00e0 60 famiglie sospettate di aver appoggiato o simpatizzato per gli Ordelaffi e delle quali furono confiscati i beni. Fra queste, le pi\u00f9 importanti furono quelle dei Morattini, Mercuriali, Armizzi e Petrignani. Giorgio Savorelli, Rufillo Fiorini, Giacomo Orioli e Tebaldo Armuzzi, una volta catturati, furono decapitati.\nLa serie di cospirazioni a danno di Girolamo Riario giunsero al proprio culmine il 14 aprile 1488, quando Cecco e Lodovico Orsi, con l'aiuto dei sicari Ronchi e Lodovico Pansechi, ufficiali alla corte del Riario, attentarono alla vita stessa del Riario, in quella che \u00e8 passata alla storia come la Congiura degli Orsi. I congiurati si riunirono in una casa poco lontano dalla Piazza Maggiore, presso la quale si trovava la residenza del Riario, e da qui vi si avviarono. Poich\u00e9 i congiurati appartenevano ad una delle famiglie nobili di Forl\u00ec, mentre i sicari erano ufficiali di corte del Riario, potevano accedere al palazzo del signore senza particolari controlli. Il conte Riario, colpito a morte da 21 fendenti di pugnale, fu gettato, in segno di sprezzo, dalle finestre del palazzo sul selciato della piazza.\nDiffusasi velocemente la voce dell'assassinio, scoppiarono tumulti ed il popolo scese in citt\u00e0 e saccheggi\u00f2 la residenza signorile. La stessa Caterina Sforza, che al momento si trovava in un'altra ala del palazzo, venne avvertita da un servitore ma, non avendo tempo di fuggire, venne arrestata con i figli.\nAncora una volta la situazione in citt\u00e0 era critica ed instabile. Per cercare di riportare ordine, il 15 aprile 1488 arriv\u00f2 da Cesena il nuovo legato pontificio, monsignor Giacomo Savelli. In realt\u00e0, per\u00f2, fu Caterina Sforza a risolvere la situazione, mantenendo il potere.\nEt\u00e0 moderna.\nNel 1495 apr\u00ec a Forl\u00ec la casa editrice, a stampa, di Paolo Guarini e Giovanni Giacomo Benedetti.\nDurante il Rinascimento, la citt\u00e0 ebbe molteplici intrecci con la storia nazionale italiana: sua signora fu Caterina Sforza, che, vedova di Girolamo Riario, nipote di Papa Sisto IV, spos\u00f2, nel 1497, Giovanni de' Medici, detto \"il Popolano\", matrimonio dal quale nacque, l'anno successivo, Ludovico, detto Giovanni dalle Bande Nere, il famoso capitano di ventura, padre di quel Cosimo I de' Medici che sar\u00e0 il primo Granduca di Toscana. Caterina, nonostante un'eroica resistenza nella Rocca di Ravaldino, in Forl\u00ec, fu sconfitta da Cesare Borgia, che mirava alla costituzione di un ducato personale in Romagna.\nIl piano di Borgia si realizz\u00f2, ma la morte del padre, papa Alessandro VI (1503), caus\u00f2 la fine repentina delle sue fortune. Papa Giulio II mise agli arresti il Borgia e reinsedi\u00f2 la famiglia Ordelaffi. Nel 1506, dopo il breve governo degli Ordelaffi (1503-1506), Giulio II, di passaggio a Forl\u00ec, riusc\u00ec ad imporre, almeno provvisoriamente, la pace tra i guelfi e i ghibellini.\nDurante il dominio dello Stato della Chiesa, suprema magistratura divenne in citt\u00e0 il Governatore, erede delle funzioni del Capitano. Coadiuvato dal Podest\u00e0, che gli era sottoposto, nonch\u00e9 dai due Consigli, il Maggiore e il Ristretto, o Segreto, il Governatore era responsabile dell'amministrazione cittadina, ma anche dell'ordine pubblico. Al di sopra di quella del Governatore era l'autorit\u00e0 del Cardinale Legato.\nIl dominio pontificio.\nIl 5 aprile 1504 Forl\u00ec si sottomise legato pontificio Giovanni Sacchi, vescovo di Ragusa, dopo un breve tentativo, fallito, di Lodovico Ordelaffi di riprendere il potere e il 25 giugno dello stesso anno. Giulio II eman\u00f2 2 bolle, una per liberare la citt\u00e0 ad ogni vincolo di fedelt\u00e0 nei confronti dei precedenti signori, e l'altra per definire le condizioni di sudditanza al governo della Chiesa. Nei primi anni del Cinquecento, la Santa sede si limit\u00f2 ad affermare la propria supremazia esigendo un censo annuo di 1000 fiorini, riservandosi la facolt\u00e0 di imporre nuovi tributi e sottoponendo il \"reggimento\" di Forl\u00ec al controllo del governatore. La comunit\u00e0 perse dunque l'autonomia politica, ma mantenne il diritto di disporre delle proprie entrate. Nonostante Forl\u00ec fosse ritornata a dipendere direttamente dalla Santa sede, in realt\u00e0 i primi quarant'anni del Cinquecento furono caratterizzati da un'estrema instabilit\u00e0 politica provocata dalle lotte di potere. Le due bolle papali emanate avrebbero dovuto estendere a tutti i membri dei maggiori Casati l'accesso agli organi istituzionali del governo locale, ma questo tuttavia non evit\u00f2 che si riorganizzassero subito le fazioni dei ghibellini Numai e dei guelfi Morattini i quali, dopo la scacciata degli Ordelaffi, ambivano al governo della citt\u00e0. Nanni Morattini, che con la sua parte aveva favorito la sottomissione della citt\u00e0 alla chiesa, pretendeva di avere la supremazia sulle altre famiglie forlivesi iniziando a contrastare il potere delegato del Sacchi, cacciando dalla citt\u00e0 le truppe papali comandate da Giovanni Sassatelli. Giulio II reag\u00ec facendo arrestare un Morattini inviato a Roma come ambasciatore ed esiliando Nanni Morattini per due mesi a Cesena.\nI Numai si ribellarono all'egemonia degli avversari costituendosi nel 1505 in \"fraternita\" con un atto pubblico, dominando la citt\u00e0 dopo aver fatto bandire la fazione dei Morattini dal governatore. La reciproca lealt\u00e0 tra gli aderenti alle parti venne giurata sul Vangelo alla presenza dei sacerdoti e notai.\nI Morattini riuscirono a rientrare a Forl\u00ec nel 1506, grazie alla crisi provocata dalla fazione dei Numai da una faida interna tra i Berti ed i Marcobelli. Queste due famiglie si contrapponevano cercando entrambe di conquistare l'egemonia nel proprio schieramento, alleandosi rispettivamente ai ghibellini e ai guelfi della Valle del Lamone, in territorio faentino. La faida rovesci\u00f2 gli equilibri delle forze che si contendevano il controllo della citt\u00e0. Giacomo Berti si un\u00ec ai Morattini, favorendo il loro ritorno nel giugno del 1506. I Numai dovettero andare in esilio fino al 14 ottobre 1506, quando Giulio II ratific\u00f2 la pace giurata solennemente tra le due parti gi\u00e0 nel marzo del 1507, tuttavia, dopo l'uccisione di Tommaso Numai, i ghibellini temettero di nuovo di essere schiacciati dagli avversari e cercarono scampo fuggendo da Forl\u00ec. I fuorusciti, appoggiati da fiorentini e veneziani, in lotta contro il papa, tentarono ripetutamente, senza successo, di assalire la citt\u00e0, finch\u00e9 nel dicembre 1508 il legato impose il loro rientro \u00e8 una nuova pace giurata fra le fazioni.\nGli scontri tra guelfi e ghibellini ripresero nell'aprile del 1512, dopo la vittoria delle truppe francesi a Ravenna contro gli spagnoli, alleati di Giulio II. Alla notizia del terribile saccheggio delle citt\u00e0, a seguito di questa battaglia, anche Forl\u00ec si spopol\u00f2, e la gente cerc\u00f2 rifugio sui monti, soprattutto nei castelli di Dovadola e Castrocaro, in territorio fiorentino. I Numai per ostacolare il ritorno dei Morattini, si schierarono con i francesi e assistettero senza opporsi alla devastazione della citt\u00e0. Il 7 maggio 1512, mentre le truppe si allontanavano, si scaten\u00f2 il furore dei contadini che le affrontarono in battaglia infliggendo loro gravi perdite.\nI Morattini rientrarono Forl\u00ec, devastarono le case dei ghibellini ed espulsero i Numai. In settembre questi fecero un'incursione per vendicarsi dei guelfi, riuscendo a penetrare in citt\u00e0 il 26 dicembre 1512, in Duomo, durante il vespro. La famiglia Ettori, alleati dei Morattini, uccise alcuni ghibellini. L'intervento diretto nelle lotte di parte di Giovanni Ruffo Teodoli, arcivescovo di Cosenza e di parenti delle vittime dell'agguato, provoc\u00f2 l'esilio degli Ettori. L'arcivescovo fece distruggere il loro palazzo, e riusc\u00ec a far condannare dal legato pontificio due esponenti della famiglia Martinini: Sebastiano e Girolamo. Il primo fu decapitato nel febbraio 1513, mentre il secondo fu rilasciato dopo una lunga detenzione.\nCon la morte di Giulio II, le lotte di parte si riacutizzano in tutta la Romagna, manifestandosi con violenze e rappresaglie continue, aggravando le difficolt\u00e0 del governo centrale che non riusciva controllare gli equilibri di potere e a consolidare il proprio dominio sulla regione. Le famiglie dei guelfi e dei ghibellini si aggregarono e si scontrarono nelle citt\u00e0 e nei centri minori del contado. I conflitti limitati e locali si estesero fino a coinvolgere in una rete di solidariet\u00e0 e opposizioni, la maggior parte delle comunit\u00e0.\nAttorno alla frazione guelfa si concentr\u00f2 la nobilt\u00e0 di origine feudale che avanzava nei propri piccoli stati pretese di autonomia dal pontefice, stati in gran parte disseminati sull'Appennino e che si legarono politicamente, nei primi decenni del Cinquecento ai francesi e agli Estensi. I ghibellini erano spesso rappresentati da membri delle oligarchie cittadine. Non sempre per\u00f2 queste differenze erano con chiarezza distinguibili, cos\u00ec come non lo sono le motivazioni degli interventi pontifici a favore di una parte o dell'altra. Infatti i rappresentanti del Papa erano spesso coinvolti personalmente nelle lotte tra gli schieramenti delle famiglie e utilizzavano la propria influenza per far prevalere una fazione sull'altra. Forl\u00ec ha risentito molto di questa instabilit\u00e0 che si \u00e8 protratta per buona parte del cinquecento a causa di scontri particolarmente violenti.\nI ripetuti tentativi del governo papale di evitare i conflitti nella citt\u00e0, allargando il numero dei membri del consiglio maggiore, furono inutili, perch\u00e9 molte famiglie rimasero escluse e quindi continu\u00f2 l'alternarsi delle rappresaglie, inasprite anche vari contraddittori atteggiamenti di legati e presidenti, sensibili alle pressioni di personaggi influenti come l'arcivescovo ghibellino Teodoli. Le Paci che furono stipulate solennemente nel luglio nel settembre del 1513 fra i due parentadi vennero infrante solo l'anno seguente.\nTornata sotto il dominio papale, Forl\u00ec fu uno dei centri principali della Romagna pontificia. Il governo ecclesiastico garant\u00ec alla citt\u00e0 e ai suoi abitanti un periodo di tranquilla vita civile. A questo proposito, Adamo Pasini scrive: \"\"Qualunque sia il giudizio che si vuol dare del governo che in quel secolo venne a consolidarsi, sta di fatto che il cinquecento segna il sorgere della nostra aristocrazia, della nostra edilizia, della nostra letteratura. Dire che sono morti per la storia i tre secoli XVI, XVII e XVIII, per dedicare dei volumi ai secoli XIII - XIV - XV, significa dare troppa importanza alla guerra civile e poca o nessuna importanza all'economia, allo studio, al lavoro\"\nA riprova di quanto dice il Pasini, nel 1522 nacque a Forl\u00ec un apposito Collegio che laureava alla carica di notaio. Nel 1574, invece, venne fondata, o forse rifondata, la prestigiosa Accademia dei Filergiti, attivo centro di promozione degli studi.\nNel 1630, la citt\u00e0 sfugg\u00ec alla peste, che pure aveva devastato il resto d'Italia e la Romagna. La popolazione ne attribu\u00ec il merito ad un intervento miracoloso della Madonna del Fuoco, in onore della quale venne innalzata una colonna celebrativa nel Campo dell'Abate, oggi Piazza Saffi.\nPur tra varie vicissitudini, come il saccheggio operato dagli austriaci nel 1708, la situazione rimase sostanzialmente immutata, in pratica fino all'Unit\u00e0 d'Italia, eccetto che per un breve periodo di indipendenza politica dalla Chiesa attorno al 1797, quando divenne capoluogo del dipartimento del Rubicone nella nuova divisione amministrativa dettata dalle truppe di Napoleone al seguito del Regno d'Italia. Inoltre, i funzionari napoleonici si occuparono di indagare gli usi e costumi delle popolazioni sottomesse, producendo una notevole mole di dati sulle tradizioni popolari di questa parte di Romagna. Un forlivese riusc\u00ec a recuperare parte di quelle indagini e ne pubblic\u00f2 un testo che rappresenta uno dei primi lavori sulle tradizioni romagnole, poi seguito dall'opera del Pergoli verso la fine dell'Ottocento, che si occup\u00f2 della raccolta di canti anche a Forl\u00ec e in una sua fraziome, San Martino in strada.\nDal punto di vista culturale, prosegue nel XVI secolo la fioritura della scuola forlivese di pittura, con autori come Francesco Menzocchi e Livio Agresti, ma anche con i loro epigoni dei secoli successivi.\nIl Settecento.\nIl secolo si apr\u00ec con un tragico evento: il saccheggio operato dagli austriaci del 1708.\nAlla fine del secolo la citt\u00e0 cadde di nuovo in mani straniere: nel giugno del 1796 venne conquistata dalle truppe napoleoniche. Napoleone stesso vi fece un trionfale ingresso il 4 febbraio 1797, scelta non casuale, poich\u00e9 era la festa della Madonna del Fuoco, patrona cittadina. Data la sua posizione geografica al centro della Romagna, Forl\u00ec fu scelta come capoluogo del Dipartimento del Rubicone, nella nuova circoscrizione amministrativa dell'effimero Regno d'Italia napoleonico.\nTra le leggi imposte dal nuovo codice civile napoleonico vi fu quella istitutiva del divorzio. Un cittadino di Forl\u00ec ne fece richiesta: fu la prima causa di divorzio in Romagna, oltre 150 anni prima della legge del 1970.\nI funzionari napoleonici si occuparono di indagare gli usi e costumi delle popolazioni sottomesse, producendo una notevole mole di dati sulle tradizioni popolari di questa parte di Romagna. Il forlivese Michele Placucci riusc\u00ec a recuperare parte di quelle indagini e ne pubblic\u00f2 un testo che \u00e8 uno dei primi lavori sulle tradizioni romagnole: \"Usj e pregiudizj de' contadini della Romagna\"\" (1818).\nL'Ottocento.\nSubito dopo la Restaurazione, sorse per la prima volta il problema su quale citt\u00e0, tra Forl\u00ec e Ravenna, meritasse il titolo di capoluogo della Legazione di Romagna. Deve prevalere la centralit\u00e0 geografica e l'importanza acquisita nella storia medievale e moderna della citt\u00e0 di San Mercuriale oppure la gloriosa storia della citt\u00e0 bizantina?Nasce una dura polemica che il Pontefice risolve, nel 1816, con una mediazione: nascono sia la Legazione apostolica di Forl\u00ec sia quella di Ravenna.\nIl 1831 per la citt\u00e0 \u00e8 l'\"\"anno dell'anarchia\". Pochi mesi dopo che gli austriaci ebbero lasciato la citt\u00e0, i rivoluzionari alzarono la testa. Da Roma fu inviato un esercito di 5.000 soldati per sedare la rivolta. Il 21 gennaio 1832 la rivolta viene repressa nel sangue: 21 morti rimangono sul terreno. Il cardinal legato Giuseppe Albani chiama le truppe austriache, di stanza a Ferrara per ristabilire l'ordine.\nNel 1848, i circoli popolari e patriottici della Romagna, riuniti a Forl\u00ec, approvarono il \"Programma formulato dall'Assemblea dei circoli adunata, in seduta generale in Forl\u00ec\", steso da Aurelio Saffi, chiedendo al Papa la costituzione.\nNella seconda met\u00e0 del XIX secolo, Forl\u00ec \u00e8 il maggior centro urbano della Romagna ed \u00e8 nota come \"e' zitad\u00f2n\" (il cittadone), la cui prosperit\u00e0 deriva in larga parte dall'agricoltura, molto diffuso il tipico contratto di mezzadria, e dal commercio del sale, nonch\u00e9 dal suo posizionamento sulla strategica via Emilia, a met\u00e0 strada fra Bologna ed il mare Adriatico.Sorgono, in questo secolo, anche diverse industrie, molte delle quali avranno in seguito grande prestigio: nel 1830 la fabbrica di biliardi, nel 1835 la birreria di Gaetano Pasqui, imprenditore noto anche per essere stato il primo a coltivare luppolo in Italia. Le Fornaci, che rinnovano l'antica tradizione forlivese della produzione di laterizi; nel 1850, la Becchi, per la realizzazione di stufe in cotto divenute poi celebri, fondata ufficialmente solo nel 1858; la Societ\u00e0 Anonima Bonavita per la produzione del feltro, nel suo genere unica in Italia; le Officine Forlanini, le quali, ancora negli anni venti del Novecento sono, tra Bologna ed Ancona, l'unico stabilimento metallurgico di una certa importanza.\nNon mancano personalit\u00e0 di spicco durante il Risorgimento: Aurelio Saffi, repubblicano mazziniano; Piero Maroncelli, amico di Silvio Pellico e imprigionato anch'egli per il suo ideale di un'Italia unita e libera da dominazioni straniere o religiose; i garibaldini Antonio Fratti, Tito Pasqui e Achille Cantoni, quest'ultimo preso da Garibaldi come protagonista del proprio romanzo storico, \"Cantoni, il volontario\"\".\n\u00c8 da ricordare, durante la Repubblica Romana del 1849, l'iniziativa dei banchetti patriottici, che si tengono, a suo sostegno, a Forl\u00ec, ed \u00e8 l'unico caso in tutta l'Italia: si tratta di pubblici banchetti patriottici, che vedono una massiccia partecipazione di pubblico pagante, segno del fervore politico dei forlivesi.\nNel 1852, viene fondata la polizia municipale, col nome di \"Corpo delle Guardie Municipali\".\nUnit\u00e0 di misura precedenti il sistema decimale.\nPrima dell'introduzione del sistema metrico decimale (1861), erano in adozione altre unit\u00e0 di misura. A Forl\u00ec, le principali erano:\nIl Novecento.\nLa citt\u00e0 piange i suoi martiri della Grande Guerra, ma \u00e8 con l'ascesa del Fascismo e la seconda guerra mondiale che Forl\u00ec torna a far parlare di s\u00e9. A 15\u00a0km dalla citt\u00e0, a Predappio, nasce Benito Mussolini: quando egli diviene prima presidente del consiglio, poi duce, inevitabilmente Forl\u00ec gode di una certa fama di ritorno, cominciando a essere presentata nella propaganda ufficiale come \"la citt\u00e0 del Duce\". Questo ha, purtroppo, comportato conseguenze negative negli anni del dopoguerra, quando si pot\u00e9 assistere, a mo' di contrappasso, a quella che uno storico ha definita un'implicita \"conventio ad tacendum\": tutte le volte che non fosse proprio inevitabile citarla, Forl\u00ec non doveva essere nemmeno menzionata. Solamente con gli inizi del nuovo secolo, il XXI, il presupposto per cui parlare di Forl\u00ec sarebbe sintomo di nostalgie fasciste sta cominciando a cadere.\nDurante il regime, comunque, Forl\u00ec si sviluppa oltre il suo ambito territoriale ed economico tradizionale: le porte e le mura antiche erano state abbattute negli anni precedenti per lasciar spazio ai nuovi viali delle circonvallazioni per permettere la costruzione di nuovi quartieri all'esterno del pur ampio centro storico.\nGli architetti del regime si sbizzarrirono nel progettare nuovi edifici e agglomerati corrispondenti al gusto del momento e crescono le industrie locali: Forlanini e Mangelli; nel 1936 viene inaugurato l'aeroporto \"L. Ridolfi\". Per trovare una sede ai senzatetto, viene costruito, nell'attuale Via del Portinaccio, un apposito dormitorio, l'\"Asilo notturno Costanzo Ciano\" (1939).\nLa popolazione tuttavia \u00e8 in maggioranza di simpatie repubblicane, socialiste o comuniste: negli anni della guerra anche molti Forlivesi partecipano a bande partigiane: sull'Appennino era stabilita l'8\u00aa brigata Garibaldi; famosa la banda di Silvio Corbari e Iris Versari: catturati e fucilati insieme ai fratelli Spazzoli, i cui corpi rimasero esposti, come monito, appesi ai lampioni di piazza Saffi. La citt\u00e0 pag\u00f2 il suo conto di vite umane alla guerra, sopportando inoltre la perdita di inestimabili tesori artistici, come la chiesa di San Biagio o il teatro comunale; anche la Torre civica fu bombardata, per poi venire ricostruita in seguito. Il campanile della Basilica di San Mercuriale venne invece risparmiato, nonostante le mine gi\u00e0 predisposte alla base, dai tedeschi in ritirata, alcuni pensano su precisa richiesta del Duce stesso, ma certamente anche per la vigorosa opera del parroco dell'epoca, che tutti i Forlivesi ricordano affettuosamente come don Pippo.\nTra i momenti tragici della guerra, va anche ricordato l'eccidio di Forl\u00ec, nel quale, nel settembre 1944, presso l'aeroporto cittadino, furono uccise 42 persone. Non si tratt\u00f2 dell'unica strage nazifascista: ad esempio, il 24 marzo 1944, 5 giovani, accusati di renitenza alla leva e diserzione, furono fucilati nella caserma in Via della Ripa.\nForl\u00ec venne liberata relativamente presto, rispetto alle altre zone del Nord Italia: il 9 novembre 1944 dopo una accanita battaglia per il valore simbolico che Forl\u00ec aveva in quanto \"citt\u00e0 del Duce\", tanto che Hitler aveva ordinato di non cederla facilmente, le truppe alleate britanniche ed indiane entravano in citt\u00e0, con l'appoggio delle brigate partigiane. Ancora oggi \u00e8 presente e visitabile, quasi di fronte al Cimitero Monumentale, il ben curato Cimitero degli Indiani, a ricordo di quanti di loro persero la vita in questa occasione.\nAd un mese dalla liberazione, il 10 dicembre del 1944, Forl\u00ec fu sconvolta da un bombardamento dell'aviazione tedesca, che sperimentava per la prima volta l'effetto su un centro abitato di un nuovo tipo di bomba, la \"Grossladungsbombe SB 1000\", con sviluppo esplosivo orizzontale anzich\u00e9 \"a imbuto\" e con la relativa mancanza del cratere.\nPrimo sindaco della Forl\u00ec liberata fu Franco Agosto, cui oggi \u00e8 dedicato il Parco Urbano, polmone verde situato sull'ansa che il fiume Montone forma nei pressi di Porta Ravaldino. Per il coraggio dimostrato dalla popolazione, il Comune venne decorato con la medaglia d'argento al valore militare.\nNel dopoguerra la citt\u00e0 si \u00e8 stabilizzata nelle sue attivit\u00e0 tradizionali legate al settore agricolo e artigianale, sviluppando una dinamica realt\u00e0 di piccole imprese artigianali o cooperative. Le sfide attuali che affronta la comunit\u00e0 sono due: l'immigrazione dall'estero, fenomeno del tutto sconosciuto, come in molte parti d'Italia, fino a non molti anni fa, e la creazione del Polo di Forl\u00ec, parte dell'Universit\u00e0 di Bologna, che ospita varie facolt\u00e0, in continua espansione.\nIl dopoguerra: Comunisti e Repubblicani.\nNel 1946, alle prime elezioni politiche e amministrative tenutesi dopo il ventennio fascista, Forl\u00ec, come molte altre citt\u00e0 della Romagna, vede uscire dalle urne un risultato che assegna al PCI la maggioranza relativa col 34,2 % e conferma la forza del PRI con il 32,5 %.\nRimangono sul 10% i socialisti e sul 15% i democristiani ben lontani dai risultati nazionali.\nLa lista PCI-PSIUP ha la maggioranza relativa in consiglio comunale, ma all'inizio la maggioranza \u00e8 formata da tutti i partiti dell'arco costituzionale, poi, nel 1948 la DC, il PRI e i partiti di centro usciranno dalla giunta. In questo periodo \u00e8 sindaco Franco Agosto del PCI, con il quale si compie gran parte della ricostruzione dopo i danni della guerra, e il cui nome \u00e8 ancora ricordato con molto rispetto a Forl\u00ec per le buone capacit\u00e0 di amministratore dimostrate.\nLa maggioranza socialcomunista per\u00f2 non ottiene dei risultati molto lusinghieri alle politiche del 1948 (43,3 % al fronte popolare contro il 47 % del 1946) e la campagna elettorale per le amministrative del 1951 si svolge con la certezza della sconfitta della maggioranza.\nInfatti cos\u00ec avviene: il PRI e i suoi alleati arrivano al 51,2 % (ottenendo il 65% dei seggi grazie al premio di maggioranza che prevedeva la legge elettorale in vigore) mentre la sinistra si ferma al 44,2 %.\nSi forma allora una giunta di centro con sindaci repubblicani, dal 1951 al 1952 Mario Colletto poi fino al 1956 Franco Simoncini ed infine Icilio Missiroli, che porta a termine la ricostruzione e amministra il boom economico che investe anche Forl\u00ec alla fine degli anni cinquanta.\nPer\u00f2 negli anni, tornando al sistema elettorale proporzionale senza premio di maggioranza, la presenza dell'opposizione nei banchi del consiglio comunale diventa sempre pi\u00f9 consistente e la maggioranza si assottiglia tanto che alle amministrative del 1960 il PRI con 10 seggi, la dc con 8 e i socialdemocratici con 1 non hanno la forza necessaria per raggiungere i 21 seggi necessari per re il controllo del consiglio comunale. Missiroli, dopo aver tentato un allargamento a destra, risolve la situazione varando la prima giunta di centro sinistra includendo il PSI che con 4 consiglieri permette la creazione di una stabile maggioranza.\nQuesta ridefinizione della maggioranza per\u00f2 \u00e8 solo un palliativo per la giunta Missiroli, infatti il PCI avanza ancora e alle politiche del 1963 giunge al 39% e alle amministrative seguenti arriva a 17 consiglieri (su 40) con il 40,1% dei suffragi.\nCos\u00ec alla votazione sul bilancio del 1965, a causa del voto contrario del PCI, del MSI e della destra liberale, la maggioranza si disintegra e si va a nuove elezioni. Queste vedono un'ulteriore avanzata del PCI che avrebbe i seggi per formare una maggioranza col Psi, ma questi rifiutarono, costringendo cos\u00ec il governo a nominare un commissario prefettizio.\nI commissari prefettizi e i sindaci comunisti.\nIniziano cos\u00ec iniziano i 4 anni di commissariamento, ricordati ancora oggi come un'epoca di stagnazione, durante la quale l'assenza di un governo imped\u00ec che si dessero per un lustro risposte valide alle aspettative e alle esigenze di una citt\u00e0 in forte crescita sociale ed economica, ma ancora in molte zone di periferia arretrata e contadina, come era Forl\u00ec in quegli anni.\nDurante i 4 anni si vot\u00f2 per 3 volte senza modificare lo stallo a causa dell'assenza di una maggioranza alternativa a quella PCI-PSI che per\u00f2 non si riusciva a formare per il rifiuto dei socialisti.\nPoi nel 1970 i socialisti ruppero gli indugi e accettarono un patto di alleanza col PCI e il PSIUP che permise alla sinistra di vincere le elezioni del 7-8 giugno (PCI al 42,2%, PSI al 5,7%, PSIUP al 2,8% mentre la DC era al 18% e i repubblicani al 21%) e formare cos\u00ec una stabile maggioranza con 21 seggi su 40.\nLa giunta di sinistra fu guidata da Angelo Satanassi del PCI, il quale, come i due predecessori, \u00e8 ricordato con affetto a Forl\u00ec essendo stato il primo a affrontare il problema della povert\u00e0 delle periferie che in un decennio vennero portate al livello delle condizioni di vita delle altre parti della citt\u00e0 e per la sua vicinanza alla gente comune.\nLa maggioranza fu riconfermata nel 1975 con un grande successo del PCI che tocc\u00f2 il massimo storico col 47,7%.\nNel secondo mandato Satanassi affront\u00f2 invece la gravissima crisi del polo industriale di Forl\u00ec che pat\u00ec le difficolt\u00e0 dell'industria pesante a fine anni settanta, lasciando sul lastrico migliaia di operai licenziati.\nNel 1979 Satanassi fu eletto alla Camera e lasci\u00f2 il posto di sindaco a Giorgio Zanniboni, anch'egli del PCI. Nonostante la grave crisi economica presente in citt\u00e0 e le difficolt\u00e0 nazionali della sinistra Zanniboni fu rieletto nel 1980 e poi ancora nel 1985 (col PCI al 44,3% e il PSI all'8,2% stabili come maggioranza e la DC e il PRI lontani, rispettivamente al 19,5% e al 16,9%)\nQuesto secondo mandato, che avrebbe potuto essere difficile per il sindaco in carica a causa dello scontro nazionale tra il PSI craxiano e il PCI che si ripercuoteva anche a livello locale con la crisi di alcune giunte di sinistra fatte cadere dal PSI, si rivel\u00f2 invece molto facile sul piano politico con la maggioranza molto salda e addirittura allargata al PRI e molto felice per la citt\u00e0 che, uscita della crisi economica, mutata da citt\u00e0 prevalentemente contadina e operaia a citt\u00e0 del terziario e dei servizi, raggiunse un forte grado di prosperit\u00e0 economica sostenuto anche da un alto livello di servizi.\nAlle amministrative del 1990 venne eletto l'ultimo sindaco comunista, Sauro Sedioli sostenuto dalla medesima maggioranza del predecessore.\nLa maggioranza, confermatasi alle politiche del 1992 con ampio margine (PDS al 31,3%, PRI al 15,7%, e Psi all'8%), riusc\u00ec a sopravvivere indenne a tangentopoli nonostante lo sbriciolamento dei socialisti e la crisi dei repubblicani e chiuse il mandato sostanzialmente integra con pochi componenti inquisiti e quasi tutti quelli inquisiti scagionati delle accuse.\nNel 1995 si vot\u00f2 per la prima volta con il nuovo sistema elettorale e la coalizione di sinistra sostenuta anche dai resti del PRI guidata da Franco Rusticali ottenne la vittoria con un ampio margine.\nL'ultimo quindicennio.\nNel 1999 Rusticali fu rieletto col 56.7 % battendo vari candidati tra cui Stefano Gagliardi di Forza Italia fermo al 18,9 %, un candidato di Alleanza Nazionale che ottenne il 10 % e uno della Lega Nord, il futuro segretario della Lega Nord Romagna e deputato Gianluca Pini che si ferm\u00f2 appena al 2%. Anche in questo caso il PRI (oramai sceso al 6,6%) dei voti sostenne la coalizione di centro-sinistra mentre i Verdi e Rifondazione Comunista si presentarono con due liste separate ottenendo rispettivamente il 4,5 e il 3,8% dei voti.\nDurante il periodo della seconda giunta Rusticali, l'Azienda Sanitaria Locale di Forl\u00ec inizi\u00f2 la costruzione del nuovo ospedale di Forl\u00ec, ritenuto uno dei pi\u00f9 avanzati in Italia, completata nel 2004.\nNel 2004 il centro-sinistra ha candidato Nadia Masini (DS) contro il noto giornalista sportivo Marino Bartoletti candidato del centro destra.\nLa Masini ha vinto col 58,7 % contro il 36 % di Bartoletti.\nLa giunta Masini \u00e8 ricordata per gli scontri interni alla maggioranza che hanno provocato la fuoriuscita dei Verdi e del PRI dalla maggioranza stessa nonch\u00e9 per le divisioni sorte all'interno del partito del sindaco (il PD) poi sfociate nelle primarie del 2008. Per quanto riguarda il governo della citt\u00e0 la giunta si \u00e8 impegnata nella promozione su scala nazionale di Forl\u00ec ad esempio con la creazione del complesso museale del S. Domenico. \u00c8 da ricordare anche l'impegno per il miglioramento della viabilit\u00e0 cittadina e l'avvio del lavori del sistema tangenziale.\nLe elezioni 2008 hanno visto a Forl\u00ec confermarsi la forza del PD al 46,26 % e le difficolt\u00e0 del PDL al 29,54 % mentre hanno visto una forte avanzata della Lega Nord al 6,66 % (+ 3 %) e dell'Italia dei Valori al 4,25 % (+ 2,5 %) e la contemporanea scomparsa della sinistra radicale ferma al 2,7 %.\nPer decidere il candidato sindaco per le comunali 2009 il PD ha svolto le primarie tra Nadia Masini e Roberto Balzani. Dopo una campagna elettorale abbastanza accesa ha trionfato per 44 voti Balzani.\nIl centro destra ha opposto a Balzani Alessandro Rondoni giornalista vicino a Comunione e Liberazione sostenuto da PDL, Lega, UDC e Fiamma Tricolore.\nNonostante i toni pacati dei 2 sfidanti la campagna elettorale \u00e8 stata molto accesa con duri scontri su tematiche che spaziavano dal centro storico, alla sicurezza, all'immigrazione passando per le accuse di stalinismo, disonest\u00e0, fascismo e razzismo che le forze in campo si sono lanciate.\nDopo aver mancato la vittoria al primo turno per 600 voti fermandosi al 49,4 % contro il 40,3 % del rivale, Roberto Balzani ha vinto il ballottaggio col 55%.\nIn consiglio comunale la maggioranza \u00e8 composta da 22 seggi del PD e 2 dell'IDV mentre l'opposizione conta 9 seggi del PDL, 3 della Lega Nord, 3 dell'UDC e 1 della lista civica DestinAzione Forl\u00ec.\nAlle elezioni europee invece si \u00e8 confermata la maggioranza relativa del PD calato per\u00f2 al 40,3%, la crescita della Lega al 10 % e dell'IDV al 6,7% mentre il PDL e l'UDC sono rimasti stabili e la sinistra radicale \u00e8 ricomparsa oltre il 3 % raggiungendo nell'insieme delle due liste il 4,14 %.\nLe regionali 2010 hanno sostanzialmente confermato questa situazione col PD stabile al 40,2%, la sinistra e l'IDV in leggero calo rispettivamente al 6,4% e al 3,8% mentre a destra sono scesi il PDL (al 27,5%) e l'UDC (al 3,3%) con il contestuale rafforzamento della Lega al 13,1%. Una forte affermazione \u00e8 stata ottenuta dalla lista DestinAzione Forl\u00ec collegata al Movimento 5 stelle-Beppe Grillo che ha toccato il 5,6% dei consensi.\nNegli ultimi anni si \u00e8 consumato anche il lento declino del Partito Repubblicano che, indebolito dalle continue fuoriuscite verso Forza Italia o i Democratici di Sinistra e scissione delle sue diverse anime in seno allo scontro tra destra e sinistra interne, \u00e8 crollato vertiginosamente nei consensi scendendo al 4,9% del 2004 e al 2,3% del 2009 perdendo anche, per la prima volta dopo 63 anni, la presenza in consiglio comunale."}
{"id": "212109", "revid": "110157", "url": "https://it.wikipedia.org/wiki?curid=212109", "title": "Triengen", "text": "Triengen (toponimo tedesco) \u00e8 un comune svizzero di 4\u00a0511 abitanti del Canton Lucerna, nel distretto di Sursee. Il 1\u00ba gennaio 2005 ha inglobato i comuni soppressi di Kulmerau e Wilihof e il 1\u00ba gennaio 2009 quello di Winikon.\nInfrastrutture e trasporti.\nTriengen \u00e8 servita dalla stazione di Triengen-Winikon, capolinea della ferrovia per Sursee."}
{"id": "212111", "revid": "31886", "url": "https://it.wikipedia.org/wiki?curid=212111", "title": "17-XX", "text": "In matematica 17-XX \u00e8 la sigla della sezione primaria dello schema di classificazione\nMSC dedicata ad anelli nonassociativi e algebre nonassociative.\nQuesta pagina presenta la struttura ad albero delle sue sottosezioni secondarie e terziarie."}
{"id": "212122", "revid": "2147985", "url": "https://it.wikipedia.org/wiki?curid=212122", "title": "Emma Gramatica", "text": "Lavor\u00f2 in teatro, nel cinema e in televisione.\nBiografia.\nFiglia di Domenico, suggeritore teatrale, e della vestiarista istriana Cristina Bradil, esord\u00ec a teatro in giovane et\u00e0. Dotata di un aspetto fisico tutt'altro che appariscente, ma di una carica interpretativa fortemente incisiva, Emma Gramatica debutt\u00f2 in teatro ancora adolescente accanto ad Eleonora Duse nella \"Gioconda\" di Gabriele D'Annunzio (1891). In quegli anni apprese da autodidatta lo spagnolo e il tedesco. Dopo una lunga tourn\u00e9e in Russia e in America, lavor\u00f2 con le compagnie Pietriboni e Aleotti, per diventare primattrice giovane della compagnia Rosaspina-Montrezza (1893). Sorella dell'altrettanto celebre Irma Gramatica e della meno conosciuta Anna Adele Alberta Gramatica (tra l'altro cognata della celebre attrice Wanda Capodaglio), Emma fu primattrice nelle compagnie di alcuni dei nomi pi\u00f9 prestigiosi del teatro italiano della fine dell'Ottocento e del primo Novecento, come Ermete Zacconi, Flavio And\u00f2, Enrico Reinach ed Ermete Novelli.\nNel 1902 ottenne un trionfo con la sua interpretazione in \"La Samaritana\" di Rostand e pi\u00f9 tardi si distinse interpretando il ruolo di Nora in \"Casa di bambola\" di Ibsen. Negli anni dieci del Novecento crea la famosa Gramatica-Carini-Piperno, la cui direzione \u00e8 affidata a Leo Orlandini, compagnia nella quale si formeranno molti grandi attori come Renzo Ricci, Lola Braccini e Camillo Pilotto, che ne diventer\u00e0 primo attore, seguito nel 1944 da Adolfo Geri.\nNei primi anni Venti intraprese, insieme alla sorella Irma, una tourn\u00e9e in America e poi in Germania, recitando in lingua tedesca. Frequenti, dai primi anni trenta, le sue partecipazioni alla prosa radiofonica EIAR e successivamente RAI.\nAttrice di stampo verista, dai toni accesi e patetici, in et\u00e0 avanzata intraprese con successo la carriera cinematografica e televisiva, recitando tra l'altro nel film \"Sorelle Materassi\" (1944) di Ferdinando Maria Poggioli, accanto alla sorella Irma, e in \"Miracolo a Milano\" (1951) di Vittorio De Sica. Apparve anche in \"Don Camillo monsignore... ma non troppo\" (1961) di Carmine Gallone, confermandosi anche nel cinema interprete di qualit\u00e0 e prestigio.\nLa stampa dell'epoca, nazionale e internazionale, parl\u00f2 di lei in toni entusiastici, affermando, fra l'altro, che nelle sue interpretazioni dimostrava un eclettismo rivelatore della sua cultura e della sua intelligenza.\nLo scultore Mario Rutelli celebr\u00f2 la bellezza dell'attrice dedicandole nel 1905 un .\nRicevette riconoscimenti e onorificenze in Italia e la Legion d'onore in Francia.\nMor\u00ec ad Ostia, frazione del comune di Roma: riposa nella tomba di famiglia nel cimitero di Signa, insieme alla sorella Irma e ai genitori."}
{"id": "212124", "revid": "122366644", "url": "https://it.wikipedia.org/wiki?curid=212124", "title": "P\u0142ock", "text": "P\u0142ock () \u00e8 una citt\u00e0 polacca, capoluogo del distretto di P\u0142ock, nel voivodato della Masovia, sulle rive del fiume Vistola.\nP\u0142ock \u00e8 situata sulle rive della Vistola, che separa la parte nord, che comprende la citt\u00e0 vecchia ed \u00e8 posta in posizione elevata, dalla sud, originariamente industriale (e che comprende il porto fluviale), e che inizia ora uno sviluppo residenziale ordinato, soprattutto con abitazioni unifamiliari.\nStoria.\nP\u0142ock \u00e8 una delle citt\u00e0 pi\u00f9 antiche della Masovia e della Polonia. I reperti archeologici mostrano che, ben prima della cristianizzazione della Polonia (966), P\u0142ock era gi\u00e0 centro di culto per le trib\u00f9 pagane slave. Nell'XI secolo P\u0142ock diviene sede di governatorato. Nel 1009, i Benedettini vi si stabiliscono e, nel 1075, la citt\u00e0 diviene sede vescovile. Nel 1037, Miec\u0142aw, coppiere di corte del re Miecislao II Lambert, si proclama duca di Masovia e ne fa capitale P\u0142ock, prima di essere sconfitto, nel 1047 da Casimiro I il Restauratore. Dal 1079 al 1138, i duchi di Polonia (Ladislao I Herman e il suo successore Boleslao III) risiedono a P\u0142ock, e ne fanno il centro politico della Polonia. Essi sono seppelliti nella cattedrale. Nel 1138, la Polonia viene suddivisa in ducati e P\u0142ock diviene capitale del ducato di Masovia.\nNel 1237, alla citt\u00e0 vengono concessi i privilegi urbani da Corrado I di Masovia, cosa che le consente un buono sviluppo. Nel XIII secolo, la citt\u00e0 \u00e8 saccheggiata a pi\u00f9 riprese da trib\u00f9 pagane provenienti da oriente. Nel 1325, la citt\u00e0 \u00e8 incendiata dal re Ladislao I il Breve per punire la Masovia dell'alleanza con l'Ordine Teutonico. Dal 1351 al 1370, P\u0142ock \u00e8 in possesso diretto del re Casimiro III il Grande, che restaura la citt\u00e0, la circonda di mura e fa costruire il castello.\nDopo la sua morte, i Piast di Masovia riprendono il controllo di P\u0142ock fino al 1495, anno in cui P\u0142ock entra definitivamente a far parte del Regno di Polonia. Nel XVI secolo, P\u0142ock \u00e8 la seconda citt\u00e0 in ordine di importanza dopo Cracovia. La citt\u00e0 era nodo di percorsi commerciali verso Danzica. Ci\u00f2 porta ad una grande prosperit\u00e0, che per\u00f2, verso la fine del XVI secolo, risente della concorrenza di Varsavia, citt\u00e0 vicina divenuta capitale del regno. Nel XVII secolo, la guerra contro la Svezia porta alla distruzione della citt\u00e0. Nel 1661, restano solo 40 case risparmiate dagli invasori. Durante lo sforzo di ricostruzione, la citt\u00e0 \u00e8 ancora distrutta dagli Svedesi all'inizio del XVIII secolo.\nNel 1793, P\u0142ock viene annessa dalla Prussia. Nel 1807 diviene capoluogo di un dipartimento del Ducato di Varsavia creato da Napoleone. Alla dissoluzione del ducato, diviene capoluogo di Voivodato del regno del Congresso. Nel settembre 1939, P\u0142ock viene occupata dalla Germania, ed \u00e8 liberata dall'Armata rossa il 21 gennaio 1945.\nP\u0142ock \u00e8 stata capitale del voivodato di P\u0142ock, ora non pi\u00f9 esistente, dal XV secolo al 1795 e dal 1975 al 1998.\nTurismo.\nImportante \u00e8 la cattedrale della Beata Vergine Maria, costruita tra il 1130 e il 1144 in stile romanico da Alessandro di Malonne, con aggiunte posteriori. Interessante anche il castello di Casimiro il Grande.\nIl centro (\"Stare Miasto\", o Citt\u00e0 Vecchia) \u00e8 in corso di trasformazione in zona pedonale, centrata sulla via Tumska (che prende il nome dalla collina che ospita il castello) e si estende fino allo \"Stary Rynek\" (Vecchio Mercato), che oggi \u00e8 la piazza in cui ha sede il Municipio. Nella via Tumska ha sede il museo regionale della Masovia, con un'interessante collezione di mobili e oggettistica in stile Liberty.\nSulle rive della Vistola vi \u00e8 uno zoo, visitabile tutto l'anno e che ospita numerosi animali di vari continenti. Ha un interessante terrario, con parecchi esemplari di rettili, ed un acquario di non grandi dimensioni ma abbastanza ricco di fauna acquatica tropicale.\nUn nuovo teatro di disegno postmoderno \u00e8 in costruzione sulle rive della Vistola, ma i lavori sono al momento (2006) fermi per motivi economici.\nDall'imbarcadero della sponda destra della Vistola partono brevi gite su battelli. Nei dintorni, oltre le rive della Vistola verso \u0141odz, vi \u00e8 un territorio ricco di foreste e laghetti, scarsamente popolato e meta, nella bella stagione, di gite domenicali.\nEconomia.\nDi gran lunga preponderante a P\u0142ock \u00e8 l'industria petrolifera, in quanto qui \u00e8 locata la raffineria di Polski Koncern Naftowy \"PKN Orlen\" S. A., una societ\u00e0 formata dalla fusione di Petrochemia P\u0142ock SA e CPN; la raffineria \u00e8 tra le maggiori in Europa, e tra le pi\u00f9 moderne. Accanto alla raffineria sono sorte varie unit\u00e0 petrolchimiche di varie societ\u00e0 internazionali. \u00c8 inoltre sede di uno stabilimento tessile Levi Strauss &amp; Co. e naturalmente di varie societ\u00e0 dell'indotto dalla raffineria.\n\u00c8 inoltre un grosso centro per la produzione di macchine per l'agricoltura per CNH Industrial\nSociet\u00e0.\nReligione.\nLa religione predominante, come del resto in tutta la Polonia, \u00e8 il Cattolicesimo, assiduamente praticato.\nP\u0142ock \u00e8 la sede del movimento cristiano dei Mariaviti.\nFino al 1939, P\u0142ock era tra le citt\u00e0 polacche con la maggiore popolazione Ebraica relativa (poco meno di un terzo della popolazione). Le persecuzioni culminate con la Shoah hanno cancellato la presenza ebraica, e restano oggi, pare, solo 3 ebrei in citt\u00e0.\nL'unica costruzione superstite \u00e8 la piccola Sinagoga (quella grande fu distrutta nel 1950), semidiroccata (vedi foto) ed attualmente in vendita.\nSport.\nIl club calcistico della citt\u00e0 \u00e8 il Wis\u0142a P\u0142ock\nAmministrazione.\nGemellaggi.\nP\u0142ock \u00e8 gemellata con le seguenti citt\u00e0:"}
{"id": "212125", "revid": "767487", "url": "https://it.wikipedia.org/wiki?curid=212125", "title": "Terry Dodson", "text": "Dodson \u00e8 conosciuto per il suo stile pulito e morbido e per le sue donne formose. Il suo stile \u00e8 chiaramente ispirato a quello di artisti come Adam Hughes e Stuart Immonen. Abitualmente lavora in coppia con la moglie Rachel, che \u00e8 inchiostratrice e colorista.\nCarriera.\nIl primo lavoro di rilievo di Dodson \u00e8 per la Malib\u00f9 Comics, con la serie \"Mantra\" nel 1993, creata con lo scrittore Mike W. Barr.\nAll'inizio del 1996 disegna una miniserie di 4 numeri su Tempesta degli X-Men, su testi di Warren Ellis e con le chine di Karl Story. Successivamente, nello stesso anno, lo stesso \"team\" creativo \u00e8 riunito per un'altra miniserie (questa volta di 3 numeri) \"Pryde and Wisdom\", con protagonisti Kitty Pryde e Pete Wisdom.\nNel 1998 divenne il matitista regolare di \"Generation X\", serie su cui rimase fino al 2000 (numeri dal 38 al 60).\nNel 2000 Dodson lascia la Marvel per la DC Comics dove ha realizzato le matite di \"Harley Quinn\", serie regolare scritta da Karl Kesel. Lasci\u00f2 il titolo un anno dopo.\nTornato alla Marvel nel 2002, Dodson incominci\u00f2 a disegnare \"Spider-Man/Black Cat: The Evil that Men Do\", una serie limitata per la quale lo scrittore Kevin Smith ha impiegato ben tre anni per completare la sceneggiatura.\nNel 2003 Dodson e Mark Millar producono la controversa miniserie \"Trouble\" che \u00e8 stata pubblicata sotto l'etichetta Marvel \"Epic Comics\". La serie era in apparenza rivolta a un pubblico di ragazze adolescenti, ma aveva in copertina foto suggestive di apparenti minorenni in bikini e sembrava rivelasse dettagli sulle reali ascendenze di Peter Parker.\nNel 2004 Dodson e Millar si uniscono nuovamente per lanciare una nuova serie regolare dell'Uomo Ragno, \"Marvel Knights Spider-Man\". Dodson ha abbandonato il titolo con il numero 12.\nNel 2006 ha preso parte al rilancio di Wonder Woman per la DC, su sceneggiature di Allan Heinberg.\nNel 2008 \u00e8 stato assegnato dalla Marvel a \"Uncanny X-Men\"."}
{"id": "212126", "revid": "110157", "url": "https://it.wikipedia.org/wiki?curid=212126", "title": "Winikon", "text": "Winikon (toponimo tedesco) \u00e8 una frazione di 744 abitanti del comune svizzero di Triengen, nel distretto di Sursee (Canton Lucerna).\nStoria.\nFino al 31 dicembre 2008 \u00e8 stato un comune autonomo che si estendeva per 7,57\u00a0km\u00b2; il 1\u00ba gennaio 2009 \u00e8 stato aggregato al comune di Triengen."}
{"id": "212128", "revid": "1048993", "url": "https://it.wikipedia.org/wiki?curid=212128", "title": "Bicicletta reclinata", "text": "Il velocipede reclinato - comunemente chiamato \"bicicletta reclinata\" o anche \"recumbent\" - \u00e8 un tipo di bicicletta che pone il ciclista in una posizione supina. La schiena \u00e8 supportata da un sedile inclinato generalmente tra i 20 e i 50\u00b0, le gambe sono distese in avanti sui pedali, che sono all'incirca alla stessa altezza del sedile. Il manubrio pu\u00f2 essere al di sopra come al di sotto del sedile. Le ruote sono generalmente pi\u00f9 piccole e pi\u00f9 distanziate rispetto ad una bicicletta convenzionale. Le reclinate detengono i record di velocit\u00e0 per i veicoli a propulsione umana.\nDescrizione generale.\nLe biciclette reclinate vengono generalmente classificate a seconda del passo tra le ruote:\nLa ruota posteriore \u00e8 generalmente dietro alla schiena del ciclista. Le misure pi\u00f9 comuni sono ISO 559 (26\"), ISO 406 (20\") e pi\u00f9 raramente ISO 622 (28\", 700c) in alcuni modelli da corsa. La ruota anteriore \u00e8 uguale o pi\u00f9 piccola di quella posteriore. \nLa trazione \u00e8 generalmente posteriore e comporta l'utilizzo di una catena molto lunga, circa il triplo rispetto a quella di una bicicletta convenzionale. La catena inoltre raramente pu\u00f2 andare direttamente dalla corona al pignone, e deve essere deviata da tubi o altri ingranaggi per evitare l'interferenza con la ruota anteriore durante le curve strette. Nelle versioni da gara queste deviazioni devono essere ridotte al minimo per mantenere la massima efficienza, quindi spesso la catena passa a fianco della ruota anteriore, riducendo effettivamente il raggio di sterzata della bicicletta. Molti modelli detentori di record utilizzano una pi\u00f9 efficiente trazione anteriore, che per\u00f2 comporta ulteriori limitazioni alla sterzata. Esistono tuttavia modelli da strada con trazione anteriore, dove la catena \u00e8 simile a quella di una bicicletta tradizionale, cio\u00e8 corta e senza rinvii. I pedali sterzano insieme alla ruota. Questi modelli hanno una efficienza paragonabile a una bicicletta tradizionale, almeno fino a certe pendenze.\nIn questi modelli a trazione anteriore diretta, la spinta del piede genera una sterzata che va controllata dalle braccia. Per non dover controllare questo effetto sterzante, in alcuni modelli viene inserita una puleggia di rinvio, posizionata vicino al cannotto di sterzo. Ci\u00f2 introduce una certa torsione della catena nelle curve strette. Nelle reclinate a trazione posteriore SWB (reclinate corte) l'utilizzo di una ruota anteriore pi\u00f9 piccola di quella posteriore deriva dalla necessit\u00e0 di evitare interferenze tra i pedali e la ruota anteriore, mantenendo al contempo una posizione confortevole e aerodinamica. Nelle LWB (reclinate lunghe) di scuola USA la ruota anteriore \u00e8 spostata in avanti e pu\u00f2 essere di grande diametro senza toccare i talloni del ciclista. I pareri sui migliori diametri delle ruote sono ancora discordi essendoci pro e contro in ogni soluzione. Un altro tipo di bicicletta reclinata \u00e8 la rowingbike dove il guidatore rema usando braccia e gambe come un canottiere. Essa non va confusa con la handbike.\nSono disponibili vari tipi di carenature da applicare anteriormente, posteriormente e su tutto il mezzo. Le carenature anteriori generalmente servono come protezione dal vento e dalla pioggia e riducono di poco l'attrito dell'aria. Le carenature posteriori hanno maggiore effetto aerodinamico e possono essere utilizzate come borse per il trasporto. Le carenature totali offrono il minimo coefficiente di resistenza aerodinamica, ma possono essere usate solo in condizioni controllate e in assenza di vento laterale: vengono quindi utilizzate quasi esclusivamente nei velodromi e nei tentativi di superare i record di velocit\u00e0.\nVantaggi e svantaggi.\nLe biciclette reclinate sono molto pi\u00f9 confortevoli di quelle convenzionali, soprattutto dei modelli da corsa: la pressione \u00e8 infatti distribuita su un'area molto maggiore, le braccia sono pi\u00f9 rilassate e non devono sostenere il peso del corpo, i polsi sono perci\u00f2 meno sollecitati, il collo non deve essere piegato all'indietro.\nLe vertebre lombari, che hanno una concavit\u00e0 naturale rivolta all'indietro (lordosi lombare) mantengono tale posizione nelle biciclette reclinate, che hanno spesso sedili progettati per dare questo sostegno lombare. Nelle biciclette da corsa questa lordosi \u00e8 invertita e ci\u00f2 pu\u00f2 disturbare i dischi per sollecitazione non uniforme. In compenso il ciclista tradizionale pu\u00f2 sollevarsi sui pedali per ammortizzare con le gambe le discontinuit\u00e0 del fondo stradale, opzione non concessa al ciclista reclinato.\nLa pressione sul perineo \u00e8 minore o assente nelle biciclette reclinate. Tale pressione pu\u00f2 causare prostatiti o riduzione di potenza sessuale nelle biciclette tradizionali per sollecitazione dell'arteria peniena. Da questi rischi sono nate le moderne selle da corsa (selle antiprostatitiche) che hanno la parte centrale progettata pi\u00f9 ergonomicamente. La posizione distesa \u00e8 pi\u00f9 aerodinamica, a causa dell'area frontale minore: a velocit\u00e0 superiori ai 20\u00a0km/h l'attrito dell'aria diventa il principale ostacolo all'avanzamento e, come conseguenza, le reclinate sono le biciclette pi\u00f9 veloci in piano e in discesa.\nA causa della minore diffusione e dell'utilizzo di alcune parti non standard (telaio, manubrio e sedile, innanzitutto), le reclinate sono pi\u00f9 costose di una comparabile bicicletta convenzionale: il prezzo tipico di un modello reperibile in Italia si aggira sui 1200/1500 \u20ac. A causa della catena e del manubrio pi\u00f9 lunghi, del sedile pi\u00f9 grande e del telaio pi\u00f9 grande, sono anche un po' pi\u00f9 pesanti. Diversamente dalle biciclette standard, nella bicicletta reclinata la posizione distesa, utilizzando il sedile come punto di appoggio, permette di esercitare una forza superiore al peso del corpo del ciclista.\n\u00c8 ampiamente discussa l'efficienza in salita, probabilmente dipendente dalla pendenza della stessa e dalla velocit\u00e0 che il ciclista riesce a mantenere: infatti la reclinata tende ad avere minori attriti aerodinamici, maggiori attriti meccanici e un peso pi\u00f9 o meno maggiore; quindi, pi\u00f9 alta \u00e8 la velocit\u00e0, maggiore \u00e8 il vantaggio. Non esistono ad oggi delle misurazioni attendibili al riguardo.\nI modelli pi\u00f9 bassi possono risultare difficili da vedere in particolari condizioni di traffico, per cui alcuni dei loro possessori utilizzano delle bandierine.\nNell'urto frontale con la bicicletta reclinata, probabilmente la testa \u00e8 meno esposta rispetto a una bicicletta tradizionale.\nStoria.\nI primi progetti di biciclette a postura reclinata risalgono alla met\u00e0 del XIX secolo. Un paio furono brevettati attorno al 1900, ma questi primi tentativi non ebbero successo.\nIl predecessore della prima reclinata di successo non fu una bicicletta, ma un'automobile a pedali a quattro ruote, chiamata \"Velocar\" (o \"V\u00e9lo couch\u00e9\"). Fu realizzata nei primi anni trenta dall'inventore francese Charles Mochet, che precedentemente costruiva automobili molto leggere. A causa della brutta situazione economica della Francia subito dopo la Prima guerra mondiale, le \"Velocar\" ebbero successo come alternativa economica alle auto a motore. Questo mezzo era veloce, ma non curvava bene alle alte velocit\u00e0, cos\u00ec Mochet speriment\u00f2 dapprima un progetto a tre ruote, finalizzandolo poi in uno a due, una bicicletta.\nAlla ricerca di un sistema per dimostrare la velocit\u00e0 della sua bicicletta reclinata, Mochet convinse il ciclista Francis Faure, che non era tra gli atleti pi\u00f9 forti del periodo, a provare la sua \"Velocar\" a due ruote in gara. Faure ebbe successo, sconfiggendo molti dei pi\u00f9 forti ciclisti europei dell'epoca sia in pista che su strada, e super\u00f2 molti record mondiali sulle brevi distanze. Un altro ciclista, Paul Morand, vinse la Paris-Limoges nel 1933 su una delle reclinate di Mochet.\nIl 7 luglio 1933 nel velodromo di Parigi, Faure si aggiudic\u00f2 con la \"Velocar\" il record dell'ora con 45,055\u00a0km, superando quello ottenuto da Oscar Egg quasi vent'anni prima. A causa del prestigio di questo record, il risultato suscit\u00f2 grande attenzione: meno di due mesi dopo, il 29 agosto 1933, Maurice Richard super\u00f2 anch'egli il record di Egg con una bici convenzionale, ma con una distanza minore di Faure.\nDurante la riunione dell'Union Cycliste Internationale (UCI) del febbraio 1934, i produttori di biciclette convenzionali fecero grandi pressioni affinch\u00e9 il record di Faure fosse invalidato. Come conseguenza, il primo aprile 1934, l'UCI pubblic\u00f2 una nuova definizione di bicicletta da corsa, specificando quanto il movimento centrale potesse essere alto da terra, quanto potesse stare di fronte al sellino e quanto vicino potesse essere alla ruota anteriore: questa nuova definizione escludeva le biciclette reclinate dagli eventi dell'UCI e garant\u00ec che esse non potessero competere con quelle convenzionali, ed \u00e8 tuttora valida.\n\u00c8 indubbio che questa decisione ebbe un tremendo impatto sullo sviluppo e la diffusione delle biciclette reclinate, che solo da un paio di decenni stanno ricominciando a riprendere piede, soprattutto in nazioni quali Paesi Bassi, Germania e Stati Uniti, dove risiedono la maggior parte dei produttori.\nNel 1938 Faure e il figlio di Charles Mochet, Georges, aggiunsero delle carenature, nella speranza di migliorare ulteriormente il record dell'ora per la categoria delle biciclette con componenti aerodinamiche. Il 5 marzo Faure raggiunse i 50,537\u00a0km e divenne il primo ciclista a viaggiare a pi\u00f9 di 50\u00a0km in un'ora senza l'aiuto di un veicolo per \"tagliare l'aria\".\nNel 1983 una reclinata di tipo LWB compare in alcune scene del film Brainstorm generazione elettronica con Christopher Walken riaccendendo un certo interesse per questo tipo di mezzo.\nPrestazioni.\nI record di velocit\u00e0 ufficiali per le bici reclinate vengono regolati dall'International Human Powered Vehicle Association (Associazione internazionale veicoli a propulsione umana, IHPVA) per gli USA e dalla World Human Powered Vehicle Association (Associazione mondiale veicoli a propulsione umana, WHPVA) per il resto del mondo. Tra questi, il record di velocit\u00e0 dei 200 m lanciati \u00e8 di 133,78\u00a0km/h (Sebastiaan Bower, 2013), su una reclinata carenata ed altamente aerodinamica. Il record ufficiale pi\u00f9 simile per una bicicletta convenzionale \u00e8 di 72,98\u00a0km/h (Curt Harnett, 1995).\nIl record dell'ora \u00e8 di 92,432\u00a0km (Francesco Russo su Metastretto, 2016). Il record con una bicicletta convenzionale sancito dall'UCI \u00e8 di 55,089 km (Victor Campenaerts, 2019: il precedente record di 56,375\u00a0km/h di Chris Boardman, 1996, \u00e8 stato declassato alla categoria \"migliore prestazione umana\")."}
{"id": "212129", "revid": "400107", "url": "https://it.wikipedia.org/wiki?curid=212129", "title": "Roberto Rosone", "text": "\u00c8 stato il direttore generale e vicepresidente del Banco Ambrosiano ai tempi dello scandalo e del caso Calvi.\nBiografia.\nFiglio di un tranviere, partigiano nelle Brigate Garibaldine, entr\u00f2 al Banco Ambrosiano nel 1946 da semplice impiegato. In breve tempo fece carriera fino ad ottenere la carica di Vice presidente dell'Ambrosiano a fianco del presidente Roberto Calvi. Nel 1981, in seguito all'arresto di Calvi per reati valutari legati al fallimento del Banco Ambrosiano, Rosone assunse la guida della banca e cominci\u00f2 a tenere ordine nei suoi conti.\nIl 27 aprile 1982 scampa ad un attentato nel centro di Milano: in via Ercole Oldofredi, nei pressi della Stazione Centrale, viene avvicinato da un uomo con il viso coperto che tenta di sparagli, ma la pistola si inceppa e Rosone si allontana precipitosamente: il killer riesce a sparare, ferendolo alle gambe; nel frattempo, la guardia giurata in attesa di Rosone, interviene e spara al killer mortalmente. Si scopre che si tratta di Danilo Abbruciati, uno dei boss della Banda della Magliana.\nIl tentato omicidio avvenne dopo che Rosone aveva vietato ulteriori crediti senza garanzia concessi dal Banco Ambrosiano ad alcune societ\u00e0 legate a Flavio Carboni, il faccendiere sardo legato alla banda della Magliana e al \"boss\" mafioso Pippo Cal\u00f2. Lo stesso Roberto Calvi si era infatti messo in affari con Carboni per tentare di salvare i conti del Banco e salvarsi dal processo in corso a suo carico. Come mandanti dell'agguato verranno prima condannati e poi assolti nel 1999 Carboni e Ernesto Diotallevi, affiliato della\nBanda della Magliana, mentre Bruno Nieddu, complice di Abbruciati, verr\u00e0 condannato a 10 anni e 6 mesi per tentato omicidio.\nRoberto Rosone \u00e8 morto all'et\u00e0 di 82 anni all'ospedale San Carlo di Paderno Dugnano."}
{"id": "212130", "revid": "111373", "url": "https://it.wikipedia.org/wiki?curid=212130", "title": "Dagmersellen", "text": "Dagmersellen (toponimo tedesco) \u00e8 un comune svizzero di 5.287 abitanti del Canton Lucerna, nel distretto di Willisau. Il 1\u00ba gennaio 2006 ha inglobato i comuni soppressi di Buchs e Uffikon.\nInfrastrutture e trasporti.\nDagmersellen \u00e8 servita dall'omonima stazione sulla ferrovia Olten-Lucerna."}
{"id": "212132", "revid": "110157", "url": "https://it.wikipedia.org/wiki?curid=212132", "title": "Reiden", "text": "Reiden (toponimo tedesco) \u00e8 un comune svizzero di 7.008 abitanti del Canton Lucerna, nel distretto di Willisau. Il 1\u00ba gennaio 2006 ha inglobato i comuni soppressi di Langnau bei Reiden e Richenthal.\nInfrastrutture e trasporti.\nReiden \u00e8 servita dall'omonima stazione sulla ferrovia Olten-Lucerna."}
{"id": "212137", "revid": "110157", "url": "https://it.wikipedia.org/wiki?curid=212137", "title": "Reitnau", "text": "Reitnau (toponimo tedesco) \u00e8 un comune svizzero di 1\u00a0267 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212140", "revid": "767487", "url": "https://it.wikipedia.org/wiki?curid=212140", "title": "Uffikon", "text": "Uffikon (toponimo tedesco) \u00e8 una frazione di 680 abitanti del comune svizzero di Dagmersellen, nel distretto di Willisau (Canton Lucerna).\nStoria.\nFino al 31 dicembre 2005 \u00e8 stato un comune autonomo che si estendeva per 5,23\u00a0km\u00b2; il 1\u00ba gennaio 2006 \u00e8 stato aggregato al comune di Dagmersellen assieme all'altro comune soppresso di Buchs."}
{"id": "212142", "revid": "30431610", "url": "https://it.wikipedia.org/wiki?curid=212142", "title": "18-XX", "text": "18-XX \u00e8 la sigla della sezione primaria dello schema di classificazione\nMSC dedicata alla teoria delle categorie.\nQuesta pagina presenta la struttura ad albero delle sue sottosezioni secondarie e terziarie."}
{"id": "212143", "revid": "125352154", "url": "https://it.wikipedia.org/wiki?curid=212143", "title": "Abd el-Kader", "text": "Biografia.\nSuo padre era uno sceicco dell'ordine sufi della Qadiriyya, e \u02bfAbd al-Q\u0101der ricevette di conseguenza un'accurata educazione religiosa musulmana.\nViaggi\u00f2 a Mecca, Damasco e Baghdad e fu impressionato dalle riforme attraverso le quali il \"w\u0101l\u012b\" Mehmet Ali emancipava l'Egitto dall'Impero Ottomano. Torn\u00f2 in Algeria qualche mese prima dell'invasione francese del 1830.\nIn meno di due anni divenne un comandante (\"amir\", emiro) e guid\u00f2 una ribellione di varie trib\u00f9, riportando molte vittorie tattiche.\nIl 20 maggio 1837 firm\u00f2 con il generale Bugeaud, comandante del corpo di spedizione francese (e poi governatore generale dell'Algeria dal dicembre 1840 al luglio 1847), il trattato di Tafna. Con questa convenzione (che fu in seguito all'origine di diversi malintesi) la Francia riconosceva la sua autorit\u00e0 sul sultanato dell'Algeria occidentale (tranne Orano, Arzew, Mostaganem e Mazagran), sul sultanato del Titteri e sulla provincia di Algeri, tranne le citt\u00e0 di Algeri e di Blida, la pianura di Mitidja e il Sahel algerino.\nIn questi territori, che costituivano i due terzi dell'Algeria, \u02bfAbd al-Q\u0101der cerc\u00f2 di organizzare uno stato teocratico, con il Corano come legge suprema.\nQuando volle annettere Costantina, nominandovi un suo rappresentante (il termine arabo \"khal\u012bfa\" non ha nulla a che vedere con la suprema magistratura dell'Islam classico), la Francia organizz\u00f2 una spedizione, detta delle \"Porte di ferro\", che \u02bfAbd al-Q\u0101der consider\u00f2 una violazione del trattato di Tafna.\nDa quel momento, la guerra riprese con violenza, divenendo un'efficace guerriglia in tutto l'ovest dell'Algeria che dur\u00f2 fino al 1842.\n\u02bfAbd el-K\u00e0der non riusc\u00ec tuttavia ad unire Berberi e Arabi.\nLa guerra ebbe una svolta con la nomina del maresciallo Bugeaud a governatore generale d'Algeria nel 1842. Questi cambi\u00f2 completamente la tattica dell'esercito francese, sostenuto da numerose truppe algerine, sia regolari (\"zuavi\" o, dal termine persiano passato al turco, \"spahi\") che irregolari (i \"goum[s]\", mercenari marocchini). La nuova tattica fu praticamente un'antiguerriglia, fondata su azioni di disturbo miranti a tagliare i rapporti degli insorti con la loro base.\nL'emiro fu respinto verso gli altopiani aridi con la sua capitale nomade di circa persone (la \"smala\"). Con la presa della \u00ab\"smala\"\u00bb da parte del duca d'Aumale (quarto figlio di Luigi Filippo), \u02bfAbd al-Q\u0101der sub\u00ec un grave rovescio il 16 maggio 1843, nella regione di Boghar.\nRiunito ci\u00f2 che restava dei suoi combattenti, cerc\u00f2 di mettersi sotto la protezione del sultano del Marocco. Questi, che aveva delle mire sull'Ovest algerino, intervenne, ma fu anch'egli sconfitto presso Oujda il 14 agosto 1844.\nCon il successivo trattato di Tangeri, \u02bfAbd al-Q\u0101der fu dichiarato fuorilegge sia in Algeria che in Marocco, e fu definita la frontiera tra i due paesi. \u02bfAbd al-Q\u0101der tent\u00f2 di rilanciare la rivolta nel 1847, ma non riuscendo a radunare le trib\u00f9 berbere della Cabilia, dovette rifugiarsi in Marocco.\nAttaccato dalle truppe marocchine, accett\u00f2 di arrendersi il 21 dicembre 1847, in cambio dell'impegno del duca di Aumale di essere trasferito nell'oriente musulmano (Mashriq).\nInizialmente l'impegno non fu per\u00f2 onorato, e \u02bfAbd al-Q\u0101der fu esiliato in Francia, prima a Tolone, poi a Pau e infine nel castello di Amboise.\nNapoleone III and\u00f2 a trovarlo e, curiosamente, l'Imperatore e il combattente detenuto simpatizzarono. Le visite quindi si ripeterono regolarmente e i punti di vista si confrontarono. Alla fine, i due avevano raggiunto un'ottima intesa.\nDopo aver giurato di rinunciare a turbare l'ordine coloniale, nel novembre 1852, \u201bAbd al-Q\u0101der fu rilasciato, diretto a Damasco, dove insegn\u00f2 teologia nella moschea degli Omayyadi. Nel luglio 1860 una fiammata di scontri settari si propag\u00f2 dal Libano a Damasco. I Drusi attaccarono i quartieri cristiani facendo pi\u00f9 di morti. L'emiro \u02bfAbd al-Q\u0101der intervenne per fermare il massacro e protesse la comunit\u00e0 di cristiani damasceni e gli europei che vivevano in citt\u00e0, grazie alla propria influenza sui dignitari di Damasco.\nAveva ormai pi\u00f9 di cinquant'anni. Ricevette per questo la \"Legion d'onore\" e una buona pensione. Pass\u00f2 il resto della sua vita a scrivere, soprattutto di filosofia.\nIl 18 giugno 1864 fu iniziato in Massoneria nella Loggia \"Le Piramidi\", all'Oriente del Cairo, riunita per l'occasione ad Alessandria d'Egitto.\nPer la Francia coloniale dell'epoca, fu il modello del nativo illuminato che aveva compreso la vocazione civilizzatrice della colonizzazione e collaborava con la Francia dopo averla combattuta con onore.\nPer gli Algerini, \u02bfAbd al-Q\u0101der \u00e8 il padre della nazione algerina, l'eroe che si \u00e8 arreso solo per preservare gli Algerini da una guerra ineguale e perduta in partenza."}
{"id": "212144", "revid": "765341", "url": "https://it.wikipedia.org/wiki?curid=212144", "title": "19-XX", "text": "In matematica 19-XX \u00e8 la sigla della sezione primaria dello schema di classificazione\nMSC dedicata alla K-teoria.\nQuesta pagina presenta la struttura ad albero delle sue sottosezioni secondarie e terziarie."}
{"id": "212145", "revid": "125252370", "url": "https://it.wikipedia.org/wiki?curid=212145", "title": "Banca Nazionale del Lavoro", "text": "Banca Nazionale del Lavoro (BNL) \u00e8 uno dei maggiori gruppi bancari italiani con circa 2,5 milioni di clienti privati, 130.000 tra piccole imprese e professionisti ed oltre 33.000 tra imprese ed enti.\nFondata nel 1913, la banca \u00e8 passata sotto il controllo del gruppo francese BNP Paribas nel 2006. Oggi, a seguito del processo di integrazione che si \u00e8 concluso nel 2008 BNL con il suo gruppo presidia l'attivit\u00e0 di banca commerciale in Italia. Fanno parte del Gruppo BNL: Artigiancassa (gestione fondi pubblici per gli artigiani), Ifitalia (factoring), BNL Finance (cessione del quinto e delegazione di pagamenti), Axepta ex BNL POSitivity (gestione dei pagamenti).\nStoria.\nL\"Istituto Nazionale di Credito per la Cooperazione\"..\nNel 1913 con regio decreto e su interessamento di Luigi Luzzatti nacque l\"Istituto Nazionale di Credito per la Cooperazione\". L'obiettivo era quello di concedere alle organizzazioni dei lavoratori agevolazioni creditizie analoghe a quelle offerte dalle banche ordinarie agli altri tipi di imprese. Fu la prima banca a formulare forme di credito speciale per l'agricoltura, per il cinema e per la pesca in un contesto in cui l'Italia si avviava, pur se timidamente, a trasformare la sua realt\u00e0 rurale in industriale.\nL'Istituto era guidato dalla \"Banca d'Italia\" di Bonaldo Stringher e partecipato da enti pubblici, casse di risparmio, dal \"Monte dei Paschi di Siena\", dalla \"Cassa di Previdenza\", e dall\"Istituto di Credito per le Cooperative\" di Milano.\nIn particolare l\"Istituto Nazionale di Credito per la Cooperazione\" finanziava le organizzazioni a carattere cooperativo, \"in primis\" le cooperative agricole, di produzione e di consumo. Sostenuto lo sforzo bellico della Prima guerra mondiale, attraverso il finanziamento delle cooperative impegnate nella produzione industriale e l'acquisto di derrate alimentari, la banca vive anch'essa il momento di turbolenza politica che porta, con la marcia su Roma, all'avvento del regime fascista.\nNel 1925 l'Istituto era sull'orlo della bancarotta. Grazie all'appoggio del ras di Cremona Roberto Farinacci, sal\u00ec alla carica di direttore dell'istituto Arturo Osio, che veniva dal sindacalismo cattolico. Osio attraverso un'amministrazione quasi ventennale (1925-1942) riusc\u00ec ad affermare l'istituto come una delle maggiori realt\u00e0 nel panorama bancario italiano.\nOsio leg\u00f2 l'Istituto ai sindacati fascisti e in questa cornice, fra l'altro, l'Istituto partecip\u00f2 in misura rilevante alla sottoscrizione del Prestito del Littorio del 1926.\nLa \"Banca Nazionale del Lavoro\".\nL'istituto assunse nel 1927 la denominazione di Banca Nazionale del Lavoro e della Cooperazione. Nel 1928 nacque la sezione autonoma del Credito Agrario e nel 1929 la Banca delle Cooperative venne trasformata in Banca Nazionale del Lavoro, assumendo definitivamente le connotazioni di un istituto di credito di diritto pubblico. All'atto costitutivo della \"nuova\" banca del 1929 parteciparono il Tesoro dello Stato, la Banca d'Italia e le Casse nazionali per le assicurazioni sociali. L'istituto si configurava quindi come una sorta di Banca di Stato, caratteristica che manterr\u00e0 anche nel dopoguerra.\nSotto la guida di Arturo Osio la BNL diede un contributo determinante all'affermazione ed alla crescita del cinema italiano, specialmente dopo il blocco all'importazione di pellicole statunitensi, arrivando a finanziare quasi 150 film all'anno, tramite la Sezione per il Credito Cinematografico nata nel 1935, con importi che coprivano il 60% del costo della pellicola. BNL fu inoltre il maggiore sovvenzionatore del complesso E42, l'attuale zona del Palazzo della Civilt\u00e0 Italiana e del Palazzo dei Ricevimenti e dei Congressi, che avrebbe dovuto ospitare l'esposizione universale del 1942, poi mai tenutasi. Un altro settore finanziato dalla BNL fu quello dell'estrazione del marmo di Carrara.\nSotto la direzione di Osio la BNL divenne la prima banca italiana per depositi.\nDurante la crisi degli Anni Trenta la BNL incorpor\u00f2 undici banche cattoliche in difficolt\u00e0, nonch\u00e9 la \"Banca Agricola Italiana\", che era stata di Riccardo Gualino.\nLa Seconda Guerra Mondiale e il secondo dopoguerra.\nArturo Osio, mai considerato troppo intimo al regime, fu sostituito nel 1942 per volont\u00e0 di Mussolini da Alberto d'Agostino che, dopo una breve gestione, sar\u00e0 sostituito a sua volta nel novembre del 1945 da Giuseppe Imbriani Longo, ingegnere formatosi prima dentro l'Italstrade e poi l'IRI, che regger\u00e0 il timone dell'istituto fino al 1967.\nImbriani Longo rafforz\u00f2 il ruolo della BNL nella raccolta del risparmio e intraprese una serie iniziative di grande importanza per l'economia nazionale quali ad esempio: il finanziamento concesso alla FIAT guidata da Vittorio Valletta per l'ammodernamento degli impianti produttivi, aiuti a sostegno del Meridione tramite la Cassa del Mezzogiorno e, in particolar modo, sostegno finanziario al progetto di Enrico Mattei, coronato poi dal successo nonostante l'ostilit\u00e0 e incredulit\u00e0 iniziale di molti, di fondare l'ENI sfidando le cosiddette Sette Sorelle.\nDurante la sua gestione di Imbriani Longo, rimanendo sempre istituto dal carattere pubblico, la BNL realizz\u00f2 alleanze con imprese private, e apr\u00ec di sedi in vari Paesi del mondo. Come conseguenza di questa politica la \"Banca Nazionale del Lavoro\" divenne la prima banca in Italia in tutte le \"classifiche\" e si posizion\u00f2 al nono posto tra le banche pi\u00f9 importanti del mondo.\nNel 1963 Imbriani Longo fu il promotore del cartello delle banche che, per non farsi pi\u00f9 concorrenza sui tassi d'interesse, concertavano i tassi attivi e passivi.\nNel 1966 la carica di direttore generale pass\u00f2 ad Alberto Ferrari che si trov\u00f2 a fronteggiare una situazione difficile a causa della crisi economica in atto e della spirale inflazionistica: gran parte della imprese private aveva cessato di produrre utili come anche gli enti pubblici e le famiglie erano rimaste gli unici risparmiatori netti. Oltre a questo complesso panorama, che comportava un importante impegno finanziario per la banca, si aggiunsero a complicare la situazione anche il fallimento del finanziere milanese Felice Riva, poi fuggito in Libano, e lo scandalo Lockheed.\nLa nuova dirigenza e la ristrutturazione.\nNel 1978 sale alla carica di presidente Nerio Nesi, gi\u00e0 dirigente dell'Olivetti e vicepresidente della Cassa di risparmio di Torino, appartenente all'area socialista. Nel 1981 poi, il ministro del Tesoro, principale azionista della banca, Beniamino Andreatta, nomina direttore generale dell'istituto Francesco Bignardi, proveniente dal Banco di Sicilia. Sotto la guida di Nesi e Bignardi, la banca intraprende una profonda riorganizzazione che porter\u00e0 ad una serie di aumenti di capitale e all'istituzione nel 1984 della BNL Holding Italia incaricata di gestire circa una settantina di partecipazioni dell'istituto nel settore parabancario.\nInoltre nel 1981 l'istituto patrocina la creazione di una societ\u00e0 denominata Nomisma con il compito di produrre studi e ricerche sull'economia reale. La direzione della societ\u00e0 \u00e8 affidata a Romano Prodi che copriva allora la carica di consulente economico presso la banca. Chiamato alla presidenza dell'IRI nel 1982, Romano Prodi continuer\u00e0 a ricoprire la carica di presidente del comitato scientifico della societ\u00e0. Nel 1983 tuttavia sia la BNL sia Romano Prodi rimarranno coinvolti nel caso Nomisma su cui si focalizzer\u00e0 l'attenzione della stampa. Emerger\u00e0 infatti come il Ministero degli Esteri avesse siglato con la societ\u00e0 Nomisma una corposa analisi sui paesi sottosviluppati verso cui erano diretti gli aiuti economici italiani, con ingenti costi per la Farnesina ed una dubbia utilit\u00e0. La Procura di Roma apr\u00ec un'inchiesta per mettere luce sulla vicenda, ma Bignardi sar\u00e0 poi pienamente assolto.\nLo scandalo di Atlanta.\nAlla fine degli anni ottanta ci fu il famoso scandalo della BNL di Atlanta.\nLa filiale di Atlanta della BNL prest\u00f2 all'Iraq pi\u00f9 di 2 miliardi di dollari senza autorizzazioni della sede centrale e violando le leggi statunitensi; il responsabile fu Christopher Drogoul, il direttore della filiale.\nLo scandalo Federconsorzi.\nNel 1991 un altro grosso \"incaglio\" finanziario scosse la B.N.L. che era entrata, anche tramite la propria sezione specializzata per l'agricoltura, nel finanziamento a Federconsorzi e ai consorzi agrari. Era stata costituita, insieme a Banco di Roma ed altri istituti di credito una societ\u00e0 specializzata nel factoring al mondo agricolo, chiamata Agrifactoring. Quando Federconsorzi divenne insolvente, Agrifactoring era esposta per 910 miliardi di lire. La direzione di B.N.L. asser\u00ec allora che la responsabilit\u00e0 della banca nella vicenda non eccedeva il valore sottoscritto nel capitale sociale: in Italia le societ\u00e0 per azioni godono, infatti, della limitazione di responsabilit\u00e0 al capitale sottoscritto. La comunit\u00e0 bancaria internazionale, pesantemente esposta nei fidi ad Agrifactoring sostenne, invece, che nel mondo bancario una banca non pu\u00f2 mancare di onorare le obbligazioni delle proprie consociate finanziarie e invoc\u00f2 la clausola di cross default nei confronti di tutte le operazioni finanziarie in essere con l'intero gruppo B.N.L. La banca del Lavoro pertanto da un giorno all'altro si vide richiedere la restituzione di 5.000 miliardi di lire. Tocc\u00f2 al Ministero del Tesoro, con una paziente opera di ricucitura, evitare lo strappo con il mondo bancario estero: la soluzione trovata passava attraverso la postergazione di B.N.L e di Banca di Roma nella procedura concorsuale Agrifactoring, prospettando cos\u00ec la possibilit\u00e0 per le banche estere di un recupero integrale delle proprie ragioni creditorie.\nLa privatizzazione degli anni Novanta.\nNel 1992 B.N.L. fu trasformata in societ\u00e0 per azioni e avviata a un processo di privatizzazione, fino a arrivare alla Borsa di Milano nel 1998, chiudendo di fatto l'epoca dello \"Stato banchiere\".\nLe operazioni degli anni Duemila.\nNel 2005, anno del caso Bancopoli, la banca spagnola Banco de Bilbao, gi\u00e0 azionista della banca, lancia un'OPA per averne il pieno controllo; l'OPA fallisce e si scatena una polemica sul governatore della Banca d'Italia Antonio Fazio accusato di aver ostacolato l'acquisizione, e su vari esponenti del mondo assicurativo e politico.\nNel 2006 fallisce anche l'OPA lanciata su BNL da Unipol. La Banca d'Italia nega il via libera all'OPA di Unipol per \u201cmancato rispetto dei requisiti di adeguatezza patrimoniale tali da assicurare una sana e prudente gestione\u201d.\nIl 3 febbraio 2006, Unipol decide di vendere il suo pacchetto d'azioni in BNL al gruppo francese BNP Paribas che acquista il 48% di BNL da Unipol e i suoi associati e successivamente lancia un'OPA sul totale del capitale azionario. Anche il Banco de Bilbao conferisce le azioni in suo possesso.\nPer BNP Paribas BNL rappresentava l'occasione di ampliare la propria base di clientela, acquisendo un secondo grande mercato retail dopo quello francese. L'offerta di acquisto viene salutata con favore dal presidente di BNL Luigi Abete e convalidata dagli organismi regolatori: l'acquisizione viene portata a termine.\nJean-Laurent Bonnaf\u00e9 \u00e8 il nuovo amministratore delegato di BNL e Mario Girotti \u00e8 direttore generale. Nel maggio 2006 prende il via il progetto di integrazione che ridisegna l'organizzazione della banca; la rete territoriale viene strutturata in 5 direzioni territoriali. Il progetto di integrazione si concluder\u00e0 in 18 mesi, 6 mesi in anticipo rispetto ai tempi previsti. Nel nuovo marchio di BNL, le stelle d'Europa si trasformano in rondine mentre nel marchio il rosso si aggiunge al verde e al bianco di BNP Paribas.\nTra il 2008 e il 2009 oltre 700 agenzie vengono ristrutturate e nuovi sportelli aperti. Nel 2008 BNP Paribas acquisisce Fortis, la prima banca belga e nel 2010 Findomestic, banca italiana specializzata nel credito al consumo. L'anno seguente la BNL entra nel capitale sociale di PerMicro, principale operatore nazionale del microcredito.\nI primi 100 anni della banca.\nNel 2013 BNL festeggia 100 anni, con un logo celebrativo dedicato che accompagner\u00e0 la comunicazione interna ed esterna della Banca per tutto l'anno. \u00c8 stato inoltre lanciato durante Sanremo 2013 lo spot del Centenario, diretto da Emanuele Crialese, che avente come tema l'\u201cItalia che parla attraverso il lavoro\u201d.\nNell'aprile 2021 passaggio di testimone al vertice Bnl. Elena Goitini \u00e8 nominata amministratrice delegata della banca (\u00e8 la prima volta per una donna in una grande banca italiana) e responsabile per l'Italia di Bnp-Paribas. Andrea Munari, dal novembre 2015 amministratore delegato e direttore generale della banca, diventa presidente mentre dopo 23 anni Luigi Abete lascia la presidenza.\nLa squadra di calcio a 5.\nNel 1987 fu fondata dalla banca una squadra di calcio a 5 (numero di matricola FIGC 77.855) che ha segnato la storia della disciplina per tutti gli anni 1990 stabilendo, tra il 1992 e il 1999, il record di disputare otto finali scudetto consecutive, ottenendo quattro successi.\nNel 1996 la squadra guidata da Piero Gialli (allenatore per tutto il decennio) conquista la competizione internazionale European Champions Tournament, seconda squadra italiana ad aver vinto la competizione dopo il successo della RCB Roma nel 1990. Nel 2004 la squadra, oramai divenuta autonoma dalla banca di cui era emanazione, realizza una fusione con la Roma RCB dando vita alla Roma Calcio a 5, cessando cos\u00ec di esistere."}
{"id": "212146", "revid": "6923", "url": "https://it.wikipedia.org/wiki?curid=212146", "title": "Barra dei menu", "text": "In informatica la barra del menu (o dei men\u00f9) \u00e8 un componente comune delle interfacce grafiche a finestra. \u00c8 costituita da uno o pi\u00f9 elementi i quali, una volta attivati, visualizzano un menu a tendina mostrando le operazioni eseguibili dall'utente.\nBarra dei menu nei sistemi operativi.\nNel sistema operativo Mac OS consiste in una barra orizzontale ancorata nella parte superiore dello schermo, che contiene tutte le voci del menu dell'applicazione (per esempio File, Modifica, Visualizza, Finestre, Aiuto) nella parte sinistra e dei menu extra nella parte destra. La barra del menu \u00e8 unica e cambia a seconda dell'applicazione che \u00e8 attualmente attiva e selezionata.\nLa barra del menu in Microsoft Windows \u00e8 invece legata ad ogni singola finestra, per cui possono esserne presenti pi\u00f9 d'una sullo schermo allo stesso tempo. Si pu\u00f2 accedere alle singole voci all'interno dei menu utilizzando il tasto &lt;alt&gt; in combinazione con la prima lettera che compone il nome della voce (in Windows questa funzione si chiama \"Accelerator\").\nIn entrambi i sistemi operativi, ulteriori combinazioni di tasti permettono di attivare direttamente le funzionalit\u00e0 pi\u00f9 comuni delle applicazioni (per esempio &lt;Control&gt;+C sotto Windows e &lt;Command&gt;+C sotto Mac permettono di copiare la selezione di testo attuale).\nPer quanto riguarda Linux e Unix bisogna distinguere a seconda dell'ambiente desktop utilizzato: KDE permette agli utenti di scegliere tra barre dei menu in \"stile Macintosh\" o in \"stile Windows\"; mentre in GNOME la barra dei menu posizionata nella parte superiore dello schermo contiene solo applicazioni, menu di sistema e informazioni sullo stato.\nBarra dei menu nelle applicazioni.\nLa quasi totalit\u00e0 delle applicazioni in ambiente grafico prevede la presenza di barra dei menu, dove le voci sono solitamente raggruppate per funzioni simili. Esempi lampanti sono i programmi di videoscrittura e i browser web. Una possibile evoluzione delle barre dei menu \u00e8 la cosiddetta Ribbon introdotta da Microsoft in Microsoft Office 2007."}
{"id": "212147", "revid": "228587", "url": "https://it.wikipedia.org/wiki?curid=212147", "title": "Bnl", "text": ""}
{"id": "212149", "revid": "2730", "url": "https://it.wikipedia.org/wiki?curid=212149", "title": "Mino Pecorelli", "text": "Biografia.\nLe origini e la formazione.\nNacque a Sessano del Molise e nel 1944, appena sedicenne in piena seconda guerra mondiale, si arruol\u00f2 nel II Corpo polacco in quel periodo attivo nella sua zona, per rintracciare la madre, separata dai figli dallo sbarco di Anzio. Combatt\u00e9 in prima linea nella battaglia di Montecassino, e poi a Pesaro, Urbino ed Ancona. \nVenne decorato, direttamente dal generale W\u0142adys\u0142aw Anders, con l'onorificenza polacca della Croce al merito con le spade di bronzo.\nDopo la fine del conflitto si diplom\u00f2 a Roma; successivamente si trasfer\u00ec a Palermo, dove si laure\u00f2 in giurisprudenza all'Universit\u00e0 di Palermo. Tra la fine degli anni cinquanta e i primi anni sessanta lavor\u00f2 nella capitale come avvocato. Divenne esperto nel diritto fallimentare e fu nominato capo ufficio stampa del ministro Fiorentino Sullo (DC), iniziando cos\u00ec ad entrare nell'ambiente del giornalismo.\nLa carriera giornalistica e le inchieste.\nNella primavera del 1967, all'et\u00e0 di 39 anni, Pecorelli decise di dedicarsi al giornalismo a tempo pieno. Lavor\u00f2 al periodico \"Nuovo Mondo d'Oggi\" (prima mensile poi settimanale di \u201cpolitica, attualit\u00e0 e cronaca\u201d), una rivista caratterizzata dalla ricerca e pubblicazione di \"scoop\" negli ambienti politici. Pecorelli divenne socio dell'editore Leone Cancrini. L'esperienza del settimanale fu, per lui, un trampolino di lancio. Strinse molte amicizie: alcune durarono poco, altre segnarono un passo importante nel suo curriculum. L'ultimo \"scoop\", per\u00f2, non fu mai pubblicato, perch\u00e9 intervenne l'Ufficio affari riservati del Ministero dell'Interno che trov\u00f2 un accordo per far chiudere la rivista il 2 ottobre 1968.\nPecorelli decise cos\u00ec di proseguire da solo l'attivit\u00e0 e fond\u00f2 una propria agenzia di stampa: il 22 ottobre 1968 registr\u00f2 presso il Tribunale di Roma la testata \"Osservatore Politico\", con sede in via Tacito 90. \"OP\" (come fu subito chiamata) trattava di politica, in particolare di scandali e retroscena, e comunque di chi - in qualche modo - avesse qualche potere in Italia. Diffusa solo su abbonamento (come tutte le agenzie), forniva ai giornali notizie in anteprima raccolte dallo stesso Pecorelli grazie alle sue numerosissime aderenze in molti ambienti dello Stato; i lanci erano accompagnati da analisi firmate dal giornalista. La testata (il cui nome coincideva anche con le lettere iniziali di \"ordine pubblico\"), divenne presto molto nota ed ebbe anche una certa centralit\u00e0 in ambiti politici, militari e dei servizi segreti, costituendo una sorta di elitaria fonte di informazione specializzata. OP era letta dalle alte sfere militari, dai politici, dagli uomini dei servizi, dai boss della criminalit\u00e0 che avevano messo le mani su Roma, e non solo.\nA dimostrazione del fatto che Pecorelli fosse un giornalista ben documentato e che pubblicava tutto, intervenne sui casi pi\u00f9 disparati: abuso edilizio; frode fiscale, i comportamenti pubblici e privati dei politici, compresi quelli della famiglia di Giovanni Leone (presidente della Repubblica dal 1971 al 1978) e di sua moglie, Vittoria Michitto. Altri rimarcabili scandali regolarmente pubblicati su OP furono quello dell'Italpetroli, il Lockheed, il caso Sindona, il dossier \"Mi.Fo.Biali\" (che coinvolgeva l'ex direttore del SISDE Vito Miceli, Mario Foligni del Nuovo partito popolare e la Libia), oltre allo scoop riguardante la presenza di una loggia massonica in Vaticano pubblicato all'indomani dell'elezione di Albino Luciani al soglio pontificio.\nNel marzo del 1978 Pecorelli decise di trasformare l'agenzia in un periodico regolarmente in vendita nelle edicole. Non disponendo del denaro necessario per una simile avventura editoriale, chiese pi\u00f9 volte a personaggi di spicco finanziamenti sotto forma di acquisto di spazi pubblicitari. L'operazione editoriale stup\u00ec per il tempismo tra il primo numero del settimanale \"OP\" e la strage di via Fani a Roma, con cui inizi\u00f2 il periodo dei 55 giorni del sequestro di Aldo Moro.\nIl periodico si occup\u00f2 a pi\u00f9 riprese del caso Moro arrivando a fare rivelazioni come ad esempio sulla falsit\u00e0 del \"Comunicato n. 7\" delle Brigate Rosse, redatto da Antonio Chichiarelli, sull'inizio delle trattative da parte del Vaticano, e sulla lettera di Moro alla moglie riguardo all'impegno di Cossiga e Zaccagnini, nonch\u00e9 sul fatto che Cossiga avesse saputo da Carlo Alberto Dalla Chiesa dov'era tenuto il politico e che lo si volesse morto. Pecorelli si occup\u00f2 di Moro fin dalle prime minacce americane per la sua politica di apertura verso il Partito Comunista, al tempo in cui era Ministro degli Esteri. Il 1\u00ba ottobre 1978, a quasi cinque mesi dall'uccisione dello statista, i reparti speciali dell'antiterrorismo guidati dal generale Dalla Chiesa effettuarono un'irruzione nella base brigatista di via Montenevoso a Milano e il materiale trovato venne subito pubblicato dai giornali. OP alluse per\u00f2 alla falsit\u00e0 del memoriale, documento censurato preventivamente con riferimenti al premier Giulio Andreotti che sarebbero stati occultati. Dodici anni pi\u00f9 tardi nella stessa base verr\u00e0 trovata una seconda copia del memoriale di Moro con riferimenti inediti a finanziamenti della CIA alla DC, alla struttura paramilitare Gladio e appunto ad Andreotti, con l'attacco che Moro gli rivolse per il suo ruolo nella vicenda Arcaini-Caltagirone-Italcasse.\nAndreotti in quel periodo fu un bersaglio privilegiato di Pecorelli ed in particolare l'ambiente (fatto di politici, industriali e faccendieri) che alimentava la sua corrente: esemplare l'episodio di una cena in cui il braccio destro di Andreotti, Franco Evangelisti, cerc\u00f2 di convincere Pecorelli, con un assegno di 30 milioni di lire, prestati da , a non pubblicare un reportage sugli assegni milionari che Andreotti avrebbe girato all'imprenditore Nino Rovelli o a Guido Giannettini del SID.\nPecorelli continuer\u00e0 ad occuparsi delle malefatte di Andreotti, tanto che la sera in cui venne ucciso aveva gi\u00e0 pronto un numero di OP con in copertina la sua foto con il titolo \"Tutti gli assegni del presidente\" ma dell'articolo non sono mai stati rinvenuti n\u00e9 il dattiloscritto n\u00e9 la bozza di stampa.\nNel 1981 il nome di Pecorelli comparve (tessera n. 1750) tra i membri della loggia massonica deviata Propaganda 2 di Licio Gelli, che venne sciolta per iniziativa parlamentare l'anno seguente.\nL'agguato e l'omicidio.\nLa sera del 20 marzo 1979 il giornalista fu assassinato da un sicario che gli esplose quattro colpi di pistola - uno in faccia e tre alla schiena - in via Orazio a Roma, nelle vicinanze della redazione del periodico. I proiettili, calibro 7,65, trovati nel suo corpo sono molto particolari, della marca \"Gevelot\", assai rari sul mercato (anche su quello clandestino), ma dello stesso tipo di quelli che sarebbero poi stati trovati nell'arsenale della Banda della Magliana, rinvenuto nei sotterranei del Ministero della Sanit\u00e0 nel 1981.\nL\u2019indagine e il processo sul delitto.\nL'indagine - aperta all'indomani del delitto - segu\u00ec diverse direzioni, coinvolgendo nomi come Massimo Carminati (esponente dei Nuclei Armati Rivoluzionari e della Banda della Magliana), Antonio Viezzer e i fratelli Fioravanti. Fiorirono diverse ipotesi sul mandante e sul movente: da Licio Gelli (risultato poi estraneo ai fatti) a Cosa nostra, fino ad arrivare ai petrolieri. Franca Mangiavacca, segretaria e compagna del giornalista, confid\u00f2 spaventata al portiere dello stabile di via Tacito di essere stata seguita il 6 marzo, mentre con Pecorelli raggiungeva la redazione, da uno sconosciuto che avrebbe identificato in seguito come il falsario Antonio Chichiarelli, membro della Banda della Magliana vicino a Danilo Abbruciati e responsabile del falso comunicato n. 7 delle Brigate Rosse in cui si annunciava la morte di Aldo Moro e la sua sepoltura presso il lago della Duchessa. La sorella di Pecorelli raccont\u00f2 che il giorno in cui fu ucciso si doveva incontrare, infatti, con una persona di nome Antonio. Il Chichiarelli (che potrebbe essere stato un informatore del giornalista e non complice dei suoi killer come si \u00e8 voluto far intendere) spieg\u00f2 alla moglie di conoscere il vero motivo della morte del giornalista e cio\u00e8 che aveva appurato delle cose sul sequestro Moro. Poco dopo il delitto, il falsario abbandon\u00f2 in un taxi un borsello con indizi che riportavano al sequestro Moro e con alcune schede dattiloscritte riguardanti il delitto Pecorelli, ma non fu mai interrogato. Verr\u00e0 ucciso nel 1984 in circostanze mai chiarite.\nIl pentito Walter Sordi si disse certo \"della partecipazione di Giusva all'omicidio e su mandato di Licio Gelli\". Tesi sostenuta anche da Cristiano Fioravanti, fratello di Giusva:\"Alibrandi mi disse che anche Valerio si era prestato a fare favori a quelli della Magliana uccidendo per conto della banda, insieme a Massimo Carminati, il giornalista Pecorelli\". Come conseguenza di queste dichiarazioni, nel novembre del 1991 Licio Gelli e Antonio Viezzer (tenente colonnello del Sismi) furono accusati di essere i mandanti dell'omicidio e i due fratelli Fioravanti e Carminati di esserne gli esecutori ma tutti furono prosciolti.\nIl 6 aprile 1993 il pentito Tommaso Buscetta, interrogato dai magistrati di Palermo, parl\u00f2 per la prima volta dei rapporti tra politica e mafia e raccont\u00f2, tra le altre cose, di aver saputo dai boss Gaetano Badalamenti e Stefano Bontade che l'omicidio Pecorelli sarebbe stato compiuto nell'interesse di Giulio Andreotti il quale sarebbe stato il mandante insieme a Badalamenti e Pippo Cal\u00f2. La magistratura apr\u00ec un fascicolo sul caso. In questo faldone vennero aggiunti, man mano che le indagini proseguivano e per effetto delle deposizioni di alcuni pentiti della Banda della Magliana, il senatore Andreotti, l'allora pm Vitalone, Badalamenti, Cal\u00f2 in qualit\u00e0 di mandanti, e inoltre Michelangelo La Barbera e Carminati in qualit\u00e0 di esecutori materiali.\nAlle dichiarazioni di Buscetta si unirono quelle dei pentiti della Magliana Antonio Mancini, Vittorio Carnovale, Fabiola Moretti - che poi ritratter\u00e0 - e Maurizio Abbatino. Quest'ultimo nel 2018 riveler\u00e0 che \"fu Franco Giuseppucci a dirmi che a uccidere Pecorelli era stato Massimo Carminati. Mi disse che la richiesta era stata fatta da Pippo Cal\u00f2 a Danilo Abbruciati. Franco aggiunse che Pecorelli era un giornalista-sbirro... che stava creando problemi a un personaggio politico [Andreotti, ndr]. Tornando indietro non direi pi\u00f9 niente perch\u00e9 \u00e8 da quel processo che sono iniziati tutti i miei guai. Mi ritirarono il passaporto. Avrei dovuto capire subito che certe persone non si toccano. Andreotti e Carminati non potevano essere processati insieme\". Mancini disse di aver saputo da De Pedis che il giornalista era stato ucciso da Carminati e La Barbera e che, secondo quanto riferitogli da Abbruciati, la richiesta arriv\u00f2 da Cal\u00f2 e il mandante fu Vitalone; il delitto sarebbe servito alla Banda per favorire la crescita del gruppo procurando entrature negli ambienti giudiziari e finanziari romani, ossia negli ambienti che detenevano il potere. Carnovale invece raccont\u00f2 di aver saputo da Edoardo Toscano che ad aver organizzato l'omicidio sarebbero stati Enrico De Pedis e Abbruciati con esecutori materiali Carminati e La Barbera il quale avrebbe poi riconsegnato l'arma a De Pedis. Il pentito, pur non ritrattando, per paura si rifiut\u00f2 di deporre affidando ai giudici le dichiarazioni rese in istruttoria. Invece la Moretti, prima di \"pentirsi di essersi pentita\", dichiar\u00f2 di aver saputo dal suo compagno Abbruciati che la pistola gli fu riconsegnata da La Barbera e che la riport\u00f2 al deposito. Quando era stata scarcerata aveva ricevuto pressioni da tale Angelo, legato ai servizi segreti e in stretto rapporto con il suo ex compagno Abbruciati; due anni dopo le rivelazioni, precipitata in una grave depressione, ritratter\u00e0 tutte le accuse; Abbatino dir\u00e0 di essere certo del fatto che la donna fu spinta a ritrattare per poi venire protetta grazie a un accordo con i . &lt;br&gt;\nRaffaele Cutolo, boss della camorra, durante il processo raccont\u00f2 che, secondo quanto gli avevano raccontato il suo capozona romano Nicolino Selis e Franco Giuseppucci, la mafia non c'entrava niente ma era un fatto della Banda della Magliana: il giornalista era in combutta con la Banda e nello stesso tempo collaborava con il generale Dalla Chiesa.\nLa tesi accusatoria prospettava quindi che il delitto fosse stato deciso da Andreotti \"il quale, attraverso l'onorevole Claudio Vitalone, avrebbe chiesto ai cugini Ignazio e Antonino Salvo l'eliminazione di Pecorelli. I Salvo avrebbero attivato Stefano Bontade e Gaetano Badalamenti, i quali, attraverso la mediazione di Pippo Cal\u00f2, avrebbero incaricato Danilo Abbruciati e Franco Giuseppucci di organizzare il delitto, che sarebbe stato eseguito da Massimo Carminati e dal mafioso Michelangelo La Barbera\". &lt;br&gt;\nIl 24 settembre 1999 fu emanata la sentenza di assoluzione per tutti gli imputati \"per non avere commesso il fatto\". Il 17 novembre 2002, la Corte d'assise d'appello di Perugia condann\u00f2 Andreotti e Badalamenti a 24 anni di reclusione come mandanti dell'omicidio, confermando invece l'assoluzione per i presunti esecutori materiali del delitto.\nIl 30 ottobre 2003 la Corte di cassazione annull\u00f2 senza rinvio la condanna inflitta in appello a Giulio Andreotti e a Badalamenti, affermandone definitivamente l'innocenza; Un altro processo a carico di Andreotti, pur dichiarando i fatti prescritti, stabilir\u00e0 per\u00f2 che questi ebbe rapporti stabili e amichevoli con Cosa nostra fino al 1980.\nNel marzo 2019 la Procura della Repubblica di Roma ha disposto la riapertura delle indagini sul delitto accogliendo le richieste della sorella di Pecorelli e sulla base di una pistola Beretta 765 - sequestrata nel 1995 a Monza e di propriet\u00e0 di Domenico Magnetta, membro di Avanguardia Nazionale - dalla quale potrebbero essere partiti i proiettili di marca \"Gevelot\". Infatti l'ex terrorista nero Vincenzo Vinciguerra in un'intervista rilasciata alla giornalista Raffaella Fanelli nel dicembre del 2018 aveva raccontato di aver saputo che l'arma tenuta nel suo deposito da Magnetta era la stessa che venne usata per uccidere Mino Pecorelli. La giornalista Raffaella Fanelli, peraltro, aveva saputo della Beretta venendo in possesso di un verbale contenuto in una cartella del sequestro Moro. A dicembre si verr\u00e0 a sapere per\u00f2 che l'arma sarebbe stata distrutta nel 2013 come riportato in un verbale recuperato a Milano.\nL'importanza della figura e le ipotesi sull'omicidio.\nCarmine Pecorelli, giornalista dotato di uno spiccato senso storico, si dimostr\u00f2 un profondo conoscitore della realt\u00e0 politica, militare, economica e criminale italiana. Il \"corpus\" delle sue edizioni \u00e8 stato oggetto di una mole impressionante di smentite (soprattutto dopo la sua morte), ma una minima parte di esse ha poi resistito in sede giudiziaria di fronte a querele o ad altri procedimenti. Si \u00e8 discusso se egli avesse nelle sue analisi inviato talvolta messaggi in codice. La particolarit\u00e0 del lavoro che svolse, sia per gli argomenti trattati che per il modo in cui li tratt\u00f2, fece s\u00ec che molte delle sue indicazioni potessero essere sinteticamente definite da altri colleghi \"profezie\", come ad esempio le note righe sul \"generale Amen\", nome dietro al quale molti hanno letto la figura del generale Carlo Alberto dalla Chiesa: sarebbe stato lui che - secondo le segnalazioni di Pecorelli - durante il sequestro Moro avrebbe informato il ministro dell'Interno Francesco Cossiga dell'ubicazione del covo in cui era detenuto (ma, sempre stando a questa ipotesi, Cossiga non avrebbe \"potuto\" far nulla poich\u00e9 obbligato verso qualcuno o qualcosa). Il \"generale Amen\", sostenne Pecorelli nel 1978 senza mezzi termini, sarebbe stato ucciso; .\nIn sede giudiziaria si \u00e8 ampiamente dibattuto se Pecorelli fosse un ricattatore professionista, visto il tenore e gli argomenti della quasi totalit\u00e0 delle sue inchieste, ma tale tesi \u00e8 stata bocciata in virt\u00f9 dell'esame patrimoniale eseguito dopo il suo assassinio: il giornalista risultava perennemente indebitato con tipografie e distributori ed il suo spartano tenore di vita non poteva certo essere paragonato con quello di una persona che usava ricattare. Dopo l'omicidio di Aldo Moro, Pecorelli aveva pubblicato sulla sua rivista, nel frattempo divenuta settimanale, alcuni documenti inediti sul sequestro, come tre lettere inviate alla famiglia. La ricerca lo aveva portato a scoprire alcune verit\u00e0 scottanti, . Lo scrittore Giulio Cavalli a proposito del coinvolgimento di Giulio Andreotti scrisse un libro intitolato \"L'innocenza di Giulio\", incentrato su Andreotti e cosa nostra, in cui sviscer\u00f2 con particolari significativi e in parte inediti la vicenda di Pecorelli.\nLa morte del giornalista segn\u00f2 anche la fine di \"OP\": l'agenzia prima e la rivista poi erano alimentate esclusivamente dalle notizie che Pecorelli raccoglieva in prima persona dalle sue fonti, allocate nel mondo politico, nella loggia P2 (cui risult\u00f2 affiliato egli stesso) ed all'interno dell'Arma dei Carabinieri e dei servizi segreti italiani.\nIntitolazioni.\nNel 2011 la piazza di Sessano del Molise, suo paese natale, \u00e8 stata intitolata a Pecorelli."}
{"id": "212150", "revid": "287204", "url": "https://it.wikipedia.org/wiki?curid=212150", "title": "Plock", "text": ""}
{"id": "212152", "revid": "1442080", "url": "https://it.wikipedia.org/wiki?curid=212152", "title": "20-XX", "text": "20-XX \u00e8 la sigla della sezione primaria dello schema di classificazione\nMSC dedicata alla teoria dei gruppi e delle strutture algebriche generalizzazioni dei gruppi.\nQuesta pagina presenta la struttura ad albero delle sue sottosezioni secondarie e terziarie."}
{"id": "212157", "revid": "1632387", "url": "https://it.wikipedia.org/wiki?curid=212157", "title": "Quake", "text": "Quake \u00e8 un videogioco del genere sparatutto in prima persona, sviluppato da id Software e pubblicato da GT Interactive nel 1996 per PC. \u00c8 il primo gioco della serie \"Quake\". Il giocatore deve farsi strada attraverso livelli a labirinto dall'aspetto antico, mentre si combattono diversi mostri usando armi futuristiche.\nInizialmente disponibile solo per MS-DOS, \u00e8 stato in seguito convertito per Windows dalla stessa id Software; inoltre \u00e8 uscito ufficialmente per Sega Saturn (ma usando un altro motore grafico) e Nintendo 64; era stato realizzato un prototipo di coin-op, ma che non \u00e8 mai stato usato commercialmente.\n\u00c8 il successore spirituale della serie di \"Doom\" di id Software, infatti \"Quake\" \u00e8 costruito sulla tecnologia e sul gameplay del predecessore. Diversamente dal motore grafico di \"Doom\", il motore di \"Quake\" dispone di un rendering real-time 3D ed ebbe un supporto iniziale per l'accelerazione 3D attraverso OpenGL. Dopo che \"Doom\" aiut\u00f2 il diffondersi dei deathmatch multiplayer, Quake aggiunse nuove opzioni multigiocatore. Il comparto multiplayer divenne sempre pi\u00f9 comune, grazie anche all'aggiornamento QuakeWorld e a nuovi software come QuakeSpy rendendo il processo di ricerca di nuovi giocatori con cui scontrarsi pi\u00f9 facile e affidabile. Sono presenti anche musiche composte da Trent Reznor e Nine Inch Nails.\nFu inoltre l'ultimo prodotto id Software pubblicato come shareware. Il codice sorgente venne distribuito sotto licenza GNU GPL nel dicembre del 1999.\nIl 19 agosto 2021, viene pubblicata una versione rimasterizzata con tutte le espansioni incluse, disponibile per PC, Xbox One, Xbox Series X/S, PlayStation 4 e PlayStation 5.\nTrama.\nNella campagna, il giocatore prende il ruolo del protagonista conosciuto come \"Ranger\" che \u00e8 stato inviato attraverso un portale per fermare un nemico pericoloso, nome in codice \"Quake\". Il governo ha effettuato diversi esperimenti con il teletrasporto e hanno sviluppato un prototipo funzionante chiamato \"Slipgate\"; il misterioso Quake ha compromesso lo Slipgate connettendolo con il suo personale sistema di teletrasporto, usandolo per mandare i suoi squadroni della morte nella dimensione umana.\nL'unico sopravvissuto protagonista in \"Operation Counterstrike\" \u00e8 Ranger, che deve avanzare, iniziando in ognuno dei quattro episodi da una base militare umana invasa, e deve farsi strada attraverso altre dimensioni, raggiungendole attraverso lo Slipgate. Dopo aver attraversato lo Slipgate, l'obbiettivo primario di Ranger \u00e8 quello di collezionare quattro rune magiche dalle quattro dimensioni di Quake; queste sono la chiave per fermare il vero nemico che pi\u00f9 avanti nel gioco si scoprir\u00e0 essere Shub-Niggurath e, quindi, fermare l'invasione della Terra.\nModalit\u00e0 di gioco.\nSingleplayer.\nLa campagna singleplayer consiste in 30 livelli, o \"mappe\", divisi in quattro episodi (con un totale di 26 mappe normali e 4 mappe segrete; sono presenti anche 6 mappe multiplayer), un \"hub centrale\" per selezionare il livello di difficolt\u00e0 e gli episodi, e il livello del boss finale. Una volta selezionato un livello di difficolt\u00e0 si presentano quattro portali, che portano ad un rispettivo episodio: \"Dimension of the Doomed, The Realm of Black Magic, The Netherworld\" e \"The Elder World\", tutti divisi a loro volta in vari livelli. Ogni episodio rappresenta una dimensione diversa che il giocatore pu\u00f2 raggiungere attraverso portali magici che vengono scoperti durante il corso della partita. I vari reami consistono in un numero di caverne e dungeon che ricordano il gotico, il medioevo e l'inferno, con un tema ricorrente agli ambienti satanici di \"Doom\" (come i pentagrammi e immagini di demoni sui muri).\nLe armi utilizzabili sono 8: si inizia con un'ascia e un fucile a singola canna, per poi trovare una doppietta, due sparachiodi (uno a doppia e uno a quadrupla canna), un lanciarazzi, un lanciagranate e il \"Thunderbolt\", in grado di lanciare raggi elettrici anche attraverso i muri. Alcuni nemici presenti nel gioco sono pi\u00f9 o meno vulnerabili ai tipi di danno: ad esempio lo \"Shambler\" \u00e8 resistente alle armi esplosive, mentre gli \"Zombie\" possono essere uccisi solo da quest'ultime.\nSono inoltre presenti munizioni e potenziamenti, tra cui l'iconico \"Quad Damage\" con cui si amplificano temporaneamente per 4 i danni delle armi. Alla fine di ogni episodio \u00e8 presente una runa da raccogliere. Solo nel primo episodio dopo averla raccolta bisogna sconfiggere un boss, lo \"Chthon\". Raccogliendole tutte si ottiene l'accesso a un ulteriore livello che conduce allo scontro con il boss finale, \"Shub-Niggurath\".\nMultiplayer.\nNel multiplayer, i giocatori sono collegati su diversi computer connessi ad un server (che potrebbe essere una macchina dedicata o uno dei computer dei giocatori) dove possono sia giocare alla campagna singleplayer in modalit\u00e0 co-op, sia giocare l'uno contro l'altro nella modalit\u00e0 multiplayer. Quando il giocatore muore nella modalit\u00e0 multiplayer, pu\u00f2 immediatamente rinascere ma perder\u00e0 tutti gli oggetti che ha collezionato. Tuttavia gli oggetti, che vengono raccolti durante il corso della partita, respawnano dopo un po' di tempo e si potranno, dunque, prendere di nuovo. La modalit\u00e0 di multiplayer pi\u00f9 popolari \u00e8 il deathmatch. Le modalit\u00e0 di deathmatch tipicamente consistono in un \"tutti-contro-tutti\" (nessuna organizzazione e squadre), \"duelli uno-contro-uno,\" oppure un deathmatch a squadre con due o pi\u00f9 giocatori per squadra.\nCi sono diverse meccaniche che resero il gioco unico alla sua uscita. Per esempio: il bunny hopping che pu\u00f2 essere usato per muoversi pi\u00f9 velocemente del normale e il rocket jump che permette al giocatore di raggiungere aree inaccessibili al costo di un po' di vita.\nEspansioni.\nMission Pack No 1: Scourge of Armagon.\nSviluppata da Hypnotic Interactive (diventata poi Ritual Entertainment) e uscita il 28 febbraio 1997, \u00e8 composta da un nuovo episodio single player composto da 15 livelli (generalmente dotati di pi\u00f9 elementi interattivi rispetto a quelli originali), una nuova arena multiplayer, nuove musiche scritte da Jehun Hwang, tre nuovi nemici (Centroid, Spike Mine e Gremlin, che pu\u00f2 rubare alcune armi al giocatore per usarle contro di lui), tre nuove armi (un laser, mine di profondit\u00e0 e il leggendario Mjolnir, che era fra le armi pensate per l'originale Quake) e un nuovo boss, Armagon. Uscito nel febbraio 1997, era distribuito da Activision.\nMission Pack No 2: Dissolution of Eternity.\nSviluppata da Rogue Entertainment e uscita il 31 marzo 1997, \u00e8 un nuovo episodio single player di 16 livelli. Appaiono otto nuovi mostri (Electric Eel, Phantom Swordsman, Multi-Grenade Ogre, Hell Spawn, Wrath, Guardian, Mummy, Statue) e tre nuovi boss (Hephaestus, The Overlord, The Dragon), nuove armi (Lava Nailgun, Lava Super Nailgun, Multi-Grenade Launcher, Multi-Rocket Launcher, Plasma Gun, Grappling Hook) e una nuova colonna sonora, sempre composta da Jehun Hwang.\nSviluppo.\nIn uno dei primi titoli della id Software, \"Commander Keen\", era contenuta una preview di un gioco chiamato \"The fight for justice\", il cui protagonista si chiamava Quake ed era armato di fulmini e di un \"anello di rigenerazione\". Il gioco avrebbe dovuto sfruttare il motore grafico bidimensionale di \"Commander Keen\", avere una visuale dall'alto ed elementi ruolistici (il personaggio di Quake era nato da una partita di \"Dungeons &amp; Dragons\" di Carmack, cos\u00ec come la spada Daikatana dall'omonimo videogioco) ma quando i primi tentativi di realizzare il progetto si rivelarono deludenti venne abbandonato.\nSubito dopo la pubblicazione di \"Doom II\" la software house statunitense inizi\u00f2 a pensare ad un nuovo titolo da sviluppare, e subito l'idea fu quella di riprendere un'idea che era nell'aria gi\u00e0 da diverso tempo: \"Quake\" avrebbe dovuto essere un gioco con un protagonista simile al leggendario Thor che andava in giro con un enorme martello con cui combattere i suoi nemici. Le prime schermate diffuse all'inizio del ciclo di sviluppo mostravano livelli in stile azteco, ma non pass\u00f2 molto tempo prima che il team decidesse di cestinarli in favore di un'ambientazione medievale. Data la decisione di usare l'impostazione in prima persona, gli elementi ruolistici lasciarono presto spazio all'esplorazione, e al mondo di gioco venne dato uno stile pi\u00f9 oscuro, frutto dell'influenza dei racconti di Lovecraft. \"Quake\" fu uno dei principali motivi per cui John Romero lasci\u00f2 id Software. Il suo ambizioso progetto di ibrido avventura-GDR a tema fantasy era giunto a un punto morto, e la data di uscita era sempre pi\u00f9 lontana, cos\u00ec, dopo una riunione, i restanti membri del team furono d'accordo nel farlo diventare un tradizionale sparatutto. La delusione che scatur\u00ec da questo cambio di rotta e il sentirsi \"messo da parte\" portarono il game designer a considerare la propria posizione all'interno dell'azienda, ma le sue dimissioni vennero comunque imposte da John Carmack che riteneva insoddisfacente il lavoro svolto da Romero.\nDopo un periodo di intenso sviluppo usc\u00ec una demo del gioco per i test il 24 febbraio 1996, \"QTest\". Ancora pesantemente incompleta, era giocabile unicamente in multiplayer, ed era stata pubblicata principalmente per testare il funzionamento del gioco online. Il gioco, tra le altre cose, presentava gi\u00e0 sia la sparachiodi che le sue casse di munizioni con il logo dei Nine Inch Nails. Da notare come, durante i test, alcuni parametri di gioco fossero gi\u00e0 modificabili dai giocatori, con il risultato che i primi mod iniziarono a diffondersi prima dell'effettiva uscita sul mercato.\nIl 22 giugno di quello stesso anno usc\u00ec il gioco sotto forma di shareware: era giocabile per intero il primo dei quattro episodi. Un mese dopo venne ufficialmente lanciata la versione completa di Quake, che oltre ad altri tre episodi includeva alcune mappe per il multiplayer. La versione inscatolata per i negozi venne pubblicata da GT Interactive.\nMotore di gioco.\nConsiderato una pietra miliare del genere, Quake presenta numerosi aspetti innovativi per l'epoca, a partire dal motore grafico realmente tridimensionale Quake engine, che permetteva architetture dei livelli prima impossibili; fu uno dei primi titoli a supportare l'accelerazione grafica hardware, in un primo momento con VQuake, una versione dedicata alle (presto sparite) schede grafiche Rendition V\u00e9rit\u00e9 ed infine con GLQuake, che sfruttava le specifiche aperte OpenGL e che diede di fatto il via allo sviluppo frenetico di GPU per giochi, restandone per anni il principale benchmark per le prestazioni. Il porting del gioco su scheda video permetteva infatti di giocare con qualit\u00e0 grafica e risoluzione superiore in maniera fluida, abilitando anche effetti finora impossibili quali trasparenze, ombre e filtri per le texture.\nInfine fu rivoluzionato il comparto multigiocatore: il modello di gioco infatti diventava Client-Server e sfruttava il protocollo IP, con possibilit\u00e0 di giocare non solo in LAN ma anche attraverso Internet. Il protocollo di gioco fu in seguito ulteriormente perfezionato con la creazione di QuakeWorld, che migliorava notevolmente la giocabilit\u00e0 su internet sopperendo (in parte) alle elevate latenze (con anche ping di 300-400ms) delle connessioni internet di quel periodo.\nSuccessivamente sono state apportate diverse modifiche amatoriali al motore di gioco al fine di renderlo compatibile con i sistemi operativi pi\u00f9 recenti e aggiungere effetti next-gen tramite l'impiego di shaders che aggiungessero realismo al titolo. Il porting pi\u00f9 utilizzato \u00e8 \"Darkplaces\", basato sul motore originale pesantemente modificato al fine di supportare texture in alta definizione, modelli con pi\u00f9 triangoli, interpolazione delle animazioni, ombre realistiche, luci dinamiche, simulazione dell'acqua e altri effetti comunemente impiegati nei videogiochi attuali.\nNell'agosto del 2021 \u00e8 uscito \"Quake Enhanced\", versione migliorata a cura di Nightdive Studios e sviluppata sul \"KEX Engine\", gi\u00e0 impiegato per le remaster di altri titoli. Rispetto ai porting amatoriali, mantiene un aspetto retr\u00f2 pur implementando effetti grafici quali filtri per le texture, motion blur e risoluzione 4K. L'aggiornamento include inoltre diversi add-on gratuiti pubblicati periodicamente e scaricabili direttamente in-game, i due \"Mission Pack\" originali pi\u00f9 i due seguiti spirituali \"Dimension of the Past\" (sviluppato da MachineGames) e \"Dimension of the Machine\" (creato appositamente per l'occasione).\nColonna sonora.\nLa colonna sonora del gioco \u00e8 stata realizzata dai Nine Inch Nails, il cui logo \u00e8 ripetutamente presente all'interno del gioco impresso su alcune casse di legno adibite alla ricarica della sparachiodi automatica e sopra l'arma stessa. Si tratta di dieci pezzi interamente strumentali. Per l'ascolto della musica il gioco fa uso del lettore cd-rom del computer in modalit\u00e0 cd audio. Anche gli effetti sonori speciali del gioco sono stati realizzati dal gruppo.\nJohn Carmack e American McGee erano accaniti fan del gruppo e quando vennero a sapere che Trent Reznor adorava \"Doom\" la collaborazione divenne quasi automatica.\nMod e opere correlate.\nCon l'introduzione di un vero e proprio linguaggio di programmazione dedicato, il QuakeC, e la presenza di un motore grafico potente e flessibile, sono state sviluppate numerose mod e total conversion relative al gioco, come \"Rocket Arena\" \"Beyond Belief\", \"Fantasy Quake\", e \"AirQuake\". Una delle mod pi\u00f9 popolari per il gioco, \"Team Fortress\", \u00e8 poi diventata una serie indipendente."}
{"id": "212158", "revid": "92723", "url": "https://it.wikipedia.org/wiki?curid=212158", "title": "22-XX", "text": "In matematica 22-XX \u00e8 la sigla della sezione primaria dello schema di classificazione\nMSC dedicata ai gruppi topologici e ai gruppi di Lie.\nQuesta pagina presenta la struttura ad albero delle sue sottosezioni secondarie e terziarie."}
{"id": "212159", "revid": "9733", "url": "https://it.wikipedia.org/wiki?curid=212159", "title": "Tot\u00f2 Riina", "text": ""}
{"id": "212162", "revid": "767487", "url": "https://it.wikipedia.org/wiki?curid=212162", "title": "Episode (Stratovarius)", "text": "Episode \u00e8 il quinto album della band power metal finlandese Stratovarius, pubblicato nel 1996.\nQuesto \u00e8 il primo full-length degli Stratovarius senza nessuno dei membri originali nella formazione."}
{"id": "212165", "revid": "768068", "url": "https://it.wikipedia.org/wiki?curid=212165", "title": "Pena di morte in Francia", "text": "La pena di morte in Francia esistette ufficialmente dal Medioevo fino al 1981.\nStoria.\nAntico regime.\nDurante l\u2019Ancien R\u00e9gime il supplizio dello squartamento, importato dall\u2019Inghilterra, era riservato ai regicidi, perch\u00e9 creduto un valido deterrente per la folla di spettatori: nel 1610 infatti fu squartato Fran\u00e7ois Ravaillac, uccisore di Enrico IV di Borbone e nel 1757 Robert Fran\u00e7ois Damiens, attentatore del re Luigi XV. Questo tipo di squartamento era diverso da quello usato in Inghilterra: infatti venivano legate le braccia e le gambe del condannato ai cavalli, i quali, aizzati in direzioni diverse, provocavano lo spezzamento dell'addome ma per atto di misericordia il boia troncava di netto la testa quando vedeva che le membra cominciavano a lacerarsi. La decapitazione, metodo di esecuzione tra i meno crudeli nell'Ancien R\u00e9gime, era riservata ai nobili.\nL'adozione della ghigliottina.\nGi\u00e0 dal 1791, ci fu un progetto per abolire in Francia la pena di morte, ma l'Assemblea Nazionale Costituente rifiut\u00f2 la proposta, vietando, per contro, la tortura.\nDurante il periodo del Terrore lo strumento usato per eseguire la pena capitale era la ghigliottina, che veniva considerata meno crudele dello sventramento in quanto essa uccideva il condannato senza fargli subire sofferenze atroci.\nIl 26 ottobre 1795, la Convenzione nazionale abol\u00ec la pena capitale, ma solamente quando il paese avesse attraversato un periodo di pace. Con Napoleone Bonaparte, venne ristabilita nel 1810 con il Codice penale francese del 1810, rimasto in vigore fino al 1994.\nDecreto Cr\u00e9mieux.\nUn decreto di Adolphe Cr\u00e9mieux del 25 novembre 1870 riform\u00f2 l'uso della ghigliottina. Inoltre veniva previsto che un solo boia doveva prendersi carico dell'esecuzione, pertanto si abolivano gli esecutori provinciali (all'epoca ne esisteva uno per ogni corte d'assise).\nLa presidenza Falli\u00e8res e il caso Soleilland.\nNei primi anni del Novecento la Francia poteva quasi dirsi \"abolizionista di fatto\", poich\u00e9 per tre anni, tra il 1905 e il 1908, il Presidente della repubblica Armand Falli\u00e8res grazi\u00f2 sistematicamente tutti i condannati. L'abolizione della pena di morte in Francia era all'ordine del giorno nel 1906, ma la pubblica opinione francese vi era ancora ostile. L'ultima esecuzione, prima di quello stop momentaneo, fu quella del muratore italiano Antonio Pozzi giustiziato a Belfort il 6 ottobre 1905. Sebbene continuassero, e anzi aumentassero rispetto agli anni precedenti, ad arrivare da parte delle corti d'assise diverse pronunce per la condanna capitale, la grazia presidenziale arrivava puntuale. Da una parte il presidente della Repubblica, insieme al primo ministro Georges Clemenceau e il guardasigilli Aristide Briand, erano aperti al superamento di tale pena, dall'altra i condannati ne godevano, tanto che Andr\u00e9 Negro, graziato proprio da Falli\u00e8res, arriv\u00f2 a scrivere al presidente per reclamare una donna per passare il tempo e un'arma per uccidere il suo secondino.\nNell'inverno del 1907 a Parigi Albert Soleilland uccise brutalmente la dodicenne Marthe. La pubblica opinione, dopo essere scoppiato il caso, si appassion\u00f2 della vicenda. Il 23 luglio dello stesso anno la corte d'assise della Senna condann\u00f2 il bruto ovviamente a morte. Dopo la sentenza ci fu un'esplosione di gioia da parte dell'opinione pubblica. Il 13 settembre il presidente Falli\u00e8res grazi\u00f2 tutti condannati a morte tra cui lo stesso Soleilland. Il 15 settembre ci fu una manifestazione pubblica in cui si chiedeva le dimissioni di Falli\u00e8res.\nL'8 dicembre 1908 venne respinto, solo 201 voti a favore contro 330 contro, un progetto di legge, promosso da Aristide Briand, che aveva lo scopo di abolire la pena capitale nel paese.\nL'8 gennaio 1909 la ghigliottina riprese a funzionare a B\u00e9thune quando i \"Bandits d'Hazebrouck\" Th\u00e9ophile Deroo, Canut Vromant, Auguste Pollet e Abel Pollet, assassini seriali, furono i primi giustiziati dalla fine del 1905.\nLa fine delle esecuzioni pubbliche.\nDopo lo scandalo dell'esecuzione di Eugene Weidmann, il 24 giugno 1939 il presidente del consiglio \u00c9douard Daladier promulg\u00f2 un decreto di legge con il quale si abolivano le esecuzioni in pubblico.\nMentre era alla guida del regime collaborazionista di Vichy, instauratosi nel sud-est del paese nel 1940, il Maresciallo Philippe P\u00e9tain rifiut\u00f2 la grazia ad otto donne, poi ghigliottinate: tale scelta intransigente non era pi\u00f9 stata fatta da oltre mezzo secolo.\nAnni Settanta: le ultime esecuzioni.\nCon le esecuzioni, nel novembre 1972, di Claude Buffet e Roger Bontems, inizi\u00f2 la crociata di Robert Badinter per l'abolizione totale della pena di morte in Francia. Nel maggio 1973, a Marsiglia venne giustiziato Ali Benyanes; la sua esecuzione cattur\u00f2 poca attenzione dall'opinione pubblica francese. Per la terza volta in meno di sei mesi, Georges Pompidou, sebbene sfavorevole alla pena capitale, lasci\u00f2 un condannato alla ghigliottina. Nel 1976 venne giustiziato il ventiduenne Christian Ranucci, accusato di aver rapito ed ucciso una ragazzina; il presidente Valery Giscard d'Estaing gli rifiut\u00f2 la grazia, ma in seguito la sua colpevolezza venne messa in dubbio con il \"caso del pull-over rosso\". L'esecuzione di Ranucci, per le modalit\u00e0 con cui \u00e8 stata condotta l'istruttoria, per le zone d'ombra che hanno accompagnato la vicenda e l'incertezza sulla sua colpevolezza, mai provata in modo del tutto convincente, fa scalpore ancora oggi. Patrick Henry, accusato dell'omicidio di un bambino, il 21 gennaio 1977 sfugg\u00ec alla condanna capitale, nonostante l'opinione pubblica francese dell'epoca ne richiedesse la testa, grazie all'estenuante difesa dell'avvocato Robert Badinter. Poco dopo, il 23 giugno 1977, J\u00e9r\u00f4me Carrein venne ghigliottinato. Il 10 settembre dello stesso anno venne eseguita l'ultima condanna in Francia, quella di Hamida Djandoubi.\nL'abolizione.\nNel 1981, durante la campagna elettorale, Fran\u00e7ois Mitterrand dichiar\u00f2 di essere contrario alla pena capitale; in seguito, il 10 maggio dello stesso anno, fu eletto Presidente della Repubblica. Il 25 maggio Mitterrand grazi\u00f2 il condannato Philippe Maurice, l'ultimo condannato ad essere graziato. Il 9 ottobre 1981 venne promulgata la legge che aboliva la pena di morte dal codice penale francese. Tra la fine del 1980 e l'abolizione alcuni altri imputati furono condannati in prima istanza della Corte d'Assise francese. Tutte queste sentenze furono cassate e annullate sia prima del 9 ottobre da una corte d'appello durante il corso normale delle procedure giurisdizionali, sia subito dopo il 9 ottobre, a causa dell'assenza di una base legale per eseguire la pena, mentre una procedura d'appello era ancora in corso.\nRegime di detenzione dei condannati.\nIl regime di detenzione dei condannati a morte veniva regolato dal codice di procedura penale. Un condannato veniva recluso individualmente; era sorvegliato giorno e notte, in modo che fossero evitati i tentativi di evasione e di suicidio. Erano esenti da ogni forma di lavoro. Potevano fumare, leggere e scrivere ed ottenere dei viveri supplementari. I condannati potevano, previa autorizzazione, ricevere visite dai familiari, oltre che dai loro avvocati, dal religioso del proprio culto e dagli assistenti sociali; un sorvegliante doveva essere presente all'incontro.\nInfine i condannati dovevano essere sottoposti a questo regime dal giorno della loro condanna a morte al giorno dell'accettazione del ricorso in cassazione, della grazia presidenziale o dell'esecuzione.\nLa prassi di una condanna a morte (secolo XX).\nL'ultima alba di un condannato alla ghigliottina veniva definita come \"la messe rouge\" (la messa rossa). Il cosiddetto \"cerimoniale\" rest\u00f2 lo stesso anche dopo l'interdizione delle esecuzioni in pubblico. Circa quattro ore prima di una esecuzione, la polizia iniziava a formare un cordone attorno l'ingresso della prigione e a proibirne l'entrata a coloro che non fossero autorizzati. I convenuti all'esecuzione, con un lasciapassare, entravano in carcere ed andavano nell'ufficio del direttore. In quei momenti la ghigliottina era montata e il boia veniva ad avvertire i presenti che il momento era arrivato. Circa 45 minuti prima dell'esecuzione una dozzina di persone si dirigeva verso la cella dove dormiva il condannato, senza far rumore (spesso la sera precedente si posavano sul pavimento dei tappeti per coprire la risonanza). I secondini, per fare ancora meno rumore, si toglievano le scarpe; cos\u00ec aprivano di colpo la porta, si gettavano sul condannato, lo ammanettavano e, nel caso si fosse ribellato, lo legavano. Uno dei secondini si piazzava vicino al letto, un altro al fondo della cella e un terzo chiudeva la porta. Allora gli ufficiali entravano nella cella, gli avvocati andavano a confortare il loro cliente e il procuratore informava che la domanda di grazia era stata respinta.\nCamminando veloce, il corteo, con al centro il condannato a morte, attraversava i corridoi della prigione. Il gruppetto si fermava una prima volta per proporre al condannato di cambiarsi. Poi, arrivati in cancelleria, si procedeva ad un'ultima sosta. Si dava il permesso al condannato, con della carta e una penna stilografica, di scrivere una lettera. Il giudice chiedeva al condannato se avesse qualcosa da dichiarare e in base al suo volere, un prete, o altro ministro di culto, si avvicinava per raccoglierne l'ultima confessione, e talvolta veniva data anche la comunione. Dopodich\u00e9 il condannato veniva fatto sedere su uno sgabello e gli si versava, in un bicchiere, qualcosa da bere, un alcolico, un caff\u00e8 o della cioccolata, e gli si dava da fumare, al massimo due sigarette. Dopo aver bevuto il bicchiere, il condannato veniva slegato e firmava il foglio di scarcerazione. Subito dopo si avvicinavano gli aiutanti del boia. Uno dei due legava le caviglie, affinch\u00e9 il condannato potesse fare solo piccoli passi, un altro aiutante legava i polsi, infine un terzo aveva il compito di tagliare la camicia, oppure la levava del tutto, e radeva i capelli sporgenti sulla nuca. Il boia avanzava e firmava il foglio di scarcerazione e faceva segno ai suoi aiutanti di seguirlo. Tenendo il condannato, gli aiutanti si dirigevano verso la porta d'uscita. Quando c'erano ancora le esecuzioni pubbliche, il condannato saliva su un furgone, con cui veniva portato al luogo dell'esecuzione, a circa 500 metri dalla prigione. Dopo il 1939, le esecuzioni si tenevano nel cortile della prigione. Passata la porta della prigione, le operazioni procedevano con velocit\u00e0. Il condannato veniva posto sul basculante e passava dalla posizione verticale a quella orizzontale. Un sistema mobile faceva avanzare la plancia, con sopra il corpo del condannato; la testa veniva posta tra i due montanti. Il boia batteva fortemente la parte superiore della lunetta, mentre un aiutante tirava la testa per metterla in buona posizione. Talvolta il condannato veniva stordito con un colpo sulla nuca. Il boia faceva poi funzionare la ghigliottina. Eseguita la condanna, il corpo del condannato, troncato dalla testa, veniva spinto dal boia in un paniere di vimini posto alla destra della ghigliottina. La testa cadeva in una vasca di zinco. Il sangue usciva a zampilli, sporcando i \"bois de justice\". Dopo l'esecuzione il medico legale constatava la morte e forniva il permesso di inumare il corpo, senza menzionare la causa del decesso. La testa veniva riposta nel paniere assieme al corpo. Fatta l'esecuzione, veniva pulito il suolo e la ghigliottina veniva smontata. Il cancelliere redigeva un verbale di esecuzione, che veniva affisso all'entrata della prigione per 24 ore.\nLa famiglia poteva ricevere il corpo del condannato e farlo seppellire con la massima discrezione.\nCrimini capitali in Francia nel 1981.\nIl codice penale francese, almeno fino al 1981, prevedeva una larga casistica di crimini passibili di condanna a morte. Inoltre veniva precisato il metodo di esecuzione: fucilazione quando la condanna veniva emessa da un tribunale militare; decapitazione in tutti gli altri casi. Dal 1792 in poi la decapitazione fu espletata tramite ghigliottinamento. La ghigliottina non veniva usata in certe circostanze particolari, nel caso non potesse arrivare sul luogo dell'esecuzione o nel caso di crimini contro la sovranit\u00e0 dello stato, e l'alternativa era la fucilazione.\nPrecauzioni contro il ripristino della pena di morte.\nNel 1993 un gruppo di deputati neogollisti, capitanati da Roland Numgesser proposero di ristabilire la pena di morte nei casi di rapimento e assassinio di bambini, recidiva in fatti di sangue, assassinio a seguito di torture e assassinio di agenti di polizia. Nel 1994 a seguito di gravi fatti di sangue, Jean Marie Le Pen ritorn\u00f2 a richiedere il ripristino della pena di morte in Francia.\nNel 2004, si \u00e8 fatta avanti la proposta di ripristinare la pena capitale per atti terroristici: in particolare, il leader dell'estrema destra Jean-Marie Le Pen si pu\u00f2 definire un sostenitore della pena di morte.\nNei primi mesi del 2007 la pena di morte \u00e8 stata esplicitamente esclusa anche dalla Costituzione francese, allo scopo di rendere pi\u00f9 difficile un suo eventuale reinserimento nel codice penale."}
{"id": "212179", "revid": "228587", "url": "https://it.wikipedia.org/wiki?curid=212179", "title": "Francesco V d'Austria-Este", "text": "Biografia.\nInfanzia.\nFrancesco d'Austria-Este nacque il 1 giugno 1819 a Modena, allora capitale del Ducato di Modena e Reggio; figlio del duca Francesco IV di Modena e di Maria Beatrice di Savoia, era quindi nipote del re di Sardegna Vittorio Emanuele I di Savoia e dell'imperatore d'Austria Giuseppe II d'Asburgo-Lorena.\nMatrimonio.\nIl 30 marzo 1842 Francesco spos\u00f2 la principessa Adelgonda di Baviera. La coppia ebbe una sola figlia, Anna Beatrice, nata il 19 ottobre 1848 e morta l'anno successivo, l'8 giugno 1849.\nDuca di Modena e Reggio.\nAlla morte del padre Francesco IV, il 21 gennaio 1846 Francesco divenne duca regnante di Modena e Reggio, con anche i titoli di duca di Mirandola e Massa, principe di Carrara, marchese di Concordia e signore di Lunigiana.\nAlla morte di sua cugina, l'imperatrice arciduchessa Maria Luigia d'Austria, il 18 dicembre 1847, le successe come duca di Guastalla.\nMoti risorgimentali nel Ducato.\nIl duca, di carattere probabilmente pi\u00f9 mite del padre Francesco IV, era convinto assertore della sovranit\u00e0 assoluta, che riteneva fosse di emanazione divina, e della necessit\u00e0 di reprimere i moti risorgimentali; pensava tuttavia che la soluzione dei fermenti unitari che agitavano i vari stati italiani potesse ritrovarsi in una loro confederazione capeggiata dall'Austria e scrisse una ponderosa memoria intitolata \"Piano per una confederazione austro italica\".\nNel 1848, due anni dopo la sua ascesa al trono dovette fronteggiare le sollevazioni liberali e giovanili che, come nel resto d'Europa, si manifestarono anche a Modena con la richiesta di una costituzione liberale. In un primo momento pens\u00f2 di rispondere con la repressione e fece piazzare i cannoni attorno al Palazzo ducale, ma quando giunse la notizia che un gruppo di volontari partito da Bologna stava dirigendosi verso Modena in aiuto agli insorti modenesi, dopo avere emanato un editto col quale si promettevano riforme e amnistie per i detenuti politici e per gli esuli, nomin\u00f2 una reggenza provvisoria del ducato e, con la moglie Aldegonda e lo zio arciduca Ferdinando, fugg\u00ec da Modena e si rifugi\u00f2 a Bolzano. Motiv\u00f2 questa fuga con la volont\u00e0 di evitare un inutile spargimento di sangue. La Reggenza nomin\u00f2 un governo provvisorio presieduto da Giuseppe Malmusi che, trovandosi in difficolt\u00e0 di fronte al persistere dei disordini, chiese aiuto a Carlo Alberto di Savoia, che invi\u00f2 a Modena un contingente di soldati e un Commissario straordinario nella persona del conte Ludovico Sauli, ma le vicende della Prima guerra d'indipendenza italiana costrinsero i Sardi ad abbandonare Modena, che fu occupata dagli Austriaci. Francesco V ritorn\u00f2 pertanto nei territori di Modena e Reggio e riprese il governo del ducato con modalit\u00e0 pi\u00f9 autoritarie di prima.\nIl duca, tuttavia, non si mostr\u00f2 vendicativo: ai promotori dell rivolta fu consentito di lasciare il Ducato.\nIl 16 novembre 1848 il duca riusc\u00ec a scampare ad un attentato nei pressi dell'osteria delle Tre Torri di Villafranca di Medolla, quando lo studente mazziniano Luigi Rizzati di Cavezzo cerc\u00f2 di sparargli un colpo di fucile, mancandolo. Per ringraziare dello scampato pericolo, Francesco V fece costruire un oratorio circolare, oggi conosciuto come Cappelletta del Duca e condann\u00f2 l'attentatore a dieci anni di carcere.\nOpera legislativa.\nDal 1849 il Duca intraprese una riforma legislativa, resasi estremamente necessaria; i lavori, affidati ad un'apposita commissione si protrassero fino alla seconda met\u00e0 del 1855. Di tutta l'attivit\u00e0 legislativa di Francesco V, la codificazione riveste un'importanza assoluta e primaria. I lavori della commissione si chiusero con la stesura di quattro codici, che portarono il Ducato di Modena e Reggio al livello degli altri Stati italiani, dotandolo cio\u00e8 di una codificazione completa: la Codificazione estense.\nUn nuovo periodo di relativa tranquillit\u00e0 consent\u00ec a Francesco V di riprendere la strada delle riforme; tra le principali ricordiamo la legge sul reclutamento militare del 3 aprile 1849, la legge sulla costituzione della milizia di riserva del 10 aprile 1849, la legge del 24 febbraio 1851 con la quale furono stabilite le relazioni tra Stato e Chiesa; il Regolamento di Polizia del 1854, redatto dal Ministero del Buon governo, che affidava la competenza a giudicare e a punire agli stessi organi di polizia al fine di garantire una capacit\u00e0 di intervento rapida, efficace e mirata e la legislazione speciale d'emergenza, per quanto concerne la materia dei delitti contro l'ordine pubblico e contro la stabilit\u00e0 del potere e del sistema politico, compendiata e razionalizzata nel decreto del 4 gennaio 1854. Il 3 marzo 1859, infine, venne promulgato il Codice di Commercio, compilato a cura dei Ministri di Grazia e Giustizia e delle Finanze, che, a seguito del crollo del potere ducale, non solo non entr\u00f2 in vigore, ma ebbe una pubblicazione solo parziale.\nAnnessione del Ducato al Regno di Sardegna.\nNel 1859 il ducato entr\u00f2 nella nuova storia unitaria d'Italia, con l'arrivo dell'esercito di Vittorio Emanuele II di Sardegna e l'annessione, ratificata da un plebiscito, al nuovo Regno d'Italia. Francesco V ed Adelgonda vennero esiliati nel loro castello del Catajo, nel Veneto ancora austriaco. Al momento dell'abbandono di Modena, Francesco V fu seguito da oltre 3.500 soldati, che formarono la cosiddetta \"Brigata Estense\" che si aggreg\u00f2 alle truppe austriache. Dopo quattro anni di permanenza nel Veneto in diverse localit\u00e0, dall'Austria giunse l'ordine di scioglimento.\nA Cartigliano (Vicenza), nei pressi di Bassano del Grappa), il 24 settembre 1863 il duca sciolse le sue truppe. Fu consegnata ad ognuno una medaglia di bronzo con l'effigie del duca e la scritta \"FRANCISCUS V AUSTR. ATESTINUS DUX MUTINAE\" e sul retro la scritta \"FIDELITATIS ET CONSTANTIAE IN ADVERSIS\". Il duca tenne l'ultimo discorso di elogio e ringraziamento per la fedelt\u00e0 dimostratagli. Buona parte dei militari estensi pass\u00f2 definitivamente nell'Armata imperiale austriaca; i rimanenti furono congedati e rientrarono nel territorio dell'ex Ducato.\nUltimi anni e morte.\nCon questo atto termin\u00f2 il ruolo svolto dalla dinastia estense nella storia italiana. Nel 1861 a Francesco fu offerta la corona del Messico; il duca ringrazi\u00f2 per la considerazione e spieg\u00f2 la rinuncia con queste parole scritte nelle sue memorie: \u00ab... riguardando io la piccola sovranit\u00e0 di Modena, pi\u00f9 come un dovere che come un diritto, non ero in alcun modo disposto a rinunziarvi, nemmeno a fronte di qualsiasi compenso, fosse pure brillante, vantaggioso e lusinghiero ...\u00bb.\nFrancesco trascorse gli ultimi anni della sua vita tra il castello del Catajo a Battaglia Terme, presso Padova, e l'Austria; mor\u00ec a Vienna il 20 novembre 1875. \u00c8 sepolto nella Cripta Imperiale della Chiesa dei Cappuccini di Vienna.\nSuccessione giacobita.\nDopo la morte della madre nel 1840, Francesco fu considerato l'erede legittimo al trono britannico secondo la linea di successione dei giacobiti, con il titolo di re Francesco I. Dopo la sua morte, secondo questa linea, il titolo pass\u00f2 alla nipote (come Maria III) Maria Teresa Enrichetta Dorotea, principessa di Modena e Reggio, che fu regina consorte di Baviera."}
{"id": "212183", "revid": "287204", "url": "https://it.wikipedia.org/wiki?curid=212183", "title": "Egly", "text": ""}
{"id": "212184", "revid": "599013", "url": "https://it.wikipedia.org/wiki?curid=212184", "title": "Epinay-sous-S\u00e9nart", "text": ""}
{"id": "212185", "revid": "287204", "url": "https://it.wikipedia.org/wiki?curid=212185", "title": "Epinay-sur-Orge", "text": ""}
{"id": "212186", "revid": "1305772", "url": "https://it.wikipedia.org/wiki?curid=212186", "title": "Episode", "text": ""}
{"id": "212187", "revid": "287204", "url": "https://it.wikipedia.org/wiki?curid=212187", "title": "Etiolles", "text": ""}
{"id": "212188", "revid": "599013", "url": "https://it.wikipedia.org/wiki?curid=212188", "title": "Etr\u00e9chy (Essonne)", "text": ""}
{"id": "212189", "revid": "8897", "url": "https://it.wikipedia.org/wiki?curid=212189", "title": "Album musicale", "text": ""}
{"id": "212200", "revid": "1442080", "url": "https://it.wikipedia.org/wiki?curid=212200", "title": "Repubblica Cispadana", "text": "La Repubblica Cispadana fu una delle prime Repubbliche sorelle dell'Italia settentrionale soggette alla Repubblica Francese. Nacque sull'onda delle fulminee vittorie della Campagna d'Italia condotta dal generale Bonaparte, costituendosi dapprima, nell'ottobre 1796, come Federazione ed in seguito, nel dicembre dello stesso anno, come vero e proprio stato unitario. Ne fecero parte i territori del Bolognese, del Ferrarese, del Modenese, del Reggiano, della Garfagnana, di Massa e di Carrara. Per un breve periodo comprese anche la Romagna. Riusc\u00ec in diversi Congressi a darsi una Costituzione, a stabilire un proprio stendardo, antesignano della bandiera italiana, a dotarsi di un'organizzazione militare, sebbene sotto la gestione francese, e di una struttura di governo.\nNon fu per\u00f2 uno Stato indipendente, restando sempre sottoposto al controllo francese ed alle direttive impartite da Bonaparte. Durante la sua breve esistenza, dovette affrontare consistenti difficolt\u00e0 dovute soprattutto a due fattori: da un lato una grave crisi economica causata principalmente dalle requisizioni effettuate dai Francesi nei territori conquistati, che portarono in qualche caso a rivolte popolari duramente represse; dall'altra le resistenze opposte da molta parte delle classi dirigenti civili e religiose al consolidarsi dei principi rivoluzionari.\nSia per la sua debolezza interna, sia per gli sviluppi internazionali che condussero alla pace siglata a Campoformio, Bonaparte nel luglio 1797 ne decise la soppressione, unendola alla Repubblica Transpadana e andando cos\u00ec a formare la Repubblica Cisalpina. Tuttavia, nonostante la sua scarsa durata, \u00e8 considerata da diversi storici come il primo esempio di istituzione democratica italiana dell'epoca contemporanea.\nStoria.\nContesto storico geografico.\nNel 1796 l'area emiliana e romagnola si trovava da tempo suddivisa in diversi stati: il Ducato di Parma, governato dai Borbone, il Ducato di Modena e Reggio, retto dalla dinastia Estense, che si estendeva anche al di l\u00e0 dell'Appennino comprendendo la Garfagnana ed era abitato complessivamente da 366.683 abitanti, oltre alle province pontificie, ovvero le Legazioni di Bologna, Ferrara e Romagna.\nSi trattava di territori caratterizzati da una situazione di arretratezza culturale e politica, in particolare rispetto alla Lombardia, in quanto molto poco vi aveva influito il rinnovamento che si era prodotto nel '700 ad opera dell'Illuminismo, tenuto anche conto che alcuni timidi interventi riformatori in materia economica e scolastica realizzati a Modena sotto l'impulso del Muratori da Francesco III d'Este, si erano bloccati con la sua morte avvenuta nel 1780. In qualche caso, peraltro, v'era chi aveva reagito contro il prevalere delle nuove idee provenienti dalla Francia, come quando la Reale Accademia di Scienze e Belle Lettere di Mantova nel 1781 e nel 1783 aveva lanciato due concorsi sul tema \"Quale sia presentemente il gusto delle belle lettere in Italia e come possa restituirsi se in parte deturpato\".\nDalle popolazioni non venivano segnali di particolari inquietudini, a parte alcune vertenze di natura commerciale o di uso delle acque di Ferrara rispetto a Bologna, oppure diffidenze tra Modena e Reggio. Ancora nel 1791 un ambasciatore della Repubblica di Lucca riferiva, a proposito del ducato di Modena, di \u00absudditi generalmente contenti, non essendo dal signor Duca stato disposto alcun aggravio ed essendosi aperte alcune nuove strade ed edificati diversi ponti [per cui] il ducato si conserva florido e ricco\u00bb, mentre nel 1794 a Reggio Emilia v'erano state manifestazioni di grande entusiasmo religioso, ai limiti del fanatismo, ed una positiva accoglienza popolare verso la cavalleria napoletana in transito\nLo sconvolgimento europeo avviato dalla Rivoluzione Francese non aveva avuto sino ad allora significative conseguenze sull'assetto della Penisola, dato che molti Principi italiani, come il Papa ed il Duca di Modena, bench\u00e9 avessero rotto le relazioni diplomatiche con la Repubblica, non avevano aderito ad alcun impegno militare contro di essa. \nCos\u00ec negli anni 1792-1795 in ambito italiano era stato Carlo Emanuele ad addossare al Piemonte sabaudo il maggior peso della guerra contro la Francia repubblicana, fino a ritrovarsi unico alleato dell'Austria, quando nel 1795 uno dopo l'altro s'erano ritirati dalla Coalizione la Toscana, la Prussia, i Paesi Bassi e la Spagna, causando l\u2019aggravarsi per il Regno del pesante salasso finanziario della guerra, valutato nel 1796 in 800 milioni di Franchi, pari a 15 anni di entrate erariali, necessarie per mantenere un esercito che era arrivato a contare 70.000 effettivi.\nL'intervento francese.\nLa Francia, da parte sua, non aveva dato nei primi anni '90 una particolare importanza militare al teatro italiano, nonostante le sollecitazioni di un suo agente, il diplomatico Fran\u00e7ois Cacault, che il 26 febbraio 1794 scriveva al Direttorio di uno \u00abspirito democratico che regna in modo rilevante nell'Italia settentrionale\u00bb e di una Bologna \u00abmolto ben disposta ad accogliere i Francesi. Se riusciremo ad impadronirci della Lombardia, bisogner\u00e0 emanare un proclama che garantisca agli Italiani che le loro propriet\u00e0 saranno rispettate\u00bb. In generale nel Direttorio si era formata una opinione, favorita anche dalle rassicurazioni di rifugiati politici italiani come Buonarroti, secondo la quale esisteva in Italia una diffusa disponibilit\u00e0 a condividere i principi repubblicani, per cui essi \u00absi lasciarono facilmente convincere che i popoli italiani non desideravano altro che la felicit\u00e0 di vivere, cos\u00ec come in Francia, sotto un governo simile al loro\u00bb.\nLa situazione fu nuovamente messa in evidenza in una seconda relazione del 4 marzo 1794, nella quale ancora Cacault descriveva\nNonostante queste relazioni incoraggianti, anche se condite con un certo disprezzo per \u00able grandi citt\u00e0 italiane popolate solo di padroni, servitori e gentaglia ignorante\u00bb, fu solo nel novembre del 1795 che il Direttorio prese seriamente in esame le situazione italiana, quando il Ministro degli Esteri Charles-Fran\u00e7ois Delacroix chiese agli agenti francesi in Italia se ritenessero possibile crearvi una repubblica.\nMalgrado alcune risposte poco incoraggianti l'intervento fu comunque deciso per l'anno successivo, tuttavia venne principalmente considerato come un modo per acquisire una possibile merce di scambio per futuri trattati di pace, tesi sulla quale ancora il 25 luglio 1796, dopo le prime vittorie napoleoniche, era basato un memorandum di Delacroix al Direttorio dove si delineava per l'Italia una sorta di assetto federativo nel quale l'area emiliano-romagnola avrebbe potuto essere affidata all'Elettore Palatino in cambio della ricca Lombardia. Anche a livello militare i piani strategici messi a punto all'inizio del 1796 da Carnot affidavano al fronte italiano un ruolo sussidiario rispetto a quello renano, utile solo per alleggerirne la pressione. \nAltro importante elemento della decisione francese erano le ricchezze dei vari Stati italiani, che si ritenevano consistenti (anche perch\u00e9 il territorio peninsulare era stato risparmiato dalle distruzioni europee della Guerra dei sette anni) e quindi in grado di ridare ossigeno ad un erario in grande difficolt\u00e0 a causa della grave situazione economico-finanziaria in cui si dibatteva la Francia dopo anni di guerra e di disordini interni: era inoltre indispensabile sostenere con requisizioni ed indennit\u00e0 un esercito che sul fronte italiano era privo di mezzi, ed a questo proposito erano molto chiare le istruzioni che il Direttorio aveva dato a Bonaparte, nelle quali, unendo motivazioni finanziarie e zelo ideologico, si disponeva:\nL'occupazione dei territori emiliani.\nUna situazione che era rimasta per qualche secolo sostanzialmente immutata fu rapidamente travolta dalla fulminea Armata d'Italia che, in poco pi\u00f9 di un mese, sconfisse i Piemontesi eliminandoli dal conflitto, forz\u00f2 il passaggio del Po a Piacenza, batt\u00e9 gli Austriaci a Lodi, costringendoli a ritirarsi verso oriente ed obbligandoli a rinchiudersi dentro la fortezza di Mantova, perdendo Milano in cui Bonaparte entr\u00f2 il 15 aprile. Rapidamente i francesi occuparono la Lombardia, parte del Veneto e dilagarono lungo il corso inferiore del Po, anche se alle loro spalle si accesero diversi focolai di rivolta, tutti duramente repressi, come nei casi di Tortona (dal 13 al 17 giugno) e di Pavia e Binasco (23 giugno). Di fronte a queste sorprendenti novit\u00e0 le varie citt\u00e0 emiliane ebbero inizialmente comportamenti autonomi e contraddittori, frutto delle loro storiche diversit\u00e0, tanto che, come si vedr\u00e0, tutte inviarono proprie delegazioni a Parigi per chiedere al Direttorio di veder riconosciute, anche in contrasto con i propri vicini, le rispettive aspirazioni municipalistiche.\nModena: fuga e destituzione del duca.\nIl 7 maggio 1796, all\u2019approssimarsi delle truppe francesi e temendo di incorrere nella stessa sorte che aveva visto il duca di Parma costretto a fondere gli argenti della reggia per soddisfare un'intimazione francese di denaro e di approvvigionamenti - nonch\u00e9 di 20 opere d'arte, tra cui un San Gerolamo del Correggio (bench\u00e9 formalmente in questo caso si trattasse di un regalo del duca alla Francia) Ercole III d'Este fugg\u00ec assieme alla sua amante, la cantante Chiara Marini, portando con s\u00e9 un cospicuo patrimonio e rifugiandosi a Venezia assieme al ministro Giovanni Battista Munarini. Prima di fuggire, il duca aveva nominato in sua vece un \"Consiglio di reggenza\", composto di 8 membri incaricandolo di \u00abesercitare la sovrana nostra potest\u00e0\u00bb, deliberando con il voto dei 2/3 e garantendo la neutralit\u00e0 che avrebbe dovuto essere trattata con i Francesi dal conte di San Romano, suo fratello illegittimo e generale della milizia. \nMa i Francesi rifiutarono di riconoscere la neutralit\u00e0 ed imposero, invece, un armistizio in quanto negli anni precedenti il duca aveva condannato alcuni repubblicani ed aveva consentito il transito di truppe austriache alle quali aveva regalato 12 cannoni. L'atto venne firmato il 23 maggio e diede luogo a pesanti richieste di contribuzioni economiche (6 milioni di lire tornesi da corrispondere a rate, ma entro 1 mese, viveri, alloggi. armi e polvere da sparo, nonch\u00e9 20 quadri della Galleria Estense), che misero in seria difficolt\u00e0 l'attivit\u00e0 del Consiglio costretto a dare esecuzione a tali ordini. \nPer attenuare il diffuso malcontento generato da tali imposizioni, invano la Reggenza chieder\u00e0 l'intervento del duca al punto che, dopo aver emanato un rassicurante proclama nel quale prometteva che della contribuzione si sarebbe fatto carico l'erario ducale, venne subito dopo smentita dal netto rifiuto di Ercole d'Este, il quale blocc\u00f2 anche una missione di due membri inviata a Venezia il 7 ottobre, che non riusc\u00ec ad andare oltre Padova. Questa situazione si concluder\u00e0 nei primi giorni di ottobre, quando Bonaparte, dopo aver respinto la controffensiva austriaca sconfiggendo le truppe del generale von W\u00fcrmser a Bassano, decise di consolidare le sue retrovie e, senza consultarsi con il Direttorio, dichiar\u00f2 \u00abinfranto\u00bb l'armistizio di giugno e decret\u00f2 la decadenza del duca che \nIl giorno prima, 2.000 soldati francesi, al comando del generale Sandoz avevano preso possesso della citt\u00e0, avvenimento che alcuni predicatori attribuirono ad una \u00abpunizione di Dio per i peccati d'Italia\u00bb. L'8 ottobre veniva soppressa la Reggenza ducale, con il passaggio dello Stato alla Repubblica francese, e la nomina di un Comitato esecutivo di 7 membri, integrati da due delegati della Garfagnana e del Frignano, che giurarono fedelt\u00e0 alla Francia, mentre coloro che avevano fatto parte della Reggenza vennero espulsi. Fu abbattuta la statua equestre del duca ed il 12 ottobre venne emanato un proclama che proibiva l'uso dei titoli nobiliari, dei blasoni e delle livree, ordinandone l'abbandono entro 8 giorni, ed abrogava i diritti dei origine feudale come i fidecommessi ed i maggioraschi.\nIl 13 ottobre Bonaparte arriv\u00f2 in citt\u00e0 accolto con grandi onori e festeggiamenti e nello stesso mese si intensificarono le manifestazioni a favore del nuovo corso: si piantarono alberi della libert\u00e0 a Correggio, Carpi e Montecchio, poi, chiesto ed ottenuto l'assenso di Garrau, il 23 ottobre al Teatro anatomico si tenne la prima riunione della \"Societ\u00e0 di Pubblica Istruzione\" con lo scopo di \u00abilluminare il popolo sui suoi diritti e doveri onde metterlo in stato di sapersi dare e ricevere una buona legislazione\u00bb, ove vennero invitati i soldati francesi feriti e degenti negli ospedali ai quali si prometteva \u00abun'eterna riconoscenza [in quanto] l'Italia \u00e8 libera e la libert\u00e0 \u00e8 opera vostra\u00bb.\nReggio Emilia: volont\u00e0 di autonomia e repubblica.\nA Reggio la fuga del duca da Modena fu accolta con un misto di sdegno per la vilt\u00e0 dell'atto e di speranza che ci\u00f2 agevolasse il recupero di una maggior autonomia rispetto alla citt\u00e0 capitale del ducato, come veniva richiesto in alcune petizioni largamente sottoscritte che vedevano nei Francesi dei liberatori non solo dall'antico regime, ma anche dal predominio estense. Sin dal 10 giugno per ottenere il sostegno francese alla loro istanze autonomistiche, i reggiani avevano inviato presso il Quartier generale di Bonaparte a Castiglione delle Stiviere due delegati, Paradisi e Re, con la richiesta di poter tornare ai \"pacta conventiones et conditiones\" del 30 giugno 1409. Ma il generale, stretto tra esigenze strategico -militari e posizioni del Direttorio che pensava ai territori italiani in funzione di future trattative politiche, rispose solo con un generico invito a pazientare.\nIl 10 luglio 1796 si verific\u00f2 in citt\u00e0 un tumulto, volutamente non contrastato dai Francesi. A quel punto fu il Senato reggiano a richiedere, invocando la libert\u00e0, una serie di provvedimenti tra i quali la restituzione dei beni ecclesiastici degli ordini soppressi, il mantenimento a Reggio delle risorse locali, il ripristino dei diritti sul canale dell'Enza, l'amministrazione autonoma dei beni pubblici e la devoluzione a Reggio d'una parte dell'Universit\u00e0 prima accentrata nella capitale del ducato, in modo da potervi svolgere lezioni ed esami. \nLa tensione crebbe per tutti i mesi estivi, in particolare allorch\u00e9 si sparse la voce, infondata, di una vittoria austriaca a Mantova, sino a quando il 20 agosto un banale diverbio avvenuto al mercato tra una popolana ed alcuni soldati modenesi che la Reggenza aveva inviato a Reggio per mantenere l'ordine, fece scoccare la scintilla della rivolta, che port\u00f2, senza spargimento di sangue, al completo allontanamento delle truppe ducali dalla citt\u00e0, avvenuto 2 giorni dopo. Segu\u00ec la proclamazione da parte del Senato reggiano dell'indipendenza da Modena e la richiesta di protezione francese. Sul municipio della citt\u00e0 venne issato uno striscione con scritto \"Repubblica di Reggio\".\nLa sommossa reggiana divent\u00f2 un punto di riferimento anche per i patrioti presenti nelle altre citt\u00e0 dell'Emilia perch\u00e9 \u00abi cittadini di Reggio hanno dato il pi\u00f9 luminoso esempio del loro amore per la libert\u00e0: non attesero che estranea mano sciogliesse le loro catene, ma loro stessi coraggiosamente operarono una rivoluzione\u00bb. Ma suscit\u00f2 entusiasmi anche altrove, dato che pochi giorni dopo, il 16 settembre, i Milanesi accolsero con entusiasmo una delegazione composta dai reggiani Paradisi, Lamberti e Re con cui discussero d'una possibile e comune convocazione di una convenzione nazionale composta da 120 deputati rappresentativi di tutta l'Italia settentrionale sotto influenza francese, escluso il Piemonte, anche se questa iniziativa non ebbe poi seguito. Pochi giorni dopo un'analoga proposta fu avanzata anche a Bologna.\nOrmai la situazione si evolveva con estrema rapidit\u00e0: con un editto del 9 settembre il Senato reggiano comunic\u00f2 che \u00abben presto si former\u00e0 una deputazione destinata a proporre una Costituzione tutta democratica la quale, dopo esser stata approvata dal governo francese, sar\u00e0 messa alla cauzione del popolo tanto della citt\u00e0 quanto del contado e paesi riuniti\u00bb; poi il Senato si dimise convocando nuove elezioni che si tennero il 31 agosto, con la nomina di 10 nuovi membri del governo. Ma se in citt\u00e0 le cose procedevano velocemente, non pochi furono invece i contrasti con le localit\u00e0 del circondario che, in genere, subordinarono l'adesione al \"nuovo corso\" alla possibilit\u00e0 di veder a loro volta riconosciute autonomie e diritti, mentre in qualche altro caso, ad esempio a Gualtieri, Novellara e soprattutto a Scandiano, rimasta una roccaforte dei partigiani del duca, vi furono resistenze e disordini, con vittime, che solo a fine ottobre trovarono soluzione.\nL'entusiasmo sal\u00ec al massimo quando il 5 ottobre. il giorno successivo alla dichiarazione di decadenza del duca di Modena, un drappello della Guardia Civica reggiana, che era stata costituita dopo il moto del 20 agosto sino a raggiungere il migliaio di elementi, sotto il comando dall'ex ufficiale ducale Francesco Scaruffi, sorprese e cattur\u00f2 a Montechiarugolo, nei pressi di Parma, con la perdita di un militare, un reparto austriaco di 150 soldati che, usciti dall'assedio di Mantova con una sortita, avevano intenzione di raggiungere la Toscana. Il fatto d'arme, di per s\u00e9 scarsamente significativo nell'ambito della Campagna d'Italia, ebbe tuttavia una grande risonanza propagandistica per l'orgoglio delle nascenti repubbliche emiliane e lo stesso Bonaparte, segnalandolo al Direttorio quale esempio delle ritrovate virt\u00f9 militari italiane, consent\u00ec che fossero gli stessi reggiani al comando di Carlo Ferrarini a scortare i prigionieri sino a Milano, dove furono accolti da grandi festeggiamenti culminati con un concerto alla Scala. Foscolo invi\u00f2 ai reggiani una lettera con la quale dedic\u00f2 loro una sua ode.\nIntanto, con la caduta del regime ducale, non v'era pi\u00f9 motivo di tenere separati i due territori modenese e reggiano - a quel punto entrambi sottomessi alla Francia - e l'11 ottobre il Direttorio ne ordin\u00f2 la riunione sotto un solo governo, facendo svanire ogni ipotesi di una autonoma repubblica reggiana e provocando non poche proteste, tanto che un documento del governo provvisorio reggiano di quei giorni rilevava che \u00abcoi modenesi non abbiamo e non intendiamo avere alcuna comunione di interesse\u00bb. Il primo provvedimento del nuovo governo fu di ristampare il decreto reggiano di abolizione dei feudi.\nBologna: intransigente municipalismo.\nSin dalla prima met\u00e0 del maggio 1796 il Senato bolognese, a fronte delle travolgenti vittorie di Bonaparte, aveva nominato una delegazione, composta da 12 senatori, due dei quali, Caprara e Malvasia, il giorno 12 si recarono ad incontrare le truppe francesi impegnate nel passaggio del Po, prima della Battaglia di Lodi; intanto il Senato, senza tener conto del governo papale (che stava tentando, con la mediazione della Spagna, di avviare trattative con i dirigenti francesi), pubblic\u00f2 un editto con cui di ordinava \u00abche non ardiscano n\u00e9 per s\u00e9, n\u00e9 per altri di far suonare le campane dell'armi, n\u00e9 di far adunare gli abitanti ed i paesani contro le truppe francesi che entrino in questa provincia, ma si vuole anzi che ognuno le rispetti e tratti amichevolmente nel loro soggiorno\u00bb. Tuttavia l'andamento delle operazioni militari impegnava i Francesi altrove e pertanto la citt\u00e0, dopo quel primo incontro, rest\u00f2 per oltre un mese \u00absospesa nelle proprie dubbiezze\u00bb.\nIl 18 giugno 1796 le truppe francesi furono segnalate a Crevalcore e lo stesso giorno un'avanguardia di cavalleria, al comando del generale Verdier entr\u00f2 in citt\u00e0 seguita il giorno dopo da un'intera divisione, forte di 7.000 uomini, al comando di Augerau, che attravers\u00f2 la Porta San Felice proprio mentre si svolgeva la processione del Corpus Domini, generando nei Francesi l'equivoco che si trattasse di una cerimonia in loro onore. I Francesi allestirono il proprio campo dei soldati a Crociali, a nordovest della citt\u00e0, mentre gli ufficiali furono ospitati nelle case delle famiglie pi\u00f9 abbienti.\nIn quella occasione il Senato eman\u00f2 un secondo editto in cui ribadiva che \u00able truppe che arriveranno vengono come amiche, rispettando e facendo rispettare la religione, il Governo, le persone e le propriet\u00e0 [...] Nessuno ardisca offendere le truppe con le parole e con fatti\u00bb. La Guardia Svizzera, di stanza a Bologna sin dal 1542, depose le armi e fu lasciata libera di allontanarsi.\nLe cose subirono una repentina accelerazione quando nella notte del 19 giugno arriv\u00f2 in citt\u00e0 Bonaparte che il giorno dopo convoc\u00f2 il rappresentante del governo papale il Cardinale legato Vincenti, intimandogli di lasciare la citt\u00e0 e dispose la restituzione della cittadina di Castel Bolognese, antica rivendicazione della citt\u00e0 felsinea. Fu imposto al governo papale di pagare un'indennit\u00e0 di 21 milioni di lire tornesi, mentre alla citt\u00e0 ne furono richiesti 4, di cui la met\u00e0 in contanti e l'altra in oro ed argenti, oltre alla requisizione di opere d'arte e di altri beni di valore custoditi all'Istituto delle Scienze. Fu necessario istituire una tassa sui \"facoltosi\". I Francesi si impadronirono inoltre dei beni esistenti presso il Monte di Piet\u00e0, tra i quali i depositi in natura dei produttori tessili, da cui, tuttavia, furono tenuti esenti quelli d'un valore inferiore alle 200 lire che Bonaparte ordin\u00f2 di restituire, proclamando che \u00abil vincitore mal soffrirebbe di vedere i suoi allori bagnati colle lagrime dell'indigente\u00bb. Furono liberati dal carcere alcuni condannati per la congiura del 1794 e venne ordinata una cerimonia per commemorare De Rolandis e Zamboni, i cui resti mortali l'8 agosto 1796 furono rimossi per essere inumati, con feste e preghiere, alla Montagnola, dove fu eretta una colonna commemorativa, poi demolita al ritorno degli Austriaci. In sostanza, l'ingresso francese a Bologna fu \u00abun trionfo [e] nei pochi giorni in cui Bonaparte vi si ferm\u00f2 quella citt\u00e0 cambi\u00f2 completamente fisionomia e mai una cos\u00ec generale rivoluzione nei costumi e nelle abitudini avvenne pi\u00f9 rapidamente\u00bb.\nPoi Bonaparte, \u00abinformato delle antiche prerogative e privilegi lasciati alla citt\u00e0 quando venne il potere dei Pontefici e come questi siano stati in ogni tempo lesi, intende restituire alla citt\u00e0 stessa la sostanza del suo antico governo: in conseguenza \u00e8 abolita ogni autorit\u00e0 e tutto il potere legislativo si concentra per ora nel Senato\u00bb: fu tuttavia posta la condizione che i senatori giurassero fedelt\u00e0 alla Repubblica Francese con la formula \u00abA laude dell'onnipotente Iddio, della beata vergine e di tutti i Santi, ad onore eziandio e riverenza dell'invitta repubblica di Francia ...\u00bb. Anche i religiosi dovettero giurare di \u00abesercitare il Sacro Ministero senza perturbazione della pubblica tranquillit\u00e0\u00bb ed i Gesuiti furono diffidati \u00abaffinch\u00e9 non si mescolino nei pubblici affari, altrimenti mi trover\u00f2 costretto ad espellerli per sempre\u00bb. Tra coloro che si rifiutarono di giurare vi fu, per motivi religiosi, lo scienziato Luigi Galvani. Anche a Bologna furono eseguite dalla Commissione incaricata dal Direttorio asportazioni di opere d'arte ed oggetti di valore, in particolare 32 dipinti di Carracci e del Guercino custoditi presso l'Accademia Clementina che il 2 luglio 1796 presero la via di Parigi assieme a preziosi strumenti scientifici sottratti all'Istituto delle Scienze.\nI dirigenti bolognesi, di inclinazione fortemente municipalista, resa ancora pi\u00f9 radicale dall'insofferenza per il predominio negli affari civili di una Chiesa che occupava in modo improduttivo con monasteri e conventi un quarto della superficie urbana, sperarono che con i provvedimenti assunti da Bonaparte fosse arrivato il momento di poter recuperare un'ampia autonomia, ed in quella direzione il Senato si mise immediatamente all'opera. Sin dal 1\u00ba luglio venne istituita una Giunta di 30 membri con il compito di predisporre un testo costituzionale, che, con alterne vicende, concluse i propri lavori alla fine del settembre 1796. Il giorno successivo i delegati bolognesi Caprara, Aldini e Savioli incontrarono Augerau per sottoporgli la proposta di formazione di una Guardia Civica di 600 unit\u00e0: inizialmente si pensava ottimisticamente ad un forte afflusso di volontari, ma gi\u00e0 il 19 luglio si dovette constatare che si erano arruolati solo in 300. Fu pertanto necessario ricorrere alla coscrizione obbligatoria, che diede luogo a proteste e disordini in alcune comunit\u00e0 rurali (come ad Anzola il 1\u00ba settembre) e inoltre dovette scontare anche la carenza di vestiario per le divise: furono utilizzati abiti residui di lavorazione a righe che condusse i bolognesi a definire questa truppa \"rigaden\", oltre che \"miliziotti\". La Costituzione fu infine votata il 4 dicembre ma non entr\u00f2 mai in vigore.\nFerrara e la sommossa di Lugo.\nNello stesso giorno 20 giugno 1796 in cui Bonaparte metteva mano agli assetti bolognesi, inviava a Ferrara un ufficiale con un ordine rivolto alle pubbliche autorit\u00e0 cittadine di recarsi il giorno successivo, alle ore 12, presso il suo comando: erano convocati il legato pontificio, cardinale Pignatelli; il comandante del presidio della fortezza, Manciforte; il \"Giudice dei Savi\", conte Alberico Tedeschi.) Giunti al cospetto del Generale i primi due furono bruscamente destituiti, ricevendo l'intimazione di allontanarsi senza rientrare in citt\u00e0; Pignatelli si rifugi\u00f2 a Roma, ed il comandante se ne ritorn\u00f2 in Svizzera. \nAl Giudice dei Savi fu concesso di rientrare, ma a due precise condizioni: avrebbe dovuto preparare gli alloggiamenti per le truppe francesi in arrivo e predisporre il formale giuramento di fedelt\u00e0 alla Repubblica Francese da parte del Consiglio Centumvirale.\nDopo un paio di giorni di incertezza il 24 giugno entr\u00f2 in citt\u00e0 una brigata al comando del generale Robert, accolta da applausi e sfoggio di coccarde tricolori, con le principali famiglie ferraresi che si contendevano l'ospitalit\u00e0 degli ufficiali; il giorno successivo il Consiglio Centumvirale si affrettava a prestare il richiesto giuramento, con la formula:\nSeguiva l'allestimento dell'albero della libert\u00e0, l'abbattimento degli stemmi pontifici, la rimozione delle porte che rinchiudevano il ghetto e la trasformazione del \"Magistrato dei savi\" in governo \"municipale\", cui si fecero emanare tre decreti per ordinare l'espulsione dei religiosi francesi che si erano rifugiati a Ferrara sin dal 1791, la consegna di tutte le armi personali e l'obbligo di emigrazione per gli stranieri non residenti, oltre al sequestro di tutte le propriet\u00e0 inglesi. Cos\u00ec, in meno di 48 ore, si sfaldava senza la minima resistenza un dominio papale durato circa 2 secoli.\nMa l'iniziale atteggiamento di favore dimostrato dai ferraresi verso i nuovi arrivati si scontr\u00f2 quasi subito contro i primi provvedimenti del generale Robert e del Commissario Gustave L\u00e9orat che imposero alla citt\u00e0 il pagamento di una contribuzione di 4 milioni di lire tornesi e, come a Bologna, si impadronirono del Monte di Piet\u00e0, considerato uno dei pi\u00f9 ricchi della regione, i cui ingenti depositi presero la via di Parigi, facendo salvi solo i beni di modico valore e le fedi nuziali. Per mettere insieme l'ingente somma il Magistrato, bench\u00e9 formalmente governo soltanto municipale, dovette rivolgersi alle localit\u00e0 del territorio, il che caus\u00f2 disordini e proteste ad Argenta e, soprattutto, nella cittadina di Lugo, considerata una delle pi\u00f9 prospere della regione. \nNella localit\u00e0 romagnola nacque una vera e propria insurrezione armata, che non si arrest\u00f2 neppure di fronte ad alcuni tentativi di mediazione del vescovo di Imola Barnaba Chiaramonti (il futuro Papa Pio VII) e si concluse il 6 luglio con un bombardamento francese ed un successivo saccheggio, con molte vittime, alcune fucilazioni e diversi ostaggi, \nMentre a Lugo si combatteva, la municipalit\u00e0 ferrarese decise ai primi di luglio di imitare le altre citt\u00e0 (Milano, Parma, Modena, Bologna) che gi\u00e0 avevano inviato proprie delegazioni a Parigi, ognuna preoccupata per le proprie mire territoriali: nel caso di Ferrara la scelta dei delegati non fu semplice dato che i due rappresentanti Vincenzo Massari ed Alessandro Guiccioli, incaricati di richiedere al Direttorio l'istituzione di una federazione degli Stati che \u00abrimanessero liberi in Italia\u00bb, ma anche di contrastare le pretese dei bolognesi di estendersi verso il Po e la Romagna, ottennero solo 50 voti contro 40 contrari.\nLa calma seguita ai fatti di Lugo era destinata a durare poco: equivocando sulla frettolosa partenza del contingente francese diretto all\u2019assedio di Mantova ed ai campi di battaglia di Lonato e Castiglione, l'arcivescovo Mattei proclamava il ripristino del potere papale, scontrandosi con la Municipalit\u00e0 che si rifiutava di appoggiare la restaurazione. Tuttavia fu soltanto a met\u00e0 agosto che i francesi, dopo aver respinto l\u2019offensiva di von Wurmser ritornarono a Ferrara, intimando a Mattei di recarsi a Brescia presso il comando di Bonaparte, dove fu tenuto prigioniero sino al 28 settembre.\nNonostante la fedelt\u00e0 dimostrata in tale occasione, ed alcuni atti di governo emanati in linea con le nuove idee in materia di annona, igiene, moneta, guardia nazionale, ormai i francesi non consideravano pi\u00f9 la municipalit\u00e0 di Ferrara all\u2019altezza del compito, sia per la presenza di elementi conservatori, sia in vista dell'imminente Congresso di Modena: cos\u00ec gi\u00e0 il 25 settembre, il commissario Saliceti, in una lettera inviata da Firenze a Bonaparte aveva richiesto di sciogliere i governi locali per \u00abdisporre a Ferrara di uomini pi\u00f9 svelti\u00bb, ricevendone il consenso. Il successivo 1 ottobre 1796 Saliceti decret\u00f2 la sostituzione del Consiglio Centumvirale con una \"Amministrazione centrale del Ferrarese\" di 15 membri da lui nominati, e la soppressione di tutte le altre autorit\u00e0 municipali. \nI provvedimenti rivoluzionari ebbero un'accelerazione quando Bonaparte, giunto nella citt\u00e0 estense per una sosta il 20 e 21 ottobre, ordin\u00f2 la soppressione della Inquisizione, l\u2019abrogazione del Tribunale Ecclesiastico e del diritto di asilo nelle chiese, la proibizione dei titoli nobiliari, l\u2019incameramento da parte dell\u2019erario dei crediti vantati dai monasteri e l'istituzione di una amministrazione civile per i parroci meno abbienti, da sostenere con una indennit\u00e0 annua di 120 scudi (quest\u2019ultima decisione non fu mai attuata). Venne anche pubblicato un decreto con cui si proclamava la totale libert\u00e0 di stampa per \"fornire attraverso di essa i lumi e tutti quei mezzi atti a promuovere la pubblica felicit\u00e0 in tutti i campi: l\u2019agricoltura, il commercio, il sistema daziario, la pubblica istruzione, i costumi\". Durante i due giorni di visita del Generale, si tennero feste da ballo al Castello Estense e veglioni all'aperto, con distribuzione di cibo al popolo. Ma le condizioni della zona restavano tutt\u2019altro che tranquille sia economicamente, a causa delle requisizioni francesi, sia politicamente, per via delle forti, anche se latenti, resistenze che emergeranno quando si tratter\u00e0 di votare per la nuova Repubblica, mostrando una situazione di malcontento delle campagne, non colta dai fautori del nuovo corso, prevalentemente di estrazione urbana, intellettuale e borghese.\nVerso la Confederazione Cispadana.\nNel giro di pochi mesi, l'offensiva francese dell'Armata d'Italia guidata da Napoleone aveva spazzato via gli assetti istituzionali dei territori emiliani, rimasti immutati per secoli. Al loro posto, le autorit\u00e0 locali gi\u00e0 esistenti furono trasformate in governi provvisori di impronta repubblicana e municipale.\nAspirazioni unitarie.\nIn questa situazione vi fu chi inizi\u00f2 ad immaginare un governo unitario \"nazionale\" che raccogliesse tutti i territori occupati dai francesi: cos\u00ec si era espresso il bolognese Antonio Aldini gi\u00e0 nel giugno 1796, ed in quella direzione andarono i risultati del concorso, bandito in settembre a Milano, sul tema \"quale dei governi liberi meglio convenga alla felicit\u00e0 d'Italia\". Al concorso parteciparono 57 concorrenti, dei quali 30 si mostrarono a favore di una repubblica unitaria, compreso il saggio risultato vincitore scritto da Melchiorre Gioia. \nMentre si sviluppavano le iniziative di propaganda i nuovi governi locali procedettero, sotto l'egida francese, a sostanziali riforme, tra cui l'abolizione delle feudalit\u00e0 e dei titoli o privilegi nobiliari e l'introduzione di alcuni princ\u00ecpi di tolleranza religiosa anche se gli Ebrei continuavano ad essere discriminati, venendo loro impedito di entrare nella Guardia Civica. Ma accanto ai desideri di riforma permanevano ancora forti diffidenze, radicate ostilit\u00e0 ed accese rivalit\u00e0 accumulate in secoli di separazione tra Stati diversi, che permanevano anche dopo lo sconvolgimento portato dai francesi..\nL'iniziativa di Napoleone.\nFu a questo punto che intervenne Napoleone, preoccupato per la situazione strategica dove lo vedeva ancora impegnato contro l'Austria, che per quanto gi\u00e0 sconfitta in diverse occasioni, continuava ad attaccarlo. Ci\u00f2 rendeva necessaria una riorganizzazione dei territori conquistati, in modo da rafforzare e rendere sicure le retrovie e allo stesso tempo diventare minaccia per gli Austriaci; a tale fine era possibile utilizzare l'entusiasmo suscitato, almeno in una parte delle popolazioni, dalle idee rivoluzionarie per concedere un'autonomia che non fosse in contrasto con le esigenze della guerra in corso.\nDopo aver inizialmente immaginato un incontro pi\u00f9 vasto, Bonaparte assunse l'iniziativa il 9 ottobre incaricando Garrau, commissario del Direttorio presso l'Armata d'Italia, di\nindicando come obiettivi prioritari del congresso le questioni che in quel momento erano per lui pi\u00f9 urgenti, cio\u00e8 quelle militari, quali l'organizzazione di una \"legione italiana\" e in secondo luogo la creazione di \"una specie di federazione per la difesa comune\".\nSulla base di queste indicazioni, nella prima met\u00e0 di ottobre si lavor\u00f2 alla preparazione del Congresso e il 12 alcuni esponenti dei governi provvisori furono convocati da Garrau, suscitando negli interessati qualche apprensione sul fatto che \"non si proporr\u00e0 cosa che offenda la Religione e che sugli altri aspetti nessuna risoluzione verr\u00e0 presa se non avuto riguardo ai diritti del popolo\". \nLe preoccupazioni espresse furono fugate in un incontro che si svolse il 16 ottobre, tra Bonaparte, affiancato dai commissari francesi Garrau e Saliceti, e quattro delegati dei governi locali cui si diede l'indicazione che \"nulla star\u00e0 pi\u00f9 a cuore ai rappresentanti dei quattro popoli che di mantenere la Religione e la Propriet\u00e0\". \nNella fase preparatoria al Congresso si determin\u00f2 la distribuzione territoriale dei delegati, che vennero nominati non soltanto nell'ambito dei governi cittadini, ma anche tra persone influenti delle aree rurali (rappresentando cos\u00ec una novit\u00e0 rispetto al passato), stabilendo inizialmente 105 deputati totali, poi leggermente aumentati con la correzione di alcuni errori di calcolo proporzionale. \nIl primo Congresso Cispadano.\nIl 16 ottobre 1796, alla presenza di Bonaparte, che rivolse ai convenuti un saluto in lingua italiana, s\u00ec apr\u00ec a Modena il Primo Congresso Cispadano. L'inaugurazione, presso Palazzo Ducale, fu accompagnata da balli e festeggiamenti con oltre 300 convitati, E nella stessa occasione venne eletto alla presidenza del Congresso il bolognese Antonio Aldini. I lavori, che si protrassero fino al 18 ottobre, si svolsero nel Palazzo Rangoni sulla Via Emilia e ben presto quella che doveva essere una riunione a fini di collaborazione essenzialmente militari divent\u00f2 un evento politico. \nVennero infatti emanati due atti: il primo era un proclama, elaborato dal deputato Favi di Ferrara, indirizzato \u00aba tutte le genti della Penisola\u00bb per annunciare la realt\u00e0 della neonata \"Confederazione cispadana\", che si dichiarava aperta all'ingresso di altri popoli; poi con un secondo appello pi\u00f9 specifico, scritto dal bolognese Ferdinando Marescalchi, il Congresso si rivolgeva ai popoli della Romagna, ancora sotto lo Stato Pontificio, invitandoli esplicitamente ad unirsi alla federazione. Il proclama di Marescalchi in particolare ebbe una qualche risonanza, provocando moti a Faenza, repressi dalle autorit\u00e0 provocando una vittima e alcuni arresti. \nIn soli tre giorni di adunanza il primo Congresso di Modena, su cui ancora pesavano le secolari diffidenze tra le diverse citt\u00e0, non pot\u00e9 andare oltre una dichiarazione solenne, votata per acclamazione alla presenza del generale Auguste Marmont a cui Bonaparte aveva incaricato di assistere ai lavori, di voler rendere permanente l'unione dei territori tramite una Confederazione. \nAl fine di istituire il nuovo ente, che comprendesse e mantenesse i governi locali gi\u00e0 esistenti, si decise di indire un secondo Congresso, ovviamente con il consenso francese. La nuova assemblea doveva svolgersi a Reggio Emilia e a differenza della precedente i deputati non sarebbero pi\u00f9 stati nominati, bens\u00ec eletti \u00abcol motivo di assicurare la felicit\u00e0 e la sicurezza dei popoli di Bologna, Modena, Reggio e Ferrara\u00bb.\nIl primo Congresso Cispadano si chiuse il 18 ottobre e nonostante le difficolt\u00e0 in cui oper\u00f2, stretto tra le resistenze al nuovo corso di una parte delle popolazioni e le enormi difficolt\u00e0 finanziarie in cui versavano i vari territori soggetti alle indennit\u00e0 belliche imposte dai Francesi, rafforz\u00f2 la visione \"unitaria\" delle citt\u00e0 che vi parteciparono, pur rivestendo un'importanza \"morale\" piuttosto che pragmatica. Tutto questo suscit\u00f2 apprezzamento nello stesso Bonaparte che il 17 ottobre aveva informato il Direttorio che i delegati\nIn tal modo si era compiuto un primo passo verso l'istituzione di una repubblica \"una ed indivisibile\", a cui erano pi\u00f9 favorevoli ferraresi, reggiani e modenesi, molto meno i bolognesi. L'esito del Congresso si diffuse nel panorama italiano, suscitando notevoli entusiasmi e diventando un esempio per altre realt\u00e0, come ne \u00e8 testimonianza il periodico milanese che scrisse:\nMalcontento e disordini.\nNonostante il successo politico rappresentato dalla proclamazione della nuova entit\u00e0 cispadana avvenuta al Congresso di Modena, la situazione nei territori emiliani rest\u00f2 grave e confusa sotto il profilo sociale, economico e della sicurezza. Alcune situazioni locali degenerarono in crisi di particolare gravit\u00e0, fino al punto che in diverse zone agivano intere bande armate.\nRestava incerta anche la situazione strategica generale, a seguito di alcune vittorie austriache ottenute dall'arciduca Carlo sul fronte renano, bench\u00e9 su quello italiano i timori seguiti alla sconfitta di Caldiero venissero comunque fugati dalla brillante vittoria di Arcole del 15-17 novembre 1796, che consent\u00ec all'area cispadana di avviarsi verso il Congresso di Reggio Emilia sentendosi protetta dalle armi francesi.\nCrisi economica ed opposizione interna.\nLa causa principale delle difficolt\u00e0 economiche restavano le contribuzioni intimate dall'Armata d'Italia, che raggiunsero cifre enormi. Solo nel 1796, nel giro di circa 9 mesi, i Francesi trassero dall'Italia 45 milioni e 708.000 franchi in denaro, pi\u00f9 12 milioni e 120.000 in oro, argento ed altri beni, a cui andava aggiunto il valore, anche se in gran parte immateriale, delle centinaia di opere d'arte sottratte alle strutture pubbliche o private. Bench\u00e9 il denaro non provenisse tutto dall'area emiliana, tali importi erano comunque in grado di mettere in ginocchio, per la quota ad essa riferita, anche un'economia florida come quella della pianura inferiore del Po. Le requisizioni erano aggravate, nonostante provvedimenti severi assunti in qualche caso dalle autorit\u00e0 militari francesi, da \u00abspoliazioni, ruberie, violenze e soprusi\u00bb e l'insieme dei due fattori caus\u00f2 carenze di generi alimentari, cereali e soprattutto di bovini da lavoro, dei quali fu persino bloccata l'importazione per motivi sanitari. \nIn poco tempo il sentimento generale verso i Francesi era mutato dal considerarli come liberatori a conquistatori e saccheggiatori, ed un popolo inizialmente amico era diventato ostile e sospettoso. Inoltre vi erano i rilevanti problemi economici causati dalla spese militari dirette cui erano obbligati i territori e che causavano continue richieste di fondi da parte della Giunta di Difesa Generale ai governi provvisori locali: 13.000 scudi a novembre ed 11.000 a dicembre, pi\u00f9 i lavori per il Forte Urbano di Castelfranco. Per questo a Bologna il governo provvisorio fu costretto ad emanare il 20 dicembre un editto con cui si richiedeva un prestito forzoso \u00abche coster\u00e0 molte privazioni ai Cittadini, ma si avr\u00e0 forse l'ingratitudine di lagnarsene?\u00bb.\nLa sofferta situazione economica forn\u00ec ulteriori argomenti oltre a quelli ideologici, per coloro che, fautori dei cessati regimi, contrastavano la presenza francese con il richiamo ai valori della tradizione e soprattutto della religione. Tanto che in diversi casi, come gi\u00e0 era accaduto nel giugno 1796 per le insurrezioni di Tortona e Pavia, proteste e sommosse furono ispirate e guidate da esponenti del clero; in altre occasioni, poich\u00e9 erano le parrocchie le unit\u00e0 anagrafiche di base incaricate di predisporre le liste elettorali e provvedere ai seggi, si sospett\u00f2 che i sacerdoti ostili utilizzassero il loro ruolo per boicottare le elezioni dei congressisti e ci si rivolse per questo ai Vescovi. \nIl 23 novembre il governo provvisorio bolognese dovette intervenire in quanto diversi parroci si erano rifiutati di tenere i comizi elettorali, spargendo la voce che i registri servivano per una temuta leva militare. Nel modenese, mentre i vescovi giurarono fedelt\u00e0 alla Repubblica Francese, il clero delle campagne restava ostile e lo manifest\u00f2 in vario modo, in particolare a Formigine, Spezzano, Maranello e Nonantola.\nRivolte di Concordia e Carrara.\nCome gi\u00e0 accaduto a Lugo durante l'estate, l'insofferenza per il comportamento francese provoc\u00f2 in qualche caso vere e proprie insorgenze, scoppiate gi\u00e0 in autunno e proseguite nell'inverno del 1796. La prima di queste avvenne all'inizio del dicembre 1796 a Concordia e venne agevolmente repressa dal generale Rusca, che impose la consegna di 2 ostaggi deportati a Milano, sequestr\u00f2 tutte le armi e pretese una penale di 4.000 lire modenesi. \nFatti pi\u00f9 gravi occorsero a Carrara, occupata da giugno con 300 fanti e 25 ussari dal generale Lannes. Il 6 dicembre i carraresi, bench\u00e9 inizialmente avessero accolto con favore e con speranze di autonomia l'arrivo dei Francesi, di fronte alla brutalit\u00e0 dell'occupazione che li aveva costretti a pagare un'indennit\u00e0 di 10.000 \"pezze\" ed intendeva disporre l'abbattimento, sempre per denaro, della pineta cresciuta sull'arenile di Marina di Carrara che fungeva da protezione dei coltivi dal salmastro, si ribellarono abbattendo l'albero della libert\u00e0. La repressione francese fu anche in questo caso demandata a Rusca da Bonaparte, che ordin\u00f2:\nFurono date alle fiamme le abitazioni di coloro che si ritenevano responsabili della sommossa, e venne fucilato un tal Michele Bergamini, individuato quale capo della ribellione; sei ostaggi vennero deportati a Milano. Nel frattempo la vicina Massa, in un'assemblea dei circa 400 capifamiglia tenuta il 18 gennaio 1798 presso la cattedrale, approv\u00f2 l'unione alla Cispadana \u00abcon quel vivo entusiasmo, figlio dell'amore pi\u00f9 puro per le libert\u00e0, che fece spargere al bravo popolo di Lavenza lagrime di piacere all'arrivo dei liberatori francesi\u00bb.\nAnche Bologna tra ottobre e novembre fu in preda a disordini, fronteggiati con difficolt\u00e0 da una Guardia Civica impreparata e poco motivata, il che provoc\u00f2 il 19 ottobre un intervento di Bonaparte con la minaccia di far fucilare gli \"anarchistes\". Evidentemente l'intimidazione sort\u00ec scarsi effetti se a dicembre il generale S\u00e9rurier, comandante del presidio francese, richiam\u00f2 nuovamente le autorit\u00e0 locali a far rispettare l'ordine contro \u00abdegli individui che senza alcun potere legale cercano di traviare il popolo senza che voi facciate nulla se non lamentarvene\u00bb.\nInsurrezione della Garfagnana.\nDi tutte le sommosse antifrancesi avvenute tra l'ottobre del 1796 e il gennaio dell'anno successivo, la pi\u00f9 grave fu senz'altro quella che riguard\u00f2 la Garfagnana. Per pi\u00f9 di un mese tra novembre e gennaio, le rivolte isolarono questa vallata, nota per la sua storica fedelt\u00e0 alla dinastia Estense, costringendo alla fuga i rappresentanti del governo modenese di cui faceva parte anche il poeta Giovanni Fantoni. \nLa situazione rischiava di provocare un indebolimento strategico alle spalle dell'Armata d'Italia e Bonaparte affid\u00f2 ancora una volta al generale Rusca il compito di riconquistare la zona. Sebbene gli insorti, al contrario di quanto successo a Lugo, all'arrivo delle colonne francesi si dispersero senza opporre alcuna resistenza armata, la repressione che ne segu\u00ec fu particolarmente dura, con fucilazioni ordinate dalle Corti marziali, ostaggi deportati sino a Milano, abitazioni distrutte.\nI propositi di Bonaparte.\nNonostante le crisi e l'incertezza che caratterizzavano l'Italia settentrionale alla fine del 1796, prosegu\u00ec il cammino per l'istituzione di un soggetto istituzionale cispadano avviata con il Congresso di Modena, e mise in evidenza come Bonaparte non intendesse pi\u00f9 svolgere un mero ruolo militare, ma stesse ormai diventando una guida politica, rendendosi sempre pi\u00f9 autonomo dal Direttorio. \nDi questa strategia faceva parte l'istituzione in Italia di nuovi Stati basati sugli strati sociali moderati e la rinuncia ad ogni velleit\u00e0 di instaurare nuovi culti o di assecondare le idee pi\u00f9 intransigenti. Questi propositi emersero chiaramente in una lettera inviata a Parigi in occasione dell'apertura del secondo Congresso Cispadano con la quale delineava gli obiettivi politici che riguardavano i territori emiliani, in contrasto col governo che preferiva puntare sulla nobilt\u00e0 e sulla borghesia abbiente, diffidando al contrario dell'azione dei \"patrioti\":\nIl Secondo Congresso Cispadano.\nIn base a quanto stabilito il 18 ottobre a Modena, si apr\u00ec a Reggio un secondo Congresso con una composizione solo leggermente diversa da quella dell'assise di ottobre, ma con la significativa novit\u00e0 che stavolta i rappresentanti dei territori non erano pi\u00f9 nominati dai governi locali, bens\u00ec eletti.\nSistema elettorale del secondo congresso.\nLa complessa procedura di elezione dei rappresentanti si basava su elezioni indirette di triplice grado. Alla base stavano le assemblee parrocchiali che eleggevano dei grandi elettori detti \"centurioni\", i quali riuniti a loro volta eleggevano dei \"decurioni\" che dovevano scegliere i deputati congressuali. A Modena e a Reggio i comizi parrocchiali si tennero l'11 dicembre 1796, le assemblee dei centurioni il 15 dicembre, infine il 21 vennero eletti i rappresentanti al Congresso. Procedure analoghe si tennero a Ferrara nelle stesse date, mentre i 36 deputati di Bologna vennero eletti tra il 4 e il 5 dicembre nella stessa assemblea che approv\u00f2 il progetto di Costituzione della Repubblica Bolognese.\nTuttavia l'adozione di questo complicato meccanismo ridusse la rappresentanza dei ceti mercantili e delle aree rurali, dando agli elementi moderati provenienti dai ceti aristocratici o censitari una netta prevalenza tra i congressisti.\nSperanze ed entusiasmi.\nDopo che il 26 dicembre era stata celebrata una solenne funzione religiosa propiziatoria dei lavori e si erano legate le campane per non disturbare le sedute, il Congresso inizi\u00f2 ufficialmente i propri lavori la mattina del 27 dicembre 1796 con la presenza dei 102 deputati ed al cospetto di Marmont, ufficiale di fiducia di Bonaparte, da questi delegato a seguirne (e, secondo alcuni storici, indirizzarne) i lavori. Lo stesso Bonaparte aveva rivolto da Milano al Congresso di Reggio un saluto augurale nel quale scriveva che\nInoltre pochi giorni prima, il 10 dicembre, Napoleone aveva ricevuto a Milano alcuni rappresentanti dei governi provvisori, concedendo una mitigazione dei pesanti carichi finanziari dell'occupazione francese ed accogliendo alcune rimostranze per i molti abusi a cui essa stava dando luogo.\nEra quindi in un clima di grande ottimismo, non guastato neppure dalle manifestazioni di ostilit\u00e0 di una parte della popolazione reggiana verso i deputati provenienti da Modena, che si riuniva un Congresso con cui, nel pensiero di molti, si poteva superare la Confederazione Cispadana definita ad ottobre a Modena creando al suo posto una vera e propria Repubblica dotata di un proprio assetto istituzionale. A tale proposito gi\u00e0 il 28 novembre un manifesto del governo modenese-reggiano aveva definito per la prima volta tale entit\u00e0 come \"una ed indivisibile\", mentre sullo sfondo rimaneva sempre la prospettiva di potersi unire con la Lombardia per tendere verso un'unica Repubblica italiana. Nella prosa del tempo l'assemblea veniva quindi descritta come \u00abun congresso di novelli Fabbrizi, che devono far tremare i Pirri dell'et\u00e0 moderna contro gli antichi pregiudizi fomentati da piccioli tiranni\u00bb.\nLa suggestione unitaria era diffusa anche a Milano, tanto che il governo lombardo richiese a Bonaparte il consenso per poter inviare propri rappresentanti a Reggio Emilia, ottenendo una risposta incoraggiante:\nAi lavori di apertura del Congresso parteciparono dunque otto delegati lombardi, definiti all'epoca \"Transpadani\", provenienti da sei citt\u00e0 lombarde: Milano, Lodi, Cremona, Casalmaggiore, Como e Pavia. Ad uno di essi, il conte Antonio Porro, durante la seconda giornata dei lavori fu data la parola. Costui, a nome di tutti i rappresentanti della Lombardia, rivolse un accorato saluto ai congressisti nel quale proclamava \u00abesser venuti i buoni tempi italici che portavano gli uomini lombardi a congratularsi coi cispadani popoli dell'acquistata libert\u00e0 ed esser dovere dei popoli eridanici infiammare con l'esempio loro e dar nuova vita all'altre italiche genti\u00bb al quale il ferrarese Carlo Facci, Presidente del Congresso, aveva assicurato di \u00abcorrispondere i cispadani con pari ardore ai benevoli transapadani accettando i felici auguri cos\u00ec che fuggirebbe dall'Italia la tirannide con tutto il satellizio suo\u00bb. \nNel frattempo si era radunata all'esterno del Palazzo Municipale una massa popolare che chiedeva la pubblicit\u00e0 dei lavori congressuali, cosa che fu concessa il 28 dicembre nel primo pomeriggio, quando la sala venne aperta suscitando \u00abgrande gioia in tutti i cuori\u00bb.\nPrima difficolt\u00e0: dissidi con Bologna.\nL'ondata iniziale di entusiasmo tuttavia si scontr\u00f2 sin dalla prima giornata con un ostacolo: i deputati bolognesi insistevano per voler applicare la costituzione della Repubblica Bolognese, votata in San Petronio il 4 dicembre, che implicava di fatto il mantenimento di un assetto federativo per il nuovo Stato. \nImmediate furono le proteste da parte degli altri congressisti che, scorgendovi la conferma delle loro diffidenze verso le volont\u00e0 egemoniche della citt\u00e0 felsinea, verso cui accusarono di \u00abnon mostrare alcun sincero senso per le idee nuove\u00bb e minacciarono di ritirarsi dal Congresso, rivolgendosi a Marmont affinch\u00e9 chiedesse l'intervento diretto di Bonaparte.\nLa posizione dei Bolognesi infatti era coerente con il vincolo di mandato ricevuto, e la soluzione, dopo non poche discussioni, fu trovata in un cavillo che prevedeva una deroga al mandato stesso \u00abnel caso di urgenze\u00bb. La proposta, fatta dal deputato bolognese Anselmo Spezziani, fu di considerare la stessa prosecuzione del congresso come un caso d'urgenza.\nQuesta mediazione per\u00f2 non imped\u00ec che i deputati felsinei votassero contro il proclama che stabiliva il blocco della Carta bolognese ed ordinava la sospensione dei comizi elettorali gi\u00e0 previsti per il 10 gennaio; la decisione pass\u00f2 infatti con una maggioranza di 68 voti contro 34, tutti dei rappresentanti bolognesi. La votazione fu accolta con \u00abslanci di esaltazione e di giubilo per la concordia\u00bb, e per non esacerbare gli animi si incaric\u00f2 Giuseppe Compagnoni di redigere un appello conciliante verso la citt\u00e0 di Bologna nel quale si riconosceva che \u00abvoi siete una delle pi\u00f9 belle porzioni di questo popolo e la Costituzione che da questo Congresso sar\u00e0 posta in approvazione dovr\u00e0 essere pure la vostra [in] quello spirito patriottico per cui voi, primi tra tutti, vi siete costituiti in popolo libero\u00bb. \nTuttavia le diversit\u00e0 di vedute sul ruolo della neo-proclamata Repubblica proseguirono anche nei giorni successivi, opponendo quanti chiedevano che essa fosse competente su tutti gli aspetti di governo (la soluzione definita \"assoluta\") a coloro che, al contrario, volevano la permanenza dei governi locali (la soluzione cosiddetta \"condizionata\"). Le divergenze tra i fautori del mantenimento o meno dei governi locali era legata anche all'attribuzione dei poteri sul beni ecclesiastici, oggetto di requisizioni e confische: la decisione su quali istituzioni dovessero disporre di tale ingente patrimonio metteva in gioco rilevanti interessi economici..\nProclamata la repubblica \"una e indivisibile\".\nSuperate le prime difficolt\u00e0, il Congresso nella seduta del 30 dicembre giunse alla tanto attesa proclamazione di una \u00abrepubblica una ed indivisibile, in modo che le popolazioni formino un solo popolo, una sola famiglia, per tutti gli effetti tanto passati, quanto futuri [e che] la dolcezza di una fraterna unione succeda adunque alle antiche rivalit\u00e0 fomentate dall'inumana politica del dispotismo\u00bb. Anche il debito dei quattro Stati venne dichiarato comune. Queste decisioni furono votate nel tardo pomeriggio per territori, e successivamente vennero approvate all'unanimit\u00e0 ottenendo l'aperto applauso di Marmont; il congresso deliber\u00f2 di informarne immediatamente Bonaparte: \u00abaccettate, o generale invitto, questa nuova repubblica; Voi ne siete il padre, Voi il protettore\u00bb, il quale due giorni dopo rispose con la seguente lettera (che il Congresso deliber\u00f2 immediatamente di stampare e distribuire ovunque):\nNonostante questo risultato si manifest\u00f2 ancora incertezza sul ruolo del Congresso, tanto che riemerse ancora la posizione, del bolognese Ignazio Magnani, che sottilizzando sulla differenza tra Repubblica \"formata\" ed \"attivata\", propose di sciogliere l'assemblea, facendo salva la Costituzione bolognese. Ad essa si contrappose la proposta di Bertolani di dichiarare invece il Congresso stesso quale organo permanente della Repubblica, mozione che fu approvata seppure con i 30 voti contrari dei bolognesi, il che indusse un deputato reggiano, Notari, ad accusarli di \u00abvoler giudaicamente preservare le idee dell'aristocrazia\u00bb, causando nella sala confusione ed alterchi.\nNasce la bandiera tricolore.\nDopo la proclamazione della Repubblica, che venne descritta, data la tarda ora in cui fu votata, come \u00ablo splendore di una notte che offuscher\u00e0 il giorno pi\u00f9 sereno\u00bb, nei giorni seguenti il Congresso di Reggio prosegu\u00ec faticosamente e confusamente, segnato ancora da molti contrasti. Al conflitto tra la visione unitaria e quella localistica-federale, che gi\u00e0 aveva caratterizzato lo scontro iniziale con i Bolognesi, e che aveva portato alla decisione di far decadere le autorit\u00e0 locali, prevalsa con solo 51 voti contro 49 si aggiunse e si intrecci\u00f2 il contrasto tra la tendenza \"democratica\" e la prevalente estrazione moderata dei deputati, sia sui principi sociali ed economici che su quelli relativi alla libert\u00e0 di culto. \nPer diversi giorni quindi i lavori andarono avanti in modo \u00abstrano e malsicuro [con] un evidente contrasto tra l'affermazione dell'unit\u00e0 assoluta e le esitazioni e darvi concreta attuazione\u00bb, ondeggiando tra discussioni astratte e questioni concrete, quali furono le mozioni del deputato modenese Isacchi, approvate all'unanimit\u00e0, affinch\u00e9 la neonata repubblica realizzasse un censimento della sua popolazione ed avviasse gli studi per creare una prima carta topografica completa del territorio cispadano. Si arriv\u00f2 anche ad occuparsi di vere e proprie minuzie, quali le modalit\u00e0 di fornitura di 4.000 paia di scarpe da consegnare alle truppe francesi in transito verso Livorno, oppure la determinazione dell'assegno da corrispondere al rappresentante cispadano da inviare a Parigi.\nIn questo contesto di incertezza ed improvvisazione, il Congresso trov\u00f2 comunque altri due momenti altamente unitari: il primo avvenne il 7 gennaio 1797 e fu l'unanime approvazione, su mozione del deputato e sacerdote lughese Giuseppe Compagnoni, del vessillo tricolore che egli propose di rendere \u00abuniversale\u00bb, rispetto a quelle delle coorti cispadane dei vari territori, formato dai colori verde, bianco e rosso disposti orizzontalmente e con al centro le 4 frecce rappresentanti i territori della repubblica.\nIl secondo fu l'arrivo a Reggio, l'8 gennaio, dei deputati provenienti dalla Garfagnana, che a seguito della sommossa non avevano potuto essere eletti, per cui furono nominati dal generale Rusca nelle persone di Giuseppe Cozza e Paolo Venturelli in quanto \u00abassolutamente devoti al governo di Modena ed alla Repubblica Francese\u00bb. Accolti \u00abtra i giubbili e gli applausi, [essi] vengono a riunirsi sotto le insegne della libert\u00e0 e raccontano come Rusca abbia ristabilito l'ordine\u00bb. \nIstituzione del governo provvisorio.\nA causa dei tentennamenti che caratterizzarono il Congresso di Reggio, cui pure si doveva la proclamazione della Repubblica e dei suoi simboli, esso non riusc\u00ec affrontare la questione pi\u00f9 importante, quella costituzionale. Solo dopo diversi giorni fu votata, su proposta del reggiano Pistorini, la proposta di formare una commissione che redigesse un Piano di Costituzione - composta da 8 membri, 2 per territorio - salvo poi, qualche giorno dopo, incaricare invece di tale adempimento il Comitato di governo provvisorio nel frattempo nominato e concedendogli ben 2 mesi di tempo. \nConsiderata la lentezza e le difficolt\u00e0 nel definire un testo costituzionale, il Congresso scelse allora la strada di un governo provvisorio unitario, ed a tal scopo il 5 gennaio venne varato a voti quasi unanimi un decreto di 33 articoli che ne stabiliva il funzionamento; in questa soluzione provvisoria la Giunta di Difesa Generale diventava - ancora su proposta di Compagnoni - una sorta di Ministero della guerra della Repubblica, e in attesa della Costituzione restavano in funzione i governi locali. Due giorni dopo, il 7 gennaio, si procedette alla nomina dei membri del Governo provvisorio, cui venne affiancata una commissione finanziaria. \nIl Comitato di Governo Provvisorio era composto da cinque membri, uno per ciascun territorio pi\u00f9 uno alternativamente per Bologna o Ferrara. Il sorteggio design\u00f2 Ferrara ad aver per prima due membri. Vi furono eletti: Ignazio Magnani (Bologna); Giulio Cesare Ferrarini e Egidio Della Fabra (Ferrara), Giovanni Bertolani (Modena) ed Antonio Re (Reggio Emilia). Nello stesso giorno fu nominato il Comitato di Costituzione, di cui fecero parte tra gli altri Antonio Aldini ed Umberto Paradisi, che vennero delegati ad incontrare Bonaparte. Inoltre si proclam\u00f2 l'inizio, a decorrere dal 1\u00ba gennaio, di una \"era cispadana\", stabilendo che il 1797 ne sarebbe stato l'anno primo.\nNel frattempo il Congresso aveva deliberato l'invio di due suoi componenti, Lamberti e Natali, a Massa per sostenere l'unione alla Cispadana, poi avvenuta, di quella citt\u00e0 e della pi\u00f9 riottosa Carrara. \nBonaparte sospende il Congresso.\nNello stesso 7 gennaio in cui l'assemblea votava la bandiera tricolore ed il Governo provvisorio, Bonaparte arrivava a Reggio e convocava al suo cospetto alcuni rappresentanti del Congresso. L'incontro si svolse il giorno successivo ed ebbe sulle decisioni assunte nella seconda parte del Congresso un esito distruttivo, come rifer\u00ec Aldini all'assemblea: \nDel resto lo stesso Napoleone aveva scritto a Marmont gi\u00e0 il 1\u00ba gennaio:\nIl \"consiglio\" di Bonaparte annullava molta parte del faticoso lavoro intrapreso dal Congresso nel corso di ben sedici sedute, salvando solo la proclamazione della Repubblica e del suo stendardo, cancellando l'istituzione del Governo provvisorio e le relative nomine, e restringeva a soli dieci giorni il tempo per predisporre il testo costituzionale. Inoltre negli stessi dieci giorni intimava al Congresso di riconvocarsi a Modena per esaminarne il testo, e nel frattempo sarebbero rimasti in carica solamente i governi locali e la Giunta di Difesa Generale. In pochi minuti e senza discussioni i congressisti accettarono le indicazioni di Bonaparte. \nNell'imminenza dell'offensiva austriaca che si concluder\u00e0 con la Battaglia di Rivoli, la conservazione della Giunta di Difesa Generale quale unico organismo cispadano effettivamente operante rappresentava per Napoleone la garanzia militare sufficiente, l'aspetto che gli interessava maggiormente al momento ed andava incontro ai ripetuti inviti alla prudenza che gli arrivavano dal Direttorio. \nQuanto alla Costituzione, restava in attivit\u00e0 la Commissione nominata per prepararne il testo: di essa facevano parte l'avvocato Antonio Aldini ed il marchese Federico Angelelli per Bologna; il letterato Giovanni Paradisi ed il magistrato Pellegrino Nobili, per Reggio Emilia; l'avvocato Benedetto Medici ed il canonico Carmine Contri per Modena; il notaio Onorio Pasetti ed il giurista Carlo Facci per Ferrara. \nTuttavia Bonaparte non si dimostr\u00f2 molto convinto della loro preparazione, al punto che chiese, senza poi ottenerlo, che da Parigi venissero inviati tre giuristi francesi, tra i quali l'abate Siey\u00e8s.\nIl Terzo Congresso Cispadano.\nIn seguito all'intervento di Bonaparte che aveva bruscamente sospeso il Congresso di Reggio, gli stessi deputati si ritrovarono a Modena il 21 gennaio. Nel frattempo i francesi avevano vinto a Rivoli, e da l\u00ec a poco si sarebbe arrivati alla resa di Mantova, contemporaneamente all'attacco di Napoleone allo Stato Pontificio. Questi avvenimenti rafforzarono il dominio francese nel nord Italia, al riparo del quale il Congresso cispadano pot\u00e9 dedicarsi ad elaborare la Costituzione. \nIntanto la Repubblica si stava ingrandendo: il 30 gennaio erano arrivati, tra gli applausi, i deputati di Massa e Carrara, e il 1\u00ba febbraio Imola fu unita alla Cispadana. Ma ci\u00f2 non imped\u00ec che il Congresso fosse pervaso su molti temi da scontri tra le diverse tendenze, impegnandosi in una discussione cos\u00ec lunga da suscitare la crescente impazienza di Bonaparte.\nScontro sulla religione e sul clero.\nIl principale argomento di contrasto per tutta la durata del terzo Congresso riguard\u00f2 il ruolo costituzionale da assegnare alla religione, per il quale si fronteggiarono i fautori della definizione del cattolicesimo quale \"culto dominante\" e coloro che invece sostenevano che la Carta non doveva menzionare tale aspetto. Questo dibattito mise in evidenza anche il pi\u00f9 generale conflitto tra le tendenze socialmente moderate e quelle pi\u00f9 radicali, come emerse dalle opposte tesi dei deputati Niccol\u00f2 Fava, di Bologna, ed ancora Giuseppe Compagnoni, di Ferrara:\nSulla questione religiosa avvenne l'unico tumulto popolare che contraddistinse lo svolgimento dei tre Congressi: nonostante le sessioni si tenessero in seduta segreta, il deputato Giuseppe Cassiani rivel\u00f2 all'esterno che si intendeva escludere dalla Costituzione la menzione della religione cattolica. Il 27 gennaio vennero affissi in citt\u00e0 manifesti con l'avviso \u00abchi \u00e8 vero cristiano si ritrovi alle 4 di oggi nel piazzale ex Ducale\u00bb, che portarono una folla di oltre 600 persone a tentare di irrompere nella sala congressuale: fu soltanto grazie all'intervento di un drappello di 60 cavalleggeri francesi che i manifestanti furono dispersi, con l'arresto del loro capo Luigi Cerretti e l'esilio di altri dieci che restarono confinati sino al 13 maggio a Castelfranco. Il giorno successivo il Congresso, per allentare la tensione, inform\u00f2 con un proclama tranquillizzante che \u00abniuno nel Congresso ha attentato n\u00e9 motivato di attentare all'integrit\u00e0 della Religione Cattolico Apostolico Romana\u00bb.\nAlla fine i sostenitori della menzione al cattolicesimo in Costituzione si imposero largamente con 70 voti a 31, mentre l'unico successo dei fautori della libert\u00e0 di culto fu la votazione (76 a favore e 23 contrari) che escluse i religiosi da ogni elettorato passivo, anche per le amministrazioni locali, laddove emerse l'ostilit\u00e0 dei bolognesi verso il trascorso dominio papale. In merito alla libert\u00e0 di culto, in Costituzione rimase solo un generico diritto a \u00abnon essere inquietati per opinione religiosa\u00bb.\nDiffidenze nella suddivisione territoriale.\nNon poche sedute del Congresso furono impegnate a determinare l'assetto territoriale della nascente Repubblica in quanto riemersero in questo caso tutte le antiche gelosie e diffidenze tra i territori, unite alle aspirazioni di potersi estendere \"tra i due mari\" acquisendo Ancona ed il Polesine. Tra il 14 ed il 25 febbraio la discussione fu pi\u00f9 volte rinviata e ripresa dedicandovi ben sei sedute senza che si riuscisse a raggiungere una definizione territoriale compiuta, per la preoccupazione di molti congressisti di scongiurare un peso eccessivo di Bologna, che contava 197.000 abitanti rispetto ai circa 950.000 dell'intera Repubblica. \nLe stesse diffidenze emersero anche quando si tratt\u00f2 di individuare la capitale della Cispadana, con modenesi e reggiani uniti nel contestare tale ruolo a Bologna. L'articolazione precisa della Repubblica Cispadana pot\u00e9 essere definita solo nella sessione del 25 febbraio 1797 adottando il sistema francese dei Dipartimenti, a loro volta suddivisi in Cantoni. Alle nuove entit\u00e0 amministrative furono attribuiti nomi di fiumi, monti ed altri elementi naturali, secondo un modello desunto dalla Costituzione francese del 1791. Tuttavia questa suddivisione territoriale fu di breve durata in quanto destinata ad essere rivista da l\u00ec a poco dalla Repubblica Cisalpina.\nUltimatum di Bonaparte.\nNel corso delle 38 sedute del Congresso di Modena non mancarono numerosi altri elementi di scontro tra le tendenze moderate prevalenti e la minoritaria visione pi\u00f9 progressista; una in particolare si consum\u00f2 nel corso della 21\u00aa sessione, il 12 febbraio 1797, quando si tratt\u00f2 della pubblica istruzione. La proposta del deputato Contri ottenne solo 10 voti a favore contro 78, la quale prevedeva che la Repubblica era tenuta \u00aba prender cura dell'istruzione dei cittadini\u00bb rimuovendo la cause socioeconomiche che potevano impedire l'esercizio del diritto allo studio, bench\u00e9 venissero comunque previste in ogni circondario scuole primarie laiche per fanciulli e fanciulle, con maestri pagati dallo Stato. \nIn altre sessioni si discusse a lungo della libert\u00e0 di petizione e del potere di intervento popolare rispetto alle istituzioni, ove prevalse una tesi limitativa vista \u00abl'infanzia politica in cui trovasi il volgo\u00bb; della limitazione del principio di eguaglianza a fronte della propriet\u00e0 privata; della composizione del corpo legislativo e dell'elezione dei giurati sul modello anglosassone (che fu approvata all'unanimit\u00e0); della fiscalit\u00e0 progressiva o meno, delle libert\u00e0 dei mestieri contro le corporazioni e della tutela del diritto d'autore.\nIl protrarsi di queste discussioni caus\u00f2 la crescente irritazione di Bonaparte che dopo aver concesso, senza esito, altri 10 giorni per chiudere i lavori con scadenza al 12 febbraio, si rivolse alla Giunta di Difesa Generale perch\u00e9 facesse nominare 4 deputati da inviare a Bologna per ragguagliarlo immediatamente sullo stato dei lavori: l'incontro si tenne all'una di notte del 24, ed in quell'occasione il Generale apport\u00f2 alcune modifiche al testo che furono accolte senza discussioni dal Congresso, tra cui la definizione della \"sezione\" in luogo della parrocchie quale unit\u00e0 elettorale di base e la riduzione del Direttorio da 5 a 3 membri\nLuci ed ombre della Costituzione.\nAlla fine, dopo un'ulteriore minaccia di Bonaparte di imporre un governo militare qualora la Carta non fosse stata approvata, il 1\u00ba marzo la Costituzione, composta di 404 articoli suddivisi il 16 Titoli pi\u00f9 12 disposizioni provvisorie, era pronta per essere votata dal Congresso, suggellata dal suo articolo finale:\nNapoleone, dopo i precedenti interventi sul testo, anche al momento di apporre la sua firma di ratifica manifest\u00f2 incertezze a proposito dell'articolo sulla religione, poi diede il via libera con un assenso poco convinto che, secondo qualche storico, gi\u00e0 prefigurava la sua scarsa stima per la neonata Repubblica, come misero in luce le decisioni assunte in seguito. Il Congresso, dopo oltre due mesi di esistenza tra Reggio Emilia e Modena, si sciolse alle 19:15 dello stesso 1\u00ba marzo.\nNonostante i tre Congressi avessero comportato una rottura epocale rispetto a regimi secolari trattandosi della \u00abprima ed unica Costituente delle repubbliche italiane create dalla Francia rivoluzionaria, di importanza storica per l'Italia\u00bb, il testo costituzionale che faticosamente ne scatur\u00ec raccolse a suo tempo non poche critiche sia all'interno che fuori dalla Cispadana. Si accusarono i costituenti di eccessivo moderatismo e di non aver saputo interpretare correttamente i principi rivoluzionari, per cui \u00abogni buon italiano non pu\u00f2 vedere senza indignazione l'attitudine nulla e quasi liberticida del Congresso: gli italiani rigenerati hanno bisogno di poche leggi semplici ed egualmente favorevoli a tutti e d'una base democratica, cio\u00e8 eguaglianza perfetta dei diritti\u00bb. A Milano si scrisse che \u00abnon pu\u00f2 sentirsi all'orecchio, a meno di scandalizzare ogni amico della buona filosofia, di una religione \"dominante\", parola troppo lesiva dei diritti degli uomini per non meritare la pi\u00f9 severa censura e la pi\u00f9 sollecita emenda\u00bb. \nLa breve vita della Repubblica.\nVoti contrari ed astensionismo.\nIl diffuso dissenso, frutto di opposte tendenze, che aveva segnato la nascita della Costituzione Cispadana emerse con chiarezza quando il 19 marzo 1797 si svolsero i \"comizi\" indetti per approvarla, dopo che si era costituito un \"Comitato di verificazione\" dei risultati. Le votazioni si svolsero tra non pochi problemi: in alcuni centri si verificarono dei tumulti ed in qualche localit\u00e0 prevalsero i voti contrari. In molti centri, tra cui Lugo, Cotignola, Fusignano e qualche frazione di Imola, si segnalarono comportamenti ostili, quasi di boicottaggio, da parte dei parroci cui spettava la tenuta dei registri elettorali. Nel Dipartimento del Po (il Ferrarese) su 185 parrocchie si vot\u00f2 solo in 73 e dei 231.000 elettori solo 99.000, meno della met\u00e0, si recarono alle urne; nel reggiano vi furono molte contestazioni dato che la carta non prevedeva nulla in merito ai fitti agricoli. \nPer contro altrove, in particolare a Modena, prevalevano opposizioni contrarie di impronta giacobina, che si riconoscevano nell'azione della \"Societ\u00e0 di Pubblica Istruzione\" animata da Giovanni Fantoni, nella quale si arriv\u00f2 a costituire formazioni militari composte da fanciulli di et\u00e0 inferiore a 12 anni. Tutto questo fece temere il peggio ai fautori della Costituzione ed indusse alcuni di loro, tra i quali il Compagnoni, ad ipotizzare anche alcuni accorgimenti tecnici, al limite del broglio, per raggiungere comunque il risultato. \nCi vollero ancora otto difficili giorni perch\u00e9 il 27 marzo venisse proclamato un risultato che assegnava alla Costituzione 76.382 voti favorevoli a fronte di 14.259 voti contrari: non proprio un plebiscito, tenuto conto della notevole astensione e del regime di occupazione militare dei territori; ma sul momento prevalse la soddisfazione che indusse il \"Comitato di verificazione\" ad emanare, con un ottimismo destinato a durare poco, un proclama con cui annunciava \u00abSiamo a quest'ora un popolo costituito, abbiamo un patto sociale solennemente sanzionato, avremo tra poco un governo stabile, una rappresentanza legale, un corpo di magistrati e di funzionari pubblici eletti\u00bb. \nElezioni del Parlamento e del Direttorio Cispadano.\nIl passo successivo sul cammino della Repubblica furono le elezioni indette dall'1 al 3 aprile per il Corpo Legislativo organizzato in un sistema bicamerale composto da una camera bassa, il \"Consiglio dei Sessanta\", ed una Camera alta, il \"Consiglio dei Trenta\". \nSe l'approvazione della Costituzione aveva dimostrato l'esistenza di un blocco \"moderato\" scontento della nuova realt\u00e0, il risultato elettorale fu, da questo punto di vista, ancora pi\u00f9 evidente poich\u00e9 gli eletti risultarono in netta prevalenza provenire dall'ambiente aristocratico, al cui successo aveva contribuito l'azione di molti ecclesiastici. Erano infatti numerosi coloro che avevano abbracciato il \"nuovo corso\" solo per poterlo indirizzare, ma vi furono anche casi di aperta ostilit\u00e0 come accadde a Lugo dove fu eletto Matteo Manzoni, uno dei capi della rivolta del luglio 1796, oppure come quello del cardinal Mattei di Ferrara che defin\u00ec \"eretica\" la Repubblica in quanto vi era consentita la libert\u00e0 di pensiero. Analoga tendenza prevalse per le altre numerosissime cariche in palio in quella tornata elettorale, dai Giurati della Corte di Giustizia all'Accusatore Pubblico, dai Giudici Civili al Cancelliere Criminale, ai membri del Tribunale di Cassazione.\nNon poteva quindi stupire se a partire da una tale composizione, alla prima convocazione dei due rami del Parlamento, indetta per il 26 aprile 1797 a Bologna, l'elezione del Direttorio vide la nomina di tre esponenti conservatori: il modenese Ludovico Ricci ed i bolognesi Ignazio Magnani e Giovanni Battista Guastavillani, accentuando in tal modo anche lo squilibrio verso la capitale.\nL'azione di governo.\nBench\u00e9 l'esistenza di una Repubblica Cispadana fosse stata in qualche modo sancita nel Trattato di Tolentino, il contesto internazionale restava fortemente incerto anche dopo la stipula dell'Armistizio di Leoben, sottoscritto solo una settimana prima della nomina del Direttorio. Oltre a ci\u00f2, esso si trov\u00f2 subito di fronte a problemi interni di notevole gravit\u00e0, sia di ordine pubblico che finanziari, avendo la Repubblica le casse vuote.\nPer far fronte alle difficolt\u00e0 economiche, dapprima si rinvi\u00f2 il pagamento degli interessi del debito in corso ed in seguito si pens\u00f2 all'istituzione di una tassa che per\u00f2 provoc\u00f2 un aperto conflitto tra il Consiglio dei Sessanta, che in una riunione del 9 maggio vot\u00f2 per un'imposta di tipo progressivo, ed il Consiglio dei Trenta che, favorevole invece ad un'aliquota proporzionale, il 27 bocci\u00f2 unanimemente il testo gi\u00e0 approvato dalla Camera bassa. Il mancato accordo tra le due assemblee blocc\u00f2 l'imposizione della tassa e rese necessario un prestito forzoso fruttifero del 5% annuo. Altri temi discussi dagli organi cispadani furono le modalit\u00e0 di vendita dei beni ecclesiastici, l'esigenza di far decadere i governi provvisori (a quel momento ancora in carica) ed una serie di grandi e piccole misure organizzative che avrebbero dovuto avviare l'attivit\u00e0 amministrativa e giudiziaria.\nIl primo smembramento.\nI dibattiti parlamentari per\u00f2 non tenevano conto degli orientamenti di Bonaparte che gi\u00e0 il 7 maggio, rivolgendosi alla municipalit\u00e0 milanese, delineava un nuovo assetto del Nord Italia comprendente la Cispadana, parte della Lombardia e del Veneto, in un quadro d'insieme in cui si inser\u00ec anche la nascita a giugno della Repubblica Ligure. Qualche giorno dopo, irritato e scontento per il risultato di elezioni che avevano visto la netta prevalenza agli elementi conservatori e clericali per cui \u00abil potere era in parte scaduto nelle mani di nobili e preti [ed] i popoli accusavano le autorit\u00e0 di non essere affezionati alla democrazia\u00bb, desiderando dare sistemazione alla Romagna ottenuta con Tolentino, ed incurante delle obiezioni e delle resistenze dei due delegati, Niccol\u00f2 Fava Ghisileri ed Antonio Gavazzi, inviati presso di lui dal Direttorio per invocare il rispetto della Costituzione Cispadana, dispose:\nA questa brusca imposizione seguivano alcuni ordini attuativi necessari per rendere rapidamente possibili i nuovi assetti delle due Repubbliche; in questo modo cessavano sia il Parlamento Cispadano, eletto da poco pi\u00f9 di un mese, che l'ancora pi\u00f9 recente Direttorio che fu trasformato in \"Comitato Centrale\".\nAncora disordini: Bologna e Reggio.\nTra lo scorporo disposto da Bonaparte il 19 maggio e la cessazione della Cispadana trascorsero ancora poco pi\u00f9 di due mesi molto agitati, durante i quali i dirigenti bolognesi - sui quali pesava anche il timore di perdere il ruolo di capitale - e quelli ferraresi tentarono di contrastare l'unione con la Repubblica Cisalpina: restava per loro inaccettabile confluire in uno Stato la cui Costituzione trattava in maniera del tutto diversa il ruolo della religione cattolica, cos\u00ec tenacemente difeso dai costituenti cispadani sia durante il terzo Congresso di Modena, sia nel corso delle elezioni; in tal modo \u00able autorit\u00e0 della Cispadana si rifiutarono ostinatamente di operare una riunificazione che contrastava con i loro pregiudizi\u00bb. Nel frattempo permaneva una grave condizione finanziaria, per cui si dovette decidere il 20 giugno un secondo prestito forzoso che incontr\u00f2 sia l'ostilit\u00e0 dei contribuenti, provocando una diffusa evasione, sia resistenze da parte delle autorit\u00e0 dipartimentali.\nAnche la situazione sociale restava confusa e scossa da violenti ed opposti disordini. A Bologna un primo sommovimento si ebbe il 5 giugno, quando un'ondata anti-aristocratica rimosse gli stemmi nobiliari dai palazzi; ma l'11 giugno, proprio durante una visita di Bonaparte, scoppi\u00f2 una sommossa guidata dal giacobino Giuseppe Gioannetti causata da un bando che deprezzava la moneta, alla quale si un\u00ec anche la Guardia Civica e che tenne per qualche giorno in scacco la citt\u00e0, raccogliendo consensi anche altrove. \nPochi giorni dopo si verific\u00f2 nei dintorni di Reggio, non ancora formalmente \"trasferita\" alla Cisalpina (proclamata solamente il 29 giugno), un'insurrezione di contadini originatasi in Cavriago, che port\u00f2 diverse centinaia di essi a marciare sulla citt\u00e0 chiedendo in nome della \"libert\u00e0\" di cui tanto si parlava, l'abolizione dei livelli, \u00abterribile schiavit\u00f9 di affittuari egoisti che da tanti anni ci opprimono\u00bb; la sommossa fu facilmente domata senza vittime da alcuni reparti francesi composti da soldati polacchi che arrestarono diciotto capi, poi processati, ma impaur\u00ec non poco i dirigenti di Reggio - la cui Guardia Civica s'era rifiutata di rivolgersi contro i contadini - che definirono i rivoltosi \u00abcomunisti contro-rivoluzionari\u00bb, descrivendo la rivolta come un tentativo di \u00abscannare, sotto le lagnanze degli affitti e dei livelli, la nuova municipalit\u00e0 di Reggio\u00bb.\nLa fine della Repubblica Cispadana.\nL'annessione alla Cisalpina era ormai imminente (la nuova Repubblica fu solennemente inaugurata il 9 luglio) quando i dirigenti in carica a Bologna tentarono un'estrema resistenza, proponendo che fosse almeno sospesa per il territorio cispadano l'efficacia dell'articolo della Costituzione Cisalpina sulla religione. Questa richiesta fu per\u00f2 scavalcata da una petizione, che raccolse decine di migliaia di firme, con cui si chiedeva l'unione delle due repubbliche; essa peraltro andava incontro ad una indicazione del Direttorio che da Parigi aveva scritto in tal senso al Generale per impaurire l'Austria. \nAnche Bonaparte, in una fase in cui le trattative di pace andavano a rilento \u00abprese partito di creare la Repubblica Cisalpina fondendo Cispadana e Transpadana, cos\u00ec riunendo sotto lo stesso governo 3 o 4 milioni di abitanti, garantendo una forza capace di influire sugli eventi a venire\u00bb. L'unione infine era caldeggiata, oltre che dalla Amministrazione Centrale del Ferrarese, anche dai dirigenti della Legione Cispadana, che lamentavano le precarie condizioni in cui veniva lasciata la truppa ed assicuravano il Generale sugli \u00abauspici universali di quei liberi territori per una vasta unione\u00bb.\nDi fronte alle petizioni ed agli ordini del Direttorio, Napoleone non ritenne necessaria una seconda imposizione:\nFu solo a seguito del proclama pubblicato il 26 luglio, a firma di Gian Galeazzo Serbelloni, con cui il Direttorio Cisalpino dichiarava di accettare l'offerta di unione \u00abin una sola e medesima famiglia per il vantaggio comune ed il bene della libert\u00e0\u00bb, che il Generale si mosse, inviando a Bologna il fido aiutante di campo Eugenio di Beauharnais con i dispacci che disponevano di cessare ogni attivit\u00e0 di governo: quando essi vennero consegnati ai dirigenti bolognesi ancora in carica erano le 22:30 del 29 luglio 1797 e in quel momento la Repubblica Cispadana cess\u00f2 di esistere. I giacobini reagirono con manifestazioni di giubilo poich\u00e9 da sempre ostili alle resistenze frapposte dai governanti cispadani, e gi\u00e0 da qualche giorno avevano annunciato:\nOrdinamento istituzionale.\nCorpo legislativo.\nIl potere legislativo era affidato al \"Corpo legislativo\", diviso nelle due camere del \"Consiglio dei Sessanta\" (o \"Maggiore\") e del \"Consiglio dei Trenta\" (o \"Minore\"), cos\u00ec denominate dal numero dei componenti.\nDopo un'iniziale proposta di ospitarlo nel Palazzo dell'Archiginnasio, date le difficolt\u00e0 di spostare l'Universit\u00e0, si decise di sistemare la camera bassa nell'ex Collegio Montalto, e la camera alta nell'ex convento dei Celestini. \nTuttavia le sedi previste non saranno mai utilizzate, dato che il Consiglio dei Sessanta si riun\u00ec in Palazzo Pepoli, mentre il Consiglio dei Trenta trov\u00f2 sede nel Palazzo Ranuzzi. A presiedere il primo fu eletto Alamanno Isolani, che nel 1799 col ritorno degli Austriaci a Bologna, far\u00e0 parte della Reggenza asburgica; Presidente del secondo fu nominato Giovanni Paradisi.\nDirettorio.\nIl governo era affidato ad un direttorio di tre persone, la cui sede era nel Palazzo Nazionale gi\u00e0 \"Palazzo Apostolico\", residenza dei Cardinali Legati di Bologna. \nEsercito.\nLa Confederazione cispadana, sorta inizialmente come esperienza di carattere militare, gi\u00e0 da prima dell'estate del 1796 si trov\u00f2 di fronte alla necessit\u00e0 di collaborare con le forze armate francesi e proprio a questo scopo era stato concepito il primo Congresso di Modena.\nLe decisioni assunte in quell'assise, per quanto importanti sul piano politico, ebbero un'immediata attuazione proprio sui temi relativi alle necessit\u00e0 belliche, in merito alle quali si proclam\u00f2 che \u00abper un popolo che sorge alla libert\u00e0 l'oggetto pi\u00f9 prezioso \u00e8 quello di armarsi. Per noi si avvicina il momento in cui ciascun patriota dimander\u00e0 semplicemente di aver pane e ferro\u00bb.\nGiunta di Difesa Generale.\nIl fulcro dell'attivit\u00e0 militare cispadana fu la Giunta di Difesa Generale, organismo istituito dal congresso modenese il 17 ottobre, composto da cinque membri (uno per citt\u00e0 pi\u00f9 un quinto a sorte tra Bologna e Ferrara). Ad essa venne affidato il compito di coadiuvare lo sforzo militare francese inquadrando una Legione che inizialmente si pens\u00f2 di definire \"italiana\", per la quale lo stesso Congresso vot\u00f2 uno stanziamento di 100.000 Franchi che quasi subito si rivel\u00f2 del tutto insufficiente, provocando continue richieste di ulteriori somme a governi locali gi\u00e0 pressati dalle requisizioni francesi. I primi componenti della Giunta nominati dal Congresso di Modena non ebbero per\u00f2 il gradimento di Bonaparte che il giorno successivo ne impose altri ritenuti \u00abpi\u00f9 autorevoli\u00bb.\nLegione Cispadana.\nLa Legione, che assunse il nome di \"Cispadana\", soffr\u00ec degli stessi disordini e della scarsa partecipazione che affliggevano l'ambito politico, e fu evidente quando a novembre si dovette constatare come l'arruolamento andasse molto a rilento, essendo arrivato a fine mese solo ad un 44% degli effettivi previsti. Anche un proclama emesso pochi giorni dopo, il 10 dicembre, dalla Giunta di Difesa Generale \u00abAlla giovent\u00f9 delle quattro provincie\u00bb diede scarsi risultati in termini di arruolamenti. Alla fine, dopo molte difficolt\u00e0, la Legione fu allestita, ma il suo apporto agli accadimenti militari di quel periodo fu sempre alquanto modesto, infine confluendo nell'esercito cisalpino allo sciogliersi nell'omonima Repubblica, costituendo la 4\u00aa Legione Cisalpina.\nGiudizi storici.\nNonostante la brevit\u00e0 della sua esistenza, la Repubblica Cispadana \u00e8 stata oggetto di una copiosa saggistica storica che ne ha messo in evidenza sia gli aspetti positivi che le criticit\u00e0.\nPrima esperienza costituente.\nTra i meriti che vengono comunemente attribuiti alla vicenda della Cispadana, oltre a quello di aver originato la bandiera italiana, v'\u00e8 il fatto di esser stata l'unica, tra le varie Repubbliche sorte in Italia a seguito delle vittorie francesi del 1796-7, che sia nata da una discussione svolta da rappresentanti la cui partecipazione ad una costituente derivasse da una procedura elettorale.\nFu quindi la prima volta per l'Italia dell'epoca contemporanea nella quale il testo di una Costituzione venne scritto da delegati non nominati da qualcuno, bens\u00ec scelti tramite un suffragio che, per i tempi, poteva considerarsi, se non universale nel senso che oggi viene attribuito a questo termine, quantomeno abbastanza diffuso. Prima che le tensioni politiche si scaricassero anche sulla partecipazione al voto vi fu sotto questo aspetto un importante coinvolgimento della base elettorale. \nInoltre, questo primo esperimento di democrazia rappresentativa creatosi sul suolo italiano dopo secoli di regimi assolutistici, e che quindi dovette scontare un'inevitabile impreparazione al confronto, ebbe anche la funzione di far emergere e selezionare i componenti di una \"classe dirigente\", formatasi, per studi e professioni, nella seconda met\u00e0 del Settecento. Essa diede prova di qualit\u00e0 e preparazione tanto da fornire in seguito molti dei protagonisti delle varie vicende storiche che caratterizzarono il dominio francese e napoleonico in Italia sino al 1815, dalla Cisalpina nelle sue varie versioni, alla Consulta di Lione sino al Regno italico.\nImpossibile autonomia e limiti sociali.\nTra gli elementi negativi della Cispadana vi \u00e8 quello dovuto alle sue stesse origini: resa possibile dalle vittorie di Bonaparte, i suoi dirigenti furono costretti, volenti o nolenti, ad essere dipendenti da una situazione strategico-militare europea sulla quale non potevano influire, e quindi ad assecondare la volont\u00e0 dei Francesi i quali, considerate anche le premesse con cui avevano avviato la Campagna d'Italia, furono \u00abdisposti a \"rivoluzionare\" i popoli italiani quanto bastava per poter gestire le loro risorse ed a risvegliare le loro speranze soltanto per poter loro imporre dei sacrifici\u00bb. Bonaparte stesso scrisse che \u00abin definitiva era del tutto evidente che il destino del partito francese in Italia dipendeva dalle vicende dei campi di battaglia, [ma] Napoleone seppe servirsi adeguatamente del talismano rappresentato dalle parole \"libert\u00e0\", \"eguaglianza\" e soprattutto \"indipendenza nazionale\"\u00bb. Sul piano economico, la gravit\u00e0 e la pervasivit\u00e0 delle requisizioni e delle spoliazioni effettuate dall'Armata d'Italia concessero indubbiamente poco spazio di manovra ai reggitori della Repubblica Cispadana.\nMa, al di l\u00e0 di questi fattori esterni, l'esperienza Cispadana fu anche caratterizzata, secondo una diffusa opinione degli storici, da limiti interni: un carattere fortemente conservatore ed eccessivamente preoccupato di tutelare le posizioni dei ceti privilegiati ed aristocratici ed una accanita resistenza ad introdurre forme di libert\u00e0 religiosa che andassero oltre la mera \"tolleranza\" dei culti diversi da quello cattolico. Per quanto la Costituzione fosse un documento del tutto innovativo rispetto ai regimi precedenti, essa era, in confronto all'evoluzione sociale e civile, deludente ed eccessivamente legata alla antiche classi dominanti, senza riuscire a stabilire un rapporto con il disagio in cui si trovavano le popolazioni rurali, che diventarono cos\u00ec le masse su cui si appoggiarono gli avversari del \"nuovo corso\".\nLe preoccupazioni moderate dei costituenti comportarono non solo la nascita di una Carta lenta e macchinosa composta da ben 404 articoli (pi\u00f9 delle Costituzioni bolognese, 273, Ligure, 396, Cisalpina, 378 e Romana, 372), ma anche una forte distanza da quei temi \"sociali\", dall'istruzione all'assistenza, alle riforme civili, che erano presenti nella Costituzione francese del 1795. Per molti aspetti la Costituzione Cispadana avrebbe creato una nuova aristocrazia che escludeva la maggior parte del popolo e delle professioni borghesi ed artigiane, senza accontentare nessuno, risultando cos\u00ec effimera.\nIn un contesto in cui, nonostante la subordinazione alla strategia francese, si aspirava ad un soggetto istituzionale unitario perlomeno nel nord Italia, questi intendimenti provocarono una crescente ostilit\u00e0 nei confronti della Repubblica Cispadana i cui dirigenti vennero accusati di voler difendere le proprie posizioni anche a costo di provocare il fallimento del grande progetto di una pi\u00f9 vasta repubblica italiana, rendendo per questo giustificabile - ed in molti casi invocato - l'intervento liquidatorio di Bonaparte."}
{"id": "212202", "revid": "14002", "url": "https://it.wikipedia.org/wiki?curid=212202", "title": "Primo concilio di Costantinopoli", "text": ""}
{"id": "212203", "revid": "884", "url": "https://it.wikipedia.org/wiki?curid=212203", "title": "Repubblica cisalpina", "text": ""}
{"id": "212204", "revid": "884", "url": "https://it.wikipedia.org/wiki?curid=212204", "title": "Repubblica cispadana", "text": ""}
{"id": "212206", "revid": "30794", "url": "https://it.wikipedia.org/wiki?curid=212206", "title": "Bo\u011fazkale", "text": "Bo\u011fazkale (gi\u00e0 \"Bo\u011fazk\u00f6y\") \u00e8 una citt\u00e0 della Turchia, centro dell'omonimo distretto della provincia di \u00c7orum.\nVi si trovano i resti di \u1e2aattu\u0161a, capitale dell'impero ittita, sviluppatosi nel II millennio a.C. Tutta l'area, che conserva anche altre testimonianze ittite, costituisce il Parco Nazionale di Bo\u011fazkale."}
{"id": "212209", "revid": "3831", "url": "https://it.wikipedia.org/wiki?curid=212209", "title": "Barre-de-Semilly", "text": ""}
{"id": "212211", "revid": "1305772", "url": "https://it.wikipedia.org/wiki?curid=212211", "title": "Luzerne", "text": ""}
{"id": "212213", "revid": "3831", "url": "https://it.wikipedia.org/wiki?curid=212213", "title": "Mesnil-Rouxelin", "text": ""}
{"id": "212216", "revid": "585241", "url": "https://it.wikipedia.org/wiki?curid=212216", "title": "Pinot Meunier", "text": ""}
{"id": "212217", "revid": "3831", "url": "https://it.wikipedia.org/wiki?curid=212217", "title": "Mancelli\u00e8re-sur-Vire", "text": ""}
{"id": "212218", "revid": "3831", "url": "https://it.wikipedia.org/wiki?curid=212218", "title": "Mesnil-Herman", "text": ""}
{"id": "212219", "revid": "599013", "url": "https://it.wikipedia.org/wiki?curid=212219", "title": "Saint-Ebremond-de-Bonfoss\u00e9", "text": ""}
{"id": "212221", "revid": "1592097", "url": "https://it.wikipedia.org/wiki?curid=212221", "title": "Tamara De Lempicka", "text": ""}
{"id": "212222", "revid": "1305772", "url": "https://it.wikipedia.org/wiki?curid=212222", "title": "EME", "text": ""}
{"id": "212223", "revid": "124166244", "url": "https://it.wikipedia.org/wiki?curid=212223", "title": "Filippo Palizzi", "text": "Biografia.\nFilippo Palizzi nacque a Vasto il 16 giugno 1818, quinto di tredici figli. Il padre era stato avvocato, poi si era impiegato.\nNel 1836 Filippo pot\u00e9 raggiungere il fratello Giuseppe a Napoli e l'anno seguente fu ammesso alla Reale Accademia di belle arti di Napoli.. Quando Filippo arriv\u00f2 all'Accademia, la cattedra di paesaggio era tenuta da Gabriele Smargiassi, proveniente da una benestante famiglia reazionaria di Vasto, in conflitto con la famiglia Palizzi, di idee carbonare. Anche per divergenze artistiche, Filippo abbandon\u00f2 l'Accademia qualche mese dopo la sua ammissione; i motivi di tale scelta furono esplicitati anni dopo, intorno al 1862, in un saggio polemico dal titolo \"Un artista fatto dall'Istituto di Belle Arti\", scritto subito dopo aver abbandonato una commissione incaricata di riformare l'Istituto.\nAbbandonata l'Accademia, Filippo inizi\u00f2 a frequentare lo studio del pittore abruzzese Giuseppe Bonolis, che indirizzava i suoi allievi allo studio del vero. Insoddisfatto, intraprese uno studio personale sul tema \"ritrarre animali dal vero\". Nel 1839 espose per la prima volta un quadro nell'esposizione biennale al Reale Museo borbonico, uno \"Studio di animali\", n. 152 del catalogo, che venne acquistato dalla duchessa di Berry. Il 25 ottobre 1842 intraprese il suo primo viaggio all'estero, fino a Gala\u021bi, chiamato dal principe Maronsi per insegnare pittura al figlio, in Asia Minore. Dopo due anni Filippo torn\u00f2 a Napoli. S'interess\u00f2 agli avvenimenti risorgimentali nel regno delle Due Sicilie intorno al 1848, come manifestato dai dipinti \"Sera del 18 febbraio 1848 a Napoli\" e \"Barricate del 15 maggio 1848\".\nUsi e costumi di Napoli.\nNei primi anni Cinquanta Filippo merit\u00f2 una medaglia d'argento, \"ex aequo\" con l'Achille Vertunni, dall'Accademia di belle arti di Napoli e uno stipendio che permetteva ai due pittori di studiare a Roma. Francesco De Bourcard, editore svizzero amante di Napoli, ide\u00f2 una raccolta di acqueforti, tirate a torchio e colorate a mano, che raffiguravano scene di vita popolare napoletana, \"Usi e costumi di Napoli e contorni descritti e dipinti\". De Bourcard si interess\u00f2 della parte letteraria, mentre il Palizzi con altri pittori e disegnatori, si occup\u00f2 di quella artistica. Si trattava di testi cui si accompagnavano cento litografie (di cui lui ne realizz\u00f2 49), in tiratura limitata di 100 copie. La raccolta divent\u00f2 subito introvabile e ancora oggi \u00e8 impresa ardua riunire tutte le tavole, per una mostra.\nNel 1855 si rec\u00f2 dal fratello Giuseppe a Parigi, in vista dell'Esposizione universale. Qui Filippo conobbe artisti francesi, tra cui paesaggisti della scuola di Barbizon. Al ritorno dalla Francia Palizzi a Firenze incontr\u00f2 Giovanni Fattori e altri pittori che avrebbero dato vita al movimento dei macchiaioli, ai quali mostr\u00f2 gli studi dei \"barbizonniers\" che aveva portato dal recente viaggio a Parigi.\nDopo l'unit\u00e0 d'Italia.\nCritic\u00f2 la prima Esposizione Nazionale di Firenze del 1861, commentandola in una lettera all'amico Eleuterio Pagliano, del 28 ottobre 1861:\"L'Esposizione \u00e8 un caos di Passato, Presente e Avvenire. Di opere buone poche, di mediocri molte, di pessime moltissime\". Nel 1864 fond\u00f2, insieme all'incisore siciliano Saro Cucinotta, il giornale \"L'arte moderna\", dal sottotitolo \"Foglio da pubblicarsi finch\u00e9 non si sciolga il Reale Istituto di belle arti\".\nNel 1867 in occasione dell'Esposizione Universale di Parigi, present\u00f2 sei dipinti, tra cui il \"Dopo il diluvio\", commissionato nel 1861 da Vittorio Emanuele II e che ebbe un lungo periodo di incubazione, durante il quale il pittore dubit\u00f2 di riuscire a realizzarlo. L'opera riscosse immediatamente un inatteso successo. La morte dei fratelli Nicola e Francesco Paolo, nel 1870 e nel 1871, segnarono il pittore vastese, che divent\u00f2 solitario e scontroso, ma che continu\u00f2 a dipingere, ritirato nel suo studio. Si rec\u00f2 a Vienna nel 1873, come giurato per l'Esposizione Universale.\nNel 1878 Filippo si lasci\u00f2 convincere da Francesco De Sanctis ministro della Pubblica Istruzione e da Morelli ad assumere la presidenza del Real Istituto di belle arti di Napoli, con lo scopo di riformarlo e di rendere i metodi di insegnamento al passo coi tempi. Affront\u00f2 con impegno l'indisciplina degli alunni, la fiacchezza dell'insegnamento, l'anarchia del personale e il disordine amministrativo. Vennero istituite nuove materie, tra cui anatomia e studio delle piante, e vennero assunti due nuovi insegnanti. Nel 1880 chiese le dimissioni, che venero prima rifiutate. e accettate l'anno successivo.\nIl 24 ottobre 1881, su proposta del Morelli, ottenne la direzione dei Museo Artistico Industriale di Napoli e diede inizio all'officina di ceramica. Nel 1891 Filippo Palizzi accett\u00f2 di tornare alla presidenza dell'istituto di Belle Arti, per un quinquennio, convinto dall'allora ministro della Pubblica istruzione Pasquale Villari. Nel 1896 il suo ruolo di presidente venne rinnovato per altri cinque anni.\nL'11 settembre 1899 a Napoli Filippo Palizzi mor\u00ec, all'et\u00e0 di ottantuno anni.\nIl comune di Vasto gli ha intitolato il corso di Porta Nuova e la Pinacoteca d'arte moderna dei Musei di Palazzo d'Avalos.\nStile e opere.\nRappresenta con il fratello Giuseppe, il primo tentativo di un indirizzo verista nella pittura italiana dell'Ottocento.\nSulla scia della Scuola di Posillipo e di una spontanea inclinazione orient\u00f2 il suo lavoro verso una dettagliata osservazione del vero.\nFu tra i primi pittori a interessarsi di fotografia e a praticarla, sulla base di conoscenze tecniche molto approfondite. Sappiamo infatti che fin dall'inizio degli anni cinquanta era in grado di preparare da solo le lastre fotografiche e utilizzava normalmente le immagini fotografiche, proprie o di altri, come modello per i suoi dipinti. Dalle sue lettere sappiamo che condivise la pratica con tutti i suoi fratelli.\nIl suo stile, affine a quello del fratello che si form\u00f2 indipendentemente da lui, si orient\u00f2 verso una tecnica pi\u00f9 minuta e statica, con dipinti di piccole vedute e angoli rustici dei dintorni di Napoli. Fu definito anche \"il pittore degli animali\".\nSue opere sono conservate a Roma (Galleria nazionale d'arte moderna e contemporanea), a Napoli (Accademia di belle arti di Napoli, Museo Nazionale di Capodimonte, Palazzo Reale), a Milano (Galleria Carruti), a Vasto (Museo civico), a Lucera (Pinacoteca Comunale presso Ex Convento del SS. Salvatore), a Giulianova (Pinacoteca civica Vincenzo Bindi), a Genova (Raccolte Frugone in Villa Grimaldi, Nervi). Nella Galleria d'arte moderna di Roma esiste una \"sala Palizzi\" a lui dedicata, dove \u00e8 collocato un busto modellato in suo onore dallo scultore Achille D'Orsi.\nLa Galleria dell'Accademia di belle arti di Napoli possiede 120 opere di Filippo Palizzi, da lui donate nel 1898. Si tratta di 116 oli su tela, di un pastello e di tre disegni. Si tratta della pi\u00f9 numerosa collezione di opere di questo pittore. Di particolare interesse, per lo studio della genesi di molte sue opere, sono le cinque tele che contengono una serie di schizzi ad olio, ripresi dal vero\u02d0 animali, contadini, soldati, l'arcobaleno.\nAl M.A.I. (Museo Artistico Industriale) dell'Istituto d'Arte di Napoli (piazza Salazar, 6) esiste una vasta campionatura della sua opera in ceramica\u02d0 maioliche policrome, elaborate quali modelli operativi, per gli allievi delle Scuole-Officine della ceramica. Ebbe anche influsso sulla modellistica dei gioielli della Scuola-officina dei metalli. Ci\u00f2 nell'ambito del \"Sogno del Principe\" di Gaetano Filangieri di Satriano, che fond\u00f2 nel 1882 il Museo Scuole-Officina napoletano, insieme con Domenico Morelli e Filippo Palizzi.\nMolte sue opere, insieme a quelle dei fratelli Nicola e Francesco Paolo, sono conservate nella Galleria d'arte moderna \"F. Palizzi\" nei musei civici del palazzo d'Avalos a Vasto."}
{"id": "212225", "revid": "2912", "url": "https://it.wikipedia.org/wiki?curid=212225", "title": "Fert\u00e9-Alais", "text": ""}
{"id": "212226", "revid": "2912", "url": "https://it.wikipedia.org/wiki?curid=212226", "title": "For\u00eat-le-Roi", "text": ""}
{"id": "212227", "revid": "2912", "url": "https://it.wikipedia.org/wiki?curid=212227", "title": "For\u00eat-Sainte-Croix", "text": ""}
{"id": "212228", "revid": "125251401", "url": "https://it.wikipedia.org/wiki?curid=212228", "title": "Governo Hitler", "text": "Il Governo Hitler, presieduto da Adolf Hitler \u00e8 stato in carica dal 30 gennaio 1933 al 30 aprile 1945 per un totale di giorni, ovvero 12 anni e 3 mesi: il pi\u00f9 lungo della storia della Germania.\nComposizione.\nCancelliere del Reich, dal 2 agosto 1934 F\u00fchrer e Cancelliere del Reich.\nAdolf Hitler (NSDAP)\nVicecancelliere.\nFranz von Papen (indipendente di destra) Hermann G\u00f6ring (NSDAP) \nMinistri.\nAffari Esteri.\nKonstantin Freiherr von Neurath (Indipendente, dal 30 gennaio 1937 NSDAP) Joachim von Ribbentrop (NSDAP) \nAffari Religiosi.\nHanns Kerrl (NSDAP) Segretario di Stato Hermann Muhs (NSDAP) \nArmamento e Munizioni, dal 2 giugno 1943 Armamento e Produzione Bellica.\nFritz Todt (NSDAP) Albert Speer (NSDAP) \nAlimentazione e Agricoltura.\nAlfred Hugenberg (DNVP) Richard Walther Darr\u00e9 (NSDAP) Herbert Backe (NSDAP) \nAviazione.\nHermann G\u00f6ring (NSDAP) \nBoemia e Moravia.\nKarl Hermann Frank (NSDAP) \nDifesa, dal 23 giugno 1935 Guerra, dal 4 febbraio 1938 Oberkommando der Wehrmacht.\nWerner von Blomberg (Indipendente) Wilhelm Keitel (Indipendente) \nEconomia.\nAlfred Hugenberg (DNVP, dal 27 giugno 1933 NSDAP) Kurt Schmitt (NSDAP) Hjalmar Schacht (Indipendente, dal 30 gennaio 1937 NSDAP) Hermann G\u00f6ring (NSDAP) Walther Funk (NSDAP) \nFinanze.\nLutz Graf Schwerin von Krosigk (Indipendente, dal 30 gennaio 1937 NSDAP)\nGiustizia.\nFranz G\u00fcrtner (DNVP, dal 27 giugno 1937 NSDAP) Segretario di Stato Franz Schlegelberger (NSDAP), Commissario Otto Georg Thierack (NSDAP) \nInterni.\nWilhelm Frick (NSDAP) Heinrich Himmler (NSDAP) \nIstruzione Pubblica e Propaganda.\nJoseph Goebbels (NSDAP) \nLavoro.\nFranz Seldte (Stahlhelm, dal 27 aprile 1933 NSDAP)\nPoste.\nPaul Freiherr von Eltz-R\u00fcbenach (Indipendente) Wilhelm Ohnesorge (NSDAP) \nScienza, Educazione e Cultura.\nBernhard Rust (NSDAP) \nTerritori occupati dell'Est.\nAlfred Rosenberg (NSDAP) \nTrasporti.\nPaul Freiherr von Eltz-R\u00fcbenach (Indipendente) Julius Heinrich Dorpm\u00fcller (Indipendente, dal gennaio 1941 NSDAP) \nMinistri senza Portafoglio, dal 5 febbraio 1938 Ministri del Reich senza Portafoglio.\nHermann G\u00f6ring (NSDAP) Ernst R\u00f6hm (NSDAP), Capo di stato maggiore delle SA Rudolf Hess (NSDAP), Comandante del Reich Hanns Kerrl (NSDAP) Hans Frank (NSDAP) Hjalmar Schacht (NSDAP) Otto Mei\u00dfner (Indipendente), Segretario di Stato Hans Heinrich Lammers (NSDAP), Segretario di Stato Arthur Seyss-Inquart (NSDAP) Martin Bormann (NSDAP), Capo della Cancelleria del NSDAP Wilhelm Frick (NSDAP), Protettore di Boemia e Moravia "}
{"id": "212229", "revid": "287204", "url": "https://it.wikipedia.org/wiki?curid=212229", "title": "Gebelein", "text": "Gebelein \u00e8 un sito dell'Alto Egitto la cui area archeologica risulta formata da due alture desertiche. Oggi nota come Naga el Gherira, conserva, su una delle colline, i resti della citt\u00e0 egizia di \"Per Hathor\" (Casa di Hathor), la Pathyris dei greci.\npr:Z1-O10 pr \u1e25t-\u1e25r - Per Hathor\nSull'altra collina vi sono i resti della citt\u00e0 egizia \"Inty-shuy\" pi\u00f9 conosciuta con il nome greco di Crocodilopoli.\nLa localit\u00e0 si trova 29\u00a0km a sud di Tebe sulla riva occidentale del Nilo.\nI resti di maggiore rilievo sono quelli del tempio di Hathor da cui emerge il collegamento con il principale tempio di Dendera in quanto la dea \u00e8 indicata spesso come \"Signora di Dendera\".\nGebelein ha anche restituito, importanti reperti del periodo predinastico e della cultura di Naqada.\nParte del materiale proveniente da questi scavi si trova al Museo Egizio di Torino."}
{"id": "212230", "revid": "773636", "url": "https://it.wikipedia.org/wiki?curid=212230", "title": "CONSOB", "text": ""}
{"id": "212231", "revid": "2912", "url": "https://it.wikipedia.org/wiki?curid=212231", "title": "Granges-le-Roi", "text": ""}
{"id": "212234", "revid": "45215213", "url": "https://it.wikipedia.org/wiki?curid=212234", "title": "Media ponderata", "text": ""}
{"id": "212235", "revid": "50829930", "url": "https://it.wikipedia.org/wiki?curid=212235", "title": "Media pesata", "text": ""}
{"id": "212237", "revid": "1318658", "url": "https://it.wikipedia.org/wiki?curid=212237", "title": "Andrea Bargnani", "text": "Soprannominato \"Il Mago\", \u00e8 stato il primo giocatore europeo ad essere selezionato come prima scelta assoluta al draft NBA.\nCaratteristiche tecniche.\nBargnani era dotato di una buona mobilit\u00e0 senza palla, ottimo tiro dalla lunga distanza e abilit\u00e0 nel palleggio in penetrazione, anche quando marcato da giocatori pi\u00f9 piccoli, caratteristiche atipiche per un giocatore della sua stazza e del suo ruolo, che lo rendevano pi\u00f9 simile ad un'ala piccola che ad un vero lungo. Questa sua versatilit\u00e0 rendeva pi\u00f9 difficili gli accoppiamenti difensivi, potendo sfruttare mismatch con avversari pi\u00f9 grandi o pi\u00f9 piccoli. Per le sue doti fisiche e di gioco \u00e8 stato spesso paragonato a Dirk Nowitzki, stella tedesca dei Dallas Mavericks, lungo con caratteristiche simili.\nCarriera.\nClub.\nGli inizi, l'arrivo in Serie A e le vittorie a Treviso (2002-2006).\nProveniente da una famiglia di sportivi, gi\u00e0 all'et\u00e0 di cinque anni muove a Roma i primi passi con la palla a spicchi, spinto dalla madre Luisella, gi\u00e0 giocatrice di basket a livello amatoriale, e soprattutto dallo zio Massimo Balducci, gi\u00e0 cestista prima della Perugina Jeans e poi della Stella Azzurra Roma.\nA sei anni si trasferisce a Trezzano Rosa con i genitori ed il fratello ed inizia a mettersi in luce a livello nazionale. Nel 1997 torna a Roma, dove milita nel SAM Basket Roma allenato da Roberto Castellano, ex-capitano del BancoRoma, ed in seguito disputa un ottimo campionato di serie B2 con la Stella Azzurra Roma.\nNel 2003 approda in Serie A con la Benetton Treviso, squadra con cui nella stagione 2005-06 vince lo scudetto e il premio di miglior giovane del campionato italiano. Nel 2006, ormai consacrato a livello internazionale, si aggiudica il trofeo \"Rising Star Trophy\" come miglior giocatore under 22 dell'Eurolega.\nNBA (2006-2016).\n2006-2008.\nAlla fine della stagione 2005-06 si rese eleggibile per il Draft NBA 2006.\nIl 28 giugno 2006 al Draft NBA viene chiamato dai Toronto Raptors come prima scelta assoluta. Divent\u00f2 cos\u00ec il primo giocatore italiano ad essere chiamato al primo giro, il primo europeo nella storia ad essere selezionato come numero uno assoluto, il secondo (dopo Yao Ming) non formatosi cestisticamente negli Stati Uniti ed il sesto non americano.\nIl 25 luglio 2006 viene premiato dall'allora sindaco di Roma Walter Veltroni con la \"Lupa in bronzo\" e nominato ambasciatore di Roma nel mondo.\nNei Raptors sceglie la maglia numero 7 anzich\u00e9 la numero 11 come negli anni trascorsi a Treviso. Come egli stesso ha dichiarato, ha deciso di lasciare il numero 11 a T.J. Ford, mentre il 7 era sia il numero con cui esord\u00ec nel basket, sia quello portato dallo zio Massimo Balducci.\nEsordisce in NBA il 1\u00ba novembre 2006, alla Continental Airlines Arena di East Rutherford contro i New Jersey Nets, entrando a met\u00e0 del primo quarto in sostituzione di Chris Bosh. La partita termina con la vittoria dei Nets per 102 a 92; in 8 minuti di gioco Bargnani segna 2 punti (1/2 da 2 punti, 0/1 da 3), 2 rimbalzi, 2 stoppate, 1 palla persa, 3 falli.\nL'inizio di stagione dei Raptors \u00e8 pessimo (2 vittorie e 8 sconfitte nelle prime dieci gare) e anche Bargnani ne fa le spese mostrando evidenti problemi di adattamento. Tuttavia il suo rendimento migliora progressivamente: ad Orlando, contro i Magic tocca quota 23 punti, battendo cos\u00ec il record di Vincenzo Esposito (18, contro i New York Knicks realizzato sempre con i Toronto Raptors) per il maggior numero di punti realizzati in una partita NBA da un italiano. Inoltre, il 17 dicembre mette a segno la sua prima doppia-doppia contro i Golden State Warriors con 18 punti, 10 rimbalzi e 6 stoppate.\nNel gennaio 2007 viene eletto matricola del mese della Eastern Conference; nello stesso mese viene anche selezionato per la partita tra i rookie (giocatori al primo anno nella NBA) e i sophomore (giocatori al secondo anno) nell'ambito dell'All Star Game 2007 a Las Vegas, in cui realizza 12 punti nella sconfitta 114-155. Nel mese di febbraio 2007 si aggiudica per la seconda volta consecutiva il premio di migliore matricola della Eastern Conference, andando cos\u00ec ad eguagliare tra i Raptors prestazioni di rookie come Charlie Villanueva e Vince Carter.\nIl 21 marzo viene improvvisamente operato per un'appendicite, e l'intervento lo tiene fuori dal parquet per circa un mese. Conclude la regular season con una media di 25,1 minuti giocati, 11,6 punti e 3,9 rimbalzi a partita, raggiungendo anche il secondo posto nella classifica di miglior matricola dell'anno, dopo Brandon Roy. Durante i play-off, Bargnani totalizza una media di 30,2 minuti giocati, 11 punti, 4 rimbalzi e 1 assist a partita, insufficienti per\u00f2 a consentire il passaggio del turno ai Raptors, che vengono battuti nella serie dai New Jersey Nets per 4-2.\nViene inoltre nominato nel miglior quintetto Rookie dell'anno assieme al compagno di squadra Jorge Garbajosa.\nNella stagione 2007-2008 gioca spesso nel quintetto titolare della squadra, prevalentemente in posizione di centro. L'inizio della sua stagione da sophomore (ovvero il suo secondo anno di NBA) \u00e8 stato condizionato prima dalle scelte di coach Sam Mitchell, con il quale ha avuto sempre un rapporto difficile, e dopo da un infortunio al ginocchio (ipertensione) che lo ha tenuto fuori per alcune partite impedendogli di trovare la forma ideale. Come l'anno precedente, viene convocato per la sfida tra i sophomore e i rookie dell'All-Star Game di New Orleans nella quale segna 8 punti in 17 minuti di gioco.\n2008-2010.\nAll'inizio della stagione 2008-09 Bargnani viene nuovamente escluso dal quintetto di partenza dei Raptors, a causa dell'ingaggio di Jermaine O'Neal, centro di grande esperienza. Successivamente tuttavia, dopo le prime otto gare, durante le quali il minutaggio di Bargnani cala sensibilmente, anche per colpa delle prestazioni altalenanti, Bargnani torna nel quintetto iniziale di Toronto, questa volta per\u00f2 nel ruolo di ala piccola, giocando accanto a Bosh e O'Neal. In seguito ad un infortunio di O'Neal diventa il centro titolare, ruolo che mantiene dopo la cessione di quest'ultimo e l'arrivo di Shawn Marion.\nIl 16 marzo 2009 contro i Charlotte Bobcats supera per la prima volta i 1.000 punti in una stagione. Il 12 aprile 2009 contro i Philadelphia 76ers eguaglia il suo record di 6 stoppate in una partita, aggiungendo 17 punti e 4 assist.\nProprio in questa stagione \u00e8 stato testimonial per la copertina della versione italiana dei videogiochi NBA Live 08, venendo confermato anche per NBA Live 09.\nL'11 gennaio 2010 ad Indianapolis contro gli Indiana Pacers fa registrare il suo career high nei rimbalzi con 17 (13 difensivi e 4 offensivi).\n2010-2013.\nCon la partenza di Chris Bosh, Bargnani diventa il capitano e leader offensivo della squadra e inizia la stagione con un rendimento abbastanza costante e una media superiore ai venti punti. Il 9 dicembre 2010 mette a segno al Madison Square Garden il suo career high, con 41 punti, conditi da 7 rimbalzi e 6 assist (14/21 da due, 2/3 da tre, 7/9 ai liberi). Il 10 maggio 2011 riceve il premio \"Tor Vergata Etica nello Sport\" dall'Universit\u00e0 di Tor Vergata.\nA causa del lockout la stagione regolare parte solo il 25 dicembre e prevede 66 partite (invece delle 82 tradizionali). Bargnani parte con buone medie realizzative, 21,3 punti nelle tre partite giocate a dicembre. Tuttavia, l'annata sar\u00e0 caratterizzata da vari infortuni che lo costringeranno a chiudere la stagione in anticipo nella partita del 25 gennaio contro Phoenix Suns, nella quale Bargnani realizz\u00f2 36 punti.\nLa stagione 2012-13 comincia con buoni risultati personali per Bargnani che chiude il mese di novembre con 17.1 punti di media in 34.1 minuti, da sottolineare i 34 punti contro i Pistons (13/20 da due, 3-5 da tre e 9/10 ai liberi), la squadra per\u00f2 non \u00e8 competitiva e si ritrova in fondo alla classifica gi\u00e0 dopo le prime partite con appena 4 vittorie e 13 sconfitte. Il 10 dicembre nella partita contro Portland \u00e8 costretto a lasciare il parquet dopo soli 8 minuti a causa di un infortunio che lo terr\u00e0 lontano dai campi per circa due mesi. Sempre a causa di un infortunio la sua stagione finisce a marzo. L'annata risulter\u00e0 sfortunata sia per lui (che perder\u00e0 il posto in favore del promettente rookie Jonas Valanciunas), che chiude con sole 35 partite e 12.7 punti di media, sia per i Raptors, che arriveranno molto lontani dai Playoff. Nel mentre lui ha avuto anche problemi con l'ambiente di Toronto venendo fischiato in pi\u00f9 occasioni dal pubblico canadese.\nNew York Knicks (2013-2015).\nIl 10 luglio 2013 passa ufficialmente ai New York Knicks nello scambio che vede trasferire ai Toronto Raptors tre giocatori (Marcus Camby, Quentin Richardson e Steve Novak), una prima scelta e due seconde scelte ai Draft in favore di Toronto. Sceglie la canotta numero 77.\nIl 30 ottobre debutta al Madison Square Garden nella prima sfida contro i Milwaukee Bucks partendo dalla panchina e chiudendo con 6 punti, 2 rimbalzi e un assist in 17 minuti. Ben presto entra in maniera regolare nel quintetto base dei Knicks e il 13 novembre firma una doppia doppia contro Atlanta (20 punti e 11 rimbalzi). Il 22 gennaio dopo un infortunio rimediato contro Philadelphia chiude anticipatamente la stagione con Knicks, che sfiorano i Playoff. L'infortunio lo costringe a saltare l'inizio della sua seconda stagione a New York; il lungo calvario per Bargnani finisce solamente a marzo ma la regular season dei Knicks \u00e8 negativa.\nBrooklyn Nets (2015-2016).\nIl 12 luglio 2015 firma un contratto biennale al minimo salariale con i Brooklyn Nets, rifiutando un'offerta superiore dei Sacramento Kings, e vestendo la casacca numero 9. Esordisce dalla panchina il 28 ottobre nella prima partita della Regular season giocata contro i Chicago Bulls, mettendo a referto 17 punti in 22 minuti. Il 20 febbraio 2016 rescinde il suo contratto con i Nets, diventando cos\u00ec free agent, e criticando in seguito pubblicamente la societ\u00e0, accusandola di non avergli dato i minuti promessi.\nIl ritorno in Europa (2016-2017).\nSaski Baskonia (2016-2017).\nIl 26 luglio 2016 viene ingaggiato dal Saski Baskonia con un contratto biennale, scegliendo il dorsale numero 1. Il 26 aprile 2017, subito dopo l'eliminazione dall'Eurolega e a seguito dell'ennesimo problema fisico, Bargnani rescinde consensualmente il contratto con la societ\u00e0 basca.\nRitiro.\nDopo alcuni mesi senza rilasciare dichiarazioni pubbliche, a gennaio 2018 con un post sul proprio profilo Facebook rende noto che, nonostante si trovi in buone condizioni fisiche, non sta cercando nuovi ingaggi per motivi \"personali\", ufficializzando quindi di fatto, a 32 anni, la fine della sua carriera agonistica.\nNazionale.\nDebutta in nazionale il 29 luglio 2007 in amichevole contro la Turchia. Lo stesso anno viene convocato all'Europeo di settembre in Spagna, campionato in cui non gioca particolarmente bene, seppur totalizzando una media di 12,7 punti e 5 rimbalzi a partita; il suo contributo non basta a portare l'Italia ai quarti di finale.\nIn nazionale indossa la maglia numero 10, poich\u00e9 il 7 spetta per anzianit\u00e0 a Matteo Soragna, suo ex compagno di squadra a Treviso e suo grande amico.\nNel 2008 rinuncia alla chiamata in nazionale in seguito a pressioni dei Toronto Raptors. Il suo team ritiene infatti che per Bargnani sia pi\u00f9 importante lavorare per migliorare individualmente che partecipare alle attivit\u00e0 della nazionale italiana.\nNell'agosto del 2009 partecipa invece con l'Italia all'Additional Round che mette in palio l'ultimo posto disponibile per i Campionati Europei; l'esperienza non \u00e8 per\u00f2 felice sia per gli azzurri, che chiudono all'ultimo posto nel girone a tre con Francia e Finlandia con una sola vittoria all'attivo, sia per Bargnani, che rende al di sotto delle aspettative dei tifosi e delle sue potenzialit\u00e0.\nDurante l'estate 2010 gioca con l'Italia le qualificazioni per l'Europeo di basket 2011. Il 20 agosto 2010 a Bari contro la Lettonia stabilisce un nuovo \"career high\" in azzurro: 30 punti e 13 rimbalzi, oltre a 4 stoppate. Pochi giorni dopo, il 26 agosto nella vittoria per 72-71 contro il Montenegro, Bargnani ha ulteriormente migliorato il suo primato di punti in nazionale segnandone 34. Chiude la fase a gironi con una media di 24,1 punti, 6,6 rimbalzi e 2 stoppate a partita.\nNell'agosto 2011 viene convocato per la fase finale degli Europei. Il 2 settembre 2011 nella terza partita del girone Italia-Lettonia, conclusasi 71-62, Bargnani realizza 36 punti, stabilendo il suo record personale con la maglia azzurra.\nNel giugno 2016 viene convocato per il torneo di Qualificazione Olimpica FIBA 2016 di Torino ma il 9 luglio viene battuto in finale dalla Croazia."}
{"id": "212238", "revid": "767487", "url": "https://it.wikipedia.org/wiki?curid=212238", "title": "Peter Sinfield", "text": "\u00c8 noto soprattutto come autore dei testi di alcuni grandi gruppi della scena rock progressivo britannica degli anni settanta.\nBiografia.\n\u00c8 considerato uno dei massimi poeti espressi dalla musica pop. La sua poetica \u00e8 influenzata da Shakespeare, Shelley, Blake e Rilke.\nIl nome di Sinfield \u00e8 generalmente associato, innanzitutto, a quello dei King Crimson di Robert Fripp e Greg Lake. Sinfield collabor\u00f2 con il gruppo dal 1969 (anno dell'album di debutto \"In the Court of the Crimson King\") fino a tutto il 1971 (\"Islands\"), apparendo come produttore, membro ufficiale del gruppo e autore dei testi. In seguito, Fripp chiese a Sinfield di lasciare i King Crimson. Nel 1972, Sinfield fu produttore dell'album di debutto dei Roxy Music e nel 1973 realizz\u00f2 il proprio unico album solista, \"Still\", in seguito ripubblicato su CD con alcune tracce aggiuntive, fra cui \"Stillusion\". Fra il 1973 e il 1979 torn\u00f2 a scrivere testi per grandi artisti della scena progressive, fra cui Emerson, Lake &amp; Palmer, Greg Lake, Gary Brooker (leader dei Procol Harum) e gli italiani Angelo Branduardi e Premiata Forneria Marconi (di cui curava i testi delle versioni inglesi degli album; suoi sono per esempio i testi di \"Photos of Ghosts\"). Fra i suoi lavori pi\u00f9 recenti, i testi di \"The Land of Make Believe\" di Bucks Fizz, \"Heart of Stone\" di Cher e \"Think Twice\" di C\u00e9line Dion."}
{"id": "212239", "revid": "327773", "url": "https://it.wikipedia.org/wiki?curid=212239", "title": "Geografia dell'Irlanda", "text": "La geografia dello Stato irlandese coincide quasi totalmente con la geografia dell'isola d'Irlanda, pertanto qui viene esposta soltanto una tabella dettagliata dei dati geografici della Repubblica.\nPer un'esposizione sistematica e sviluppata, consultare l'articolo suggerito in alto inerente all'intera isola irlandese.\nContinente:\nEuropa\nPosizione:\nEuropa occidentale, occupando cinque-sesti dell'isola d'Irlanda nell'Oceano Atlantico settentrionale, ad ovest della Gran Bretagna\nCoordinate:\n52\u00b0 N, 8\u00b0 e\nArea:\n\"totale:\"\n70.280 km\u00b2\n\"territorio:\"\n68.890\u00a0km\u00b2\n\"acque:\"\n1.390\u00a0km\u00b2\nArea - comparativa:\npoco pi\u00f9 larga della Virginia Occidentale\nConfini territoriali:\n\"totale:\"\n360 km\n\"nazioni confinanti:\"\nRegno Unito 360\u00a0km\nCosta:\n1.448\u00a0km\nRichieste marittime:\n\"ripiano continentale:\"\nnon specificato\n\"zona di pesca esclusiva:\"\n370 km (200 nm)\n\"territorio marittimo:\"\n22 km (12\u00a0nm)\nClima:\ntemperato marittimo; modificato dalla Corrente nord-atlantica; inverni miti, estati fresche; costantemente umido; nuvoloso per pi\u00f9 della met\u00e0 del tempo.\nTerreno:\ninteramente pianeggiante nelle \"midlands\", colline e basse ma impervie montagne sulle coste; scogliere marine nell'ovest\nAltitudini estreme:\n\"punto pi\u00f9 basso:\"\n\"Oceano Atlantico 0 m\"\n\"punto pi\u00f9 alto:\"\nCarrantuohill 1.039 m\nRisorse naturali:\nzinco, gas naturale, barite, rame, gesso, calcare, dolomite, torba, argento\nUso del terreno:\n\"terreno arabile:\"\n15.2%\n\"colture permanenti:\"\n0.03%\n\"altro:\"\n84.77% (2001)\nTerreno irrigato:\nNA\nRischi naturali:\nNA\nMiglioramenti - recenti discussioni:\ninquinamento delle acque, specialmente dei laghi, per lo scarico agricolo\nMiglioramenti - accordi internazionali dove l'Irlanda \u00e8 parte stipulante:\nInquinamento atmosferico: soluzioni generali, ossido di azoto e Sulphur 94, Biodiversit\u00e0, Cambiamento di clima, Desertificazione, Modificazioni di bonifica, Danni rischiosi per l'ambiente, Legge del Mare, Contrabbando marittimo, Nuclear Test Ban, Protezione del buco dell'ozono, Inquinamento navale, Tropical Timber 83, Zone umide, Caccia alle balene\n\"firmati ma non ratificati:\"\nInquinamento atmosferico: Inquinanti organici persistenti, Cambiamento del Clima-Protocollo di Kyoto, Specie a rischio, Conservazione della vita marina, Tropical Timber 94\nNote geografiche:\nPosizione strategica di gran parte delle rotte navali e aree per Nord America e Europa settentrionale; pi\u00f9 del 40% della popolazione vive intorno a Dublino"}
{"id": "212240", "revid": "375960", "url": "https://it.wikipedia.org/wiki?curid=212240", "title": "Payankh", "text": "Biografia.\nFu successore di Herihor nella carica di \"Primo Profeta di Amon\" a Tebe, e forse fu pure suo figlio adottivo, anche se a differenza di Heriror, Payankh non assunse mai titoli regali. Moglie di Payankh fu Hereret, presumibilmente figlia di Herihor.\nSecondo l'egittologo Karl Jansen-Winkeln fu, invece, il padre adottivo di Herihor ed il diretto avversario di Panehesi, il \"vicer\u00e9 del Kush\" che conquist\u00f2 la regione di Tebe durante il regno di Ramesse XI.\nG41-G1-Z4-S34-A3 p3j \u02c1n\u1e2b - Payankh"}
{"id": "212242", "revid": "290948", "url": "https://it.wikipedia.org/wiki?curid=212242", "title": "Smerigliatrice", "text": "La smerigliatrice (talvolta chiamata mola o molatrice) \u00e8 una macchina utensile dalle molteplici forme: secondo il tipo, una smerigliatrice pu\u00f2 molare, tagliare, sbavare o affilare.\nTipologie.\nAngolare.\nLa smerigliatrice angolare, nota anche col nome di \"frullino\", \"flessibile\", \"perles\" o \"flex\", \u00e8 un utensile portatile ad impiego manuale (i nomi \u201cperles\u201d e \u201cflex\u201d sono i nomi delle aziende che la inventarono). Viene usata con dischi di diversi materiali e diverse geometrie per asportare bave, spianare saldature e tagliare pietra, metalli e legno. Ne esistono di svariate dimensioni, con impugnature di forma diversa e adatte a diversi tipi di impiego. La potenza elettrica va da qualche centinaio di watt a oltre . A seconda del tipo di lavoro si usano dischi diversi: i pi\u00f9 comuni sono i dischi rigidi rinforzati (per taglio o sbavatura), diamantati (per il taglio), a spazzole o a lamelle (per la lucidatura), le mole abrasive (per la levigazione di alti spessori). Il diametro dei dischi era originariamente di tre misure standard: , e ; col tempo sono state introdotte misure diverse e con tecnologie innovative nella composizione dell'abrasivo e nella sua distribuzione sul disco. \nPer migliorare efficienza e velocit\u00e0 nel taglio \u00e8 andato riducendosi inoltre lo spessore dei dischi rigidi rinforzati, attualmente di per i dischi di diametro 115/125 e per i dischi di diametro . Riguardo in particolare ai dischi diamantati, la scelta va fatta con particolare oculatezza, non tanto per la propria sicurezza personale quanto piuttosto per la durata ed efficienza del disco stesso. Un disco pu\u00f2 costare anche 20 volte meno di un altro, ma potrebbe avere polvere di diamante pi\u00f9 fine e in minore quantit\u00e0, il che comporta le seguenti conseguenze: \n i produttori di dischi da taglio di diametro , destinati in gran parte ad uso hobbistico, hanno immesso sul mercato alcuni tipi di dischi realizzati con mescole abrasive ottimizzate in funzione al materiale da tagliare: per plastica, legno, alluminio, acciaio inox; ottimizzati per la massima efficienza nel taglio del materiale cui \u00e8 destinato. \nNel settore professionale, nella misura , oltre ai dischi diamantati specifici, aventi ciascuno il tagliente sagomato appositamente per laterizio, cemento, pietra e granito, si propongono anche dischi definiti \"universali\", ovvero capaci di tagliare indifferentemente legno, metalli e pietra. Il cambio del disco in quasi tutti i modelli si effettua tramite una speciale chiave; in pochi sofisticati modelli il cambio del disco si effettua in modo rapido senza uso di chiave. Similmente ai trapani portatili, l'unica operazione di manutenzione \u00e8 costituita dalla sostituzione saltuaria, dovuta al naturale consumo, della coppia di spazzole in grafite a contatto del collettore del rotore. Alcuni modelli sono stati dotati anche di un regolatore che permette di variare la velocit\u00e0 di rotazione in base al lavoro da svolgere.\nRecenti modelli per l'utenza professionale presentano accorgimenti tecnici volti a dare maggiore sicurezza all'operatore, come partenza lenta all'avvio e frenatura elettrica del disco in pochi secondi dopo lo spegnimento, e l'assenza di parti meccaniche per accensione e spegnimento. In tale caso l'interruttore elettrico \u00e8 costituito da una coppia di sensori tattili a tenuta stagna, posizionati in prossimit\u00e0 della mano sinistra e della destra, e l'avvio avviene azionandoli entrambi, lo spegnimento avviene rilasciando uno qualunque dei due, nel caso venisse a mancare la tensione di rete a macchina accesa, al ritorno della tensione la macchina si presenta spenta. Questi accorgimenti comportano un maggior costo dell'attrezzo ma ne aumentano senz'altro il livello di sicurezza durante l'uso.\nSempre nel settore professionale ed in particolare nella gamma per dischi da di diametro si stanno affermando modelli dotati della cosiddetta velocit\u00e0 costante sotto carico che si riconoscono per le potenze assorbite molto superiori alla media (da 1300 a 1500 W contro i 1000 W massimi dei modelli standard). Tali modelli hanno un sistema di controllo elettronico in retroazione che permette di rilevare istantaneamente la velocit\u00e0 reale del motore e di regolare la tensione di alimentazione media del motore in modo da mantenere la velocit\u00e0 sotto sforzo pari a quella a vuoto. Spesso a tale sistema \u00e8 anche abbinato il \"soft start\" e la regolazione elettronica della velocit\u00e0 sempre con velocit\u00e0 costante a carico. Tale sistema permette di avere una maggiore durata dei dischi abrasivi nonch\u00e9 una maggiore capacit\u00e0 di asportazione, e un migliore raffreddamento del motore con una maggiore resistenza all'uso prolungato dell'elettroutensile.\nData l'alta velocit\u00e0 di rotazione, che pu\u00f2 arrivare a , equivalente a una velocit\u00e0 tangenziale alla periferie del disco di , \u00e8 sempre consigliato indossare occhiali di protezione. \u00c8 inoltre fondamentale per la sicurezza dell'operatore non rimuovere per nessun motivo il carter di protezione del disco abrasivo fornito con ogni elettroutensile. Occorre tenere presente che i dischi da taglio telati hanno una data di scadenza ed \u00e8 bene accertarsi che non sia superata; nel tempo infatti le resine della mescola abrasiva del disco perdono l'iniziale potere di coesione, con il rischio di rottura durante il taglio.\nAssiale.\n\u00c8 caratterizzata dall'utensile abrasivo rotante assialmente all'albero motore e dispone di un piccolo mandrino su cui montare piccole mole con codolo metallico realizzate in materiali e forme diverse, ciascuna adatta ad un lavoro specifico, solitamente sbavare materiale in punti di difficile accesso e lavori di precisione e finitura.\nTali elettroutensili si possono dividere principalmente in tre categorie:\n\"Miniutensili:\" con potenze assorbite che variano da circa per i pi\u00f9 piccoli quasi sempre alimentati a bassa tensione () in corrente continua fino a circa per quelli pi\u00f9 grandi quasi sempre alimentati a in corrente alternata. Per questi miniutensili le velocit\u00e0, spesso regolabili, variano da un minimo di fino ad un massimo di . Il mandrino in genere \u00e8 del tipo a pinza intercambiabile per utensili con codolo da fino a . Non mancano per\u00f2 esempi di miniutensili dotati di un piccolo mandrino a cremagliera che pu\u00f2 serrare codoli fino a di diametro (1/4\"). Sono utilizzate principalmente a livello hobbistico.\n\"Smerigliatrici diritte per attrezzisti:\" con potenze assorbite che variano da un minimo di fino ad un massimo di tutti alimentati in corrente alternata a . Le velocit\u00e0, spesso regolabili, variano da un minimo di fino a un massimo di . Il mandrino \u00e8 quasi sempre del tipo a pinza intercambiabile per utensili con codoli da 6 o . Sono utilizzate principalmente per lavori di finitura su stampi.\n\"Smerigliatrici diritte per sbavatura:\" con potenze assorbite che possono variare da un minimo di 1000 watt fino ad un massimo di 1600 watt. Le velocit\u00e0 variano, a seconda della grandezza del modello, da circa 6000 giri al minuto per le pi\u00f9 potenti che montano delle mole abrasive simili a quelle montate sulle smerigliatrici da banco (diametri intorno a , ma con velocit\u00e0 periferiche di esercizio di ) fino a per le pi\u00f9 piccole che hanno un mandrino a pinza intercambiabile per mole o utensili con codoli da 6, 8 o anche di diametro. Sono utilizzate principalmente per la sbavatura manuale di fusioni in ghisa o acciaio o per la sbavatura nelle opere di carpenteria.\nEsiste ad onor del vero una famiglia a s\u00e9 stante di tali elettroutensili con caratteristiche molto simili alle sopracitate \"Smerigliatrici diritte per attrezzisti\" ma con velocit\u00e0 di rotazione molto inferiore intorno a . Sono utilizzati in genere con utensili di lucidatura quali mole a lamelle, anelli abrasivi o dischi in tela o feltro.\nDa banco.\nAltrimenti detta \"mola\", la smerigliatrice da banco \u00e8, nella forma pi\u00f9 comune, costituita di un motore elettrico fissato a un banco, alle cui due estremit\u00e0 sono calettati o due dischi di materiale abrasivo di grana diversa o un disco abrasivo e una spazzola metallica o un disco di telato lucidante, per rendere brillanti, ad esempio, pezzi cromati. \u00c8 uno strumento molto diffuso e usato per rimuovere gli spigoli sui bordi del materiale tagliato, togliere le bave di lavorazione, eliminare i trucioli solo parzialmente rimossi e, soprattutto, affilare manualmente lame e punte per forare in HSS (Acciaio super rapido). Alcune versioni per uso hobbistico montano su uno degli assi un riduttore di giri che aziona una speciale mola a grana fine e rotazione lenta, lavorante a umido, simile a quella usata dagli arrotini artigiani, indispensabile nel caso si desideri affilare i coltelli senza scaldarne la lama e preservandone la tempra. Il grado di qualit\u00e0 di questo utensile risiede principalmente nella bont\u00e0 della coppia di cuscinetti impiegati e nell'operazione di equilibratura dell'indotto del motore."}
{"id": "212246", "revid": "767487", "url": "https://it.wikipedia.org/wiki?curid=212246", "title": "Badger (gruppo musicale)", "text": "I Badger furono un gruppo di rock progressivo inglese dell'inizio degli anni settanta, fondato da Tony Kaye (uscito dagli Yes dopo \"The Yes Album\") e David Foster (precedentemente bassista dei The Warriors e coautore di alcuni celebri brani degli Yes, fra cui \"Time and a Word\" e \"Yours Is No Disgrace\"). Oltre a Foster e Kaye, la formazione dei The Badger comprendeva Brian Parrish alla chitarra e Roy Dyke alla batteria.\nI Badger apparvero in alcuni spettacoli radiofonici e televisivi della BBC e suonarono dal vivo in numerose date come supporter degli Yes. Alcuni di questi concerti furono registrati per un live degli Yes, e cos\u00ec fu registrato anche parte del materiale dei Badger. Questo materiale costitu\u00ec poi l'insolito album di debutto dal vivo, \"One Live Badger\", pubblicato nel 1973 dalla Atlantic Records (la stessa etichetta di Yes e Black Sabbath). Il logo dei Badger e la copertina del disco furono realizzati da Roger Dean, lo stesso illustratore degli album degli Yes.\nNel 1973 i Badger andarono in tour in Europa al seguito, questa volta, dei Black Sabbath. I membri dei Badger divennero buoni amici dei Sabbath e soprattutto di Ozzy Osbourne, ma il tour (in particolare le date in Italia) fu contraddistinto da una serie di incresciosi eventi (una denuncia da parte di un hotel per atti vandalici contro una statua del Papa, risse e incendi).\nNell'inverno del 1973, i Badger iniziarono a lavorare al loro secondo album, e vi furono alcuni avvicendamenti nella formazione. Parrish e Foster abbandonarono e furono sostituiti da Jackie Lomax alla voce (tra l'altro il primo artista a incidere per l'etichetta Apple dopo i Beatles), il bassista Kim Gardner e il chitarrista Paul Plinick (ex Steelers Wheel). La nuova formazione, tuttavia, risult\u00f2 in qualche modo meno equilibrata: per il secondo album \"White Lady\" del 1974 (registrato per l'etichetta Epic Records), Lomax scrisse tutti i brani, trasformando la \"band\" da gruppo \"progressive\" a gruppo \"soul\". Di l\u00ec a poco, i Badger si sciolsero.\nUn brano dei Badger, \"Wind of Changer\" (da \"One Live Badger\") apparve in seguito sul CD \"\", una raccolta di brani realizzati da membri degli Yes come solisti o in altre band."}
{"id": "212257", "revid": "124125189", "url": "https://it.wikipedia.org/wiki?curid=212257", "title": "Abbigliamento", "text": "Abbigliamento indica sia gli indumenti veri e propri indossati da qualcuno, che in generale il modo di vestire che combina questi ultimi con altri elementi (trucco, capigliatura, accessori) definendo l'aspetto esteriore di una persona o di un insieme di persone. Gli esseri umani sono i soli tra i mammiferi che indossano vestiario, a eccezione degli animali domestici, talvolta vestiti dai loro proprietari.\nCiascun articolo d'abbigliamento ha un significato culturale e sociale (marcatore sociale). In esso si condensano alcune funzioni tramandate o evolutesi nel tempo: quella pratica legata alla vestibilit\u00e0; quella estetica legata al gusto dell'epoca e a canoni specifici delle diverse comunit\u00e0; quella simbolica grazie alla quale l'abito pu\u00f2 definire l'appartenenza ad una particolare comunit\u00e0 e nello specifico identificare lo status sociale, civile e religioso.\nLa storia dell'abbigliamento, ovvero degli indumenti e accessori che hanno vestito la persona umana nel corso dei secoli, pu\u00f2 essere inquadrata sia da un punto di vista antropologico-etnografico, dal momento che documenta l'evoluzione del costume, sia da un punto di vista socio-economico come prodotto dell'industria tessile, legato allo sviluppo tecnologico, della moda e del consumo. Degli abiti si possono quindi studiare le materie prime impiegate, le tecniche di realizzazione, gli aspetti estetici e quelli simbolici, i fattori economici e le gerarchie sociali.\nStoria.\nL'abbigliamento nasce in tempi preistorici per rispondere a esigenze di tipo utilitaristico. Esso protegge il corpo umano dai pericoli dell'ambiente: sia agenti atmosferici (freddo, pioggia, sole..), sia insetti, sostanze tossiche, armi e altri rischi alla sicurezza personale.\nPrime apparizioni dell'abbigliamento.\nTutti gli scavi finora effettuati che hanno portato al rinvenimento di oggetti e resti fossili risalenti al Paleolitico (da circa 2,5 milioni a 11-10.000 anni fa) non hanno portato alla luce elementi che possano dimostrare con sicurezza l'utilizzo di oggetti di abbigliamento da parte di ominidi in quel periodo. Il ritrovamento di rudimentali strumenti in pietra, realizzati con la tecnica della pietra scheggiata, atti con ogni probabilit\u00e0 alla trasformazione delle pelli in indumenti, ha per\u00f2 portato molti antropologi a sostenere che gi\u00e0 18.000 anni fa (periodo Magdaleniano), e forse anche prima, gli uomini utilizzassero pelli per coprirsi. Alcuni scavi archeologici effettuati in Marocco, presso la Grotta dei Contrabbandieri, hanno portato alla luce circa 60 utensili in osso, oltre ad uno ricavato dalla dentatura di un cetaceo, impiegati per la creazione di pelli e pellicce da indossare e risalenti ad un periodo compreso tra i 90.000 e i 120.000 anni fa.\nIn questo contesto la ragione fondamentale per cui gli esseri umani cominciarono a lavorare le pelli, per poi indossarle, \u00e8 da ricercarsi nella necessit\u00e0 di coprire il corpo, nudo e pi\u00f9 fragile rispetto ad altri animali, dalle intemperie. Non sono comunque da sottovalutare altri fattori. Tra questi occorre citare la funzione simbolica dell'abbigliamento: indossare la pelle di un altro animale era equivalente a identificarsi con esso, oltre a dimostrare la propria forza, con cui si era ucciso lo stesso. Con ogni probabilit\u00e0 l'introduzione delle pelli per coprire il corpo ha un legame anche con delle forme primitive di pudore. Questo contravviene alcune teorie secondo le quali il senso del pudore sia stata una condizione psicologica dettata dall'abbigliamento: essendo gli altri appartenenti alle comunit\u00e0 primitive coperti, l'uomo nudo percepiva la propria diversit\u00e0 dalla norma ed era portato ad equipararsi agli altri per non essere \"escluso\".\nL'adozione di forme di abbigliamento agli albori della civilt\u00e0 umana \u00e8 quindi dovuta sia ad un fattore funzionale (protezione del corpo) sia a fattori di altra natura (simbolici, religiosi, psicologici, ecc.).\nDal Neolitico al I millennio a.C..\nDurante gli ultimi millenni dell'Et\u00e0 della pietra l'utilizzo di pelli di animali per coprirsi si diffuse tra gli uomini. Nel 1991 l'eccezionale ritrovamento della mummia del Similaun contraddice l'immaginario popolare sugli \"uomini primitivi\" rivelando che le pelli potevano anche essere finemente lavorate (la sopravveste a strisce di colori contrastanti, unite da fitte e regolari cuciture fatte con tendini animali) e declinate in capi d'abbigliamento ben differenziati: l'uomo del Similaun possedeva berretto, pantaloni, un perizoma, calzature imbottite a forma di stivale e forse addirittura una mantella parapioggia.\nUna vera e propria rivoluzione nel costume avvenne nel momento in cui si diffuse tra le civilt\u00e0 preistoriche la lavorazione dei tessuti, che spesso garantivano maggiore protezione dal freddo e una maggiore reperibilit\u00e0. La nascita della tessitura, avvenuta intorno al VI-V millennio, port\u00f2 ad una notevole crescita dell'uso delle vesti, che venivano tessute anche grazie ai primi telai, che apparvero proprio nel Neolitico, anche se erano assai rudimentali. La filatura e la tessitura furono introdotte nel mondo antico grazie agli strumenti, che gli uomini preistorici iniziarono ad utilizzare intorno al 4500 a.C.\nCina, India e Antica Roma.\nNel Mondo antico l'abbigliamento era costituito esclusivamente da oggetti filati di tessuto, e l'utilizzo di pelli di animale fu ben presto superato nella maggior parte delle comunit\u00e0 gi\u00e0 a partire dal I millennio a.C. I tessuti utilizzati variano a seconda del luogo: ad esempio in Cina era assai sviluppata la produzione della seta, in India la canapa ed il cotone ed in Egitto il lino. In Europa occorre ricordare come i Fenici furono i primi a praticare la tintura dei tessuti, grazie alla scoperta del pigmento della porpora, ricavato dall'essiccazione del murice. A questo punto dell'evoluzione umana l'abbigliamento non era pi\u00f9 visto esclusivamente come metodo per proteggersi da intemperie o altri agenti esterni, ma costituiva soprattutto un simbolo di appartenenza ad un gruppo (economico, religioso, politico, ecc.). I popoli mediterranei consideravano la porpora un bene di lusso ed i Fenici ottennero grossi guadagni vendendola alle altre popolazioni. Tra gli altri tessuti utilizzati nel mondo antico ricordiamo il cotone, la lana e il bisso.\nL'Impero Romano con la sua grande espansione venne in contatto con gli usi ed i costumi di molte popolazioni, dalle quali import\u00f2 l'utilizzo di alcuni tessuti per il vestiario quotidiano o riservato ai pi\u00f9 ricchi. Vengono cos\u00ec confezionati abiti come la toga, la tunica ed il pallio. Dopo Roma la filatura e la tessitura di seta, lino e lana diventano comuni a gran parte delle comunit\u00e0 europee, in particolare quella Bizantina, grazie ai suoi rapporti privilegiati (data la collocazione geografica) con l'Oriente. Di queste tre fibre tessili la pi\u00f9 diffusa in questo periodo fu certamente la lana, sia per ragioni economiche (l'allevamento di ovini era abbastanza diffuso) che funzionali (alta capacit\u00e0 termica della stessa).\nAbbigliamento nel Medioevo.\nLo sviluppo del settore tessile conosce un fermento, almeno per quanto riguarda l'Europa, a partire dai primi secoli del I millennio d.C., grazie soprattutto ad una rinascita degli scambi commerciali sia tra le nazioni sia tra Oriente ed Occidente. In Italia l'importazione di tessuti era uno dei fattori che produssero pi\u00f9 ricchezza per le repubbliche marinare, anche se assunse un certo rilievo anche il commercio interno, soprattutto per rifornire le citt\u00e0 pi\u00f9 ricche (Firenze, Palermo, Lucca, ecc.). L'abbigliamento di lusso o comunque con materiali pregiati rimase appannaggio delle classi nobiliari, delle corti di re e imperatori e dei ceti pi\u00f9 abbienti (grandi commercianti, banchieri, ecc.). La qualit\u00e0 generale delle vesti comunque aumenta anche per le fasce di popolazione meno agiate, anche grazie all'adozione di strumenti che permettono una maggiore precisione nella sartoria: il ditale, gli aghi d'acciaio, le forbici a lame incrociate. Un altro importante fattore \u00e8 l'inizio della diffusione, a partire dal XIV secolo, della biancheria.\nXV, XVI e XVII secolo.\nSeguendo una tendenza gi\u00e0 presente in paesi come Francia ed Italia nei secoli precedenti, dal Quattrocento le figure sociali legate all'abbigliamento (sarti, tessitori, venditori di vestiti) acquisiscono sempre pi\u00f9 potere economico (e quindi anche politico). Sul mercato dell'abbigliamento compaiono merletti, velluti pregiatissimi, calze, berretti, tessuti broccati, la cui produzione aumenta di pari passo con la crescita economica e tecnologica. Dal XVI secolo le corti di Francia e Spagna raggiungono e superano in splendore quelle italiane (Este, Medici): il fasto dell'abbigliamento diventa rappresentativo della ricchezza e del potere dei nobili. Il vestiario perde sempre di pi\u00f9, nei ceti medi e alti, la funzione pratica, diventando spesso puri ornamenti. Le corti seicentesche sono un esempio dell'evoluzione dell'abbigliamento: non solo i principi, ma anche i poeti, i ciambellani, le dame e le guardie vengono dotati di uniformi pregiatissime, colorate in modo variopinto e fatte con tessuti costosissimi.\nLa rivoluzione industriale e l'Ottocento.\nLo sviluppo dell'abbigliamento era andato di pari passo con quello della tecnologia tessile, in particolare con lo sviluppo dei telai: nel 1790, nell'ambito della Rivoluzione industriale, Joseph-Marie Jacquard inventa l'omonimo telaio, che permette di aumentare sia la precisione sia la velocit\u00e0 di produzione dei tessuti. L'evoluzione tecnologica si estende anche ai filatoi: tutto ci\u00f2 attribuisce il primato nell'industria tessile ai paesi che per primi sono investiti dal fenomeno della rivoluzione industriale, tra tutti l'Inghilterra. Il mercato del vestiario conosce una crescita continua: la produzione tessile si meccanicizza e razionalizza assumendo notevoli dimensioni, rendendo l'industria dell'abbigliamento la pi\u00f9 sviluppata del periodo.\nTra le fine del Settecento e l'Ottocento l'industria tessile \u00e8 in grado di soddisfare le richieste, oltre che delle classi pi\u00f9 abbienti, anche della media e bassa borghesia. Durante il XIX secolo cominciano ad apparire quei tipi di vestiti che sono utilizzati ancora oggi: aderenti al corpo, con le maniche, leggeri o pesanti, con stoffe prevalentemente scure. Il miglioramento delle condizioni igieniche, assieme a quelle economiche, permette ad una buona parte della popolazione europea e nord-americana di indossare la biancheria. Il 1842 \u00e8 un'altra data fondamentale: John J. Greenough brevetta la macchina per cucire, con la quale gli indumenti possono essere confezionati con grande velocit\u00e0, ed il risparmio di denaro che ne deriva fa s\u00ec che la produzione pu\u00f2 assumere dimensioni ancora pi\u00f9 vaste. L'industria dell'abbigliamento pu\u00f2 adesso realizzare la produzione in serie dei vestiti, favorendo la creazione di centri industriali tessili e di grandi magazzini per la vendita dei loro prodotti. Successivamente, sia nell'Ottocento che nel secolo successivo, il perfezionamento della macchina per cucire permetter\u00e0 di meccanizzare anche altre operazioni (ricamo, soprafilo, rammendo, cucitura dei bottoni, ecc.).\nIl Novecento.\nL'abbigliamento conobbe, nel XX secolo, una evoluzione straordinaria, ed una espansione produttiva e tecnologica senza pari. I due conflitti mondiali, ed i relativi dopoguerra, portano, dapprima, la crisi economica in molte nazioni: i materiali pregiati diventano appannaggio di pochissimi, mentre si diffondono quelli di recupero (lana riciclata, sughero per le scarpe). In seguito, con il miglioramento della situazione economica, si ha un sempre maggiore sviluppo dell'industria del vestiario, che introduce, oltre ad una grandissima scelta di nuovi prodotti (busti, \"tailleur\", gonne, jeans, tute da sport tanto per citarne alcuni) anche la scelta di nuovi materiali frutto della tecnologia come le fibre artificiali e sintetiche, meno costose e adattabili a situazioni diverse (tecnofibra).\nLe grandi innovazioni.\nMentre fino all'Ottocento solo le famiglie pi\u00f9 ricche potevano permettersi un guardaroba, che comunque era in media ristretto a tre-quattro capi ciascuno, nel secolo successivo si ha un cambiamento totale. L'industria dell'abbigliamento produce capi per le pi\u00f9 disparate situazioni: sport (abbigliamento tecnico come tute da sci, da jogging, completi calcistici), alta societ\u00e0 (pellicce), lavoro (camici, tute da lavoro), relax e vita quotidiana (pigiami)..\nLe grandi case di moda.\nLa vendita di prodotti di abbigliamento con precisa destinazione per le classi privilegiate si realizza nella nascita, in Francia ed Italia, delle case di moda: il fenomeno si allarga sempre di pi\u00f9 man mano che le fasce pi\u00f9 ricche della popolazione si rendono disponibili a spendere cifre altissime per un capo \"firmato\". Nascono cos\u00ec i fenomeni dei grandi stilisti, per lo pi\u00f9 nelle citt\u00e0 di Milano, Firenze e Roma, i cui capi sono contesi a cifre altissime durante le sfilate di moda, veri e propri eventi mediatici che riscuotono anche l'attenzione degli strati medi della societ\u00e0.\nLa diffusione mondiale.\nIl capo alla moda assume quindi importanza non solo come espressione di prestigio di pochi privilegiati, ma anche come elemento di appartenenza ad una determinata classe sociale, ad un determinato gruppo, ad una certa fascia di et\u00e0. Bench\u00e9 la maggior parte della popolazione mondiale non si possa permettere l'acquisto di capi non strettamente necessari (ed una grossa fetta abbia difficolt\u00e0, o impossibilit\u00e0, anche in questo) il costo medio di un capo di abbigliamento cala di molto (con il Pr\u00eat-\u00e0-porter), e la richiesta aumenta sempre di pi\u00f9, permettendo ad una quantit\u00e0 sempre maggiore di persone di vestirsi con comodit\u00e0 e di poter spendere in abbigliamento.\nIl consumismo.\nAssociata a questa grande diffusione del vestiario il Novecento vede la nascita del fenomeno del consumismo, e l'abbigliamento \u00e8 sicuramente uno dei primi campi in cui si viene a manifestare questa tendenza. L'acquisto del bene materiale, in questo caso di un vestito, assume una importanza essenziale nella vita di molti individui, tanto pi\u00f9 che i prezzi dei capi d'abbigliamento sono molto pi\u00f9 accessibili di altri status symbol (automobili, case). La corsa all'acquisto di un bene materiale non per necessit\u00e0, ma per seguire la sfrenata velocit\u00e0 con cui cambia la moda \u00e8 pratica diffusa nella stragrande maggioranza della popolazione degli stati pi\u00f9 ricchi del mondo. Il fenomeno consumistico trova nell'abbigliamento il suo culmine, perlomeno nel XX secolo, prima della diffusione delle nuove tecnologie (televisioni, console, cellulari, computer e altri accessori), avvenuta solo negli ultimi due decenni del secolo. Il vestiario \u00e8 una delle voci primarie di spesa (escludendo quelle dei beni di prima necessit\u00e0) di moltissime famiglie occidentali, soprattutto tra i giovani.\nLe grandi case di moda si adattano al fenomeno estendendo la loro produzione a capi meno esclusivi, anche se di costo al di sopra della media, che diventano capi \"di tendenza\".\nIn Italia.\nFenomeni di impoverimento etnografico, collegati alle mutate condizioni socio-economiche e all'affermazione di nuovi modelli culturali nell'Italia del '900 hanno fatto s\u00ec che l'uso corrente dell'abito tradizionale si affievolisse quasi a scomparire. Rimane ancora viva, in alcune comunit\u00e0 italiane, la consuetudine di vestire il costume tradizionale, indumento che si indossa in particolari occasioni.\nTipi di capi di abbigliamento.\nDi solito per \"abbigliamento\" si intende esclusivamente quella serie di oggetti che l'essere umano indossa, e non pratiche che contribuiscono a cambiare l'aspetto di un individuo. Quindi i casi in cui si decora il proprio corpo (trucco, cosmetici..) o si modificano caratteristiche fisiche (taglio e colorazione dei capelli/barba/baffi, tatuaggi e piercing), non costituiscono abbigliamento per s\u00e9. Analogo discorso vale per gli articoli che si portano anzich\u00e9 indossarli (come borse, ombrelli, bastoni), detti accessori.\nL'uomo ha dimostrato un'inventiva estrema nel trovare nuove soluzioni di abbigliamento ai bisogni pratici e la distinzione fra vestiario e gli altri articoli protettivi non \u00e8 sempre netta. Vedi, ad esempio: abbigliamento con aria condizionata, corazza, costume da bagno, tuta da apicoltore, tuta da motociclista, vestiario ad alta visibilit\u00e0.\nMateriali impiegati.\nL'abbigliamento biologico consiste in capi di abbigliamento realizzati con fibre vegetali o con il vello di animali senza l'impiego di pesticidi e sostanze chimiche dannose per l'ambiente come per la salute di chi lavora il capo e di chi lo indossa.\nImpiego come protezione.\nProtezione termica.\nTermometria.\nLa resistenza termica degli indumenti varia in base al materiale, allo spessore e alla trama. I genere la trasmittanza termica \"g\" varia da oltre 1.7 W/m\u00b2K per abiti molto isolanti a circa 6.45 W/m\u00b2K che corrisponde nella letteratura tecnica alle resistenza specifica di 1\"clo\" (dall'inglese clothes), per l'abbigliamento estivo, fino all'infinito ovviamente nel caso del corpo nudo. In base a questo dato si pu\u00f2 dedurre a priori la temperatura di equilibrio della pelle Ts, conoscendo quella ambientale Ta, la diffusivit\u00e0 termica \u03b1 del corpo e la sua superficie:\nformula_1\nViceversa si pu\u00f2 scientificamente predire quale sar\u00e0 la trasmittanza termica:\nformula_2.\nIl \"rendimento conduttivo\" dell'indumento quantifica la riduzione di scambio che effettua l'abito attraverso la sola trasmittanza rispetto a quello migliore che avverrebbe anche attraverso la convezione e l'irraggiamento, rappresentati dalla diffusivit\u00e0:\nformula_3.\nNaturalmente il corpo nudo ha rendimento conduttivo dell'indumento unitario, mentre un isolante perfetto avrebbe un rendimento conduttivo nullo.\nImpiego sportivo.\nNel campo sportivo le funzioni dei capi d'abbigliamento possono variare notevolmente implicando l'utilizzo di una vasta gamma di materiali e tecniche di lavorazione differenti. Negli sport pi\u00f9 ampiamente praticati come corsa, calcio, tennis, ciclismo, pallacanestro e pallavolo gli indumenti specifici (chiamati in gergo vestiti tecnici) sono molto utili per la termoregolazione del corpo, per tenere a bada la sudorazione, per non irritare la cute in seguito ad un contatto prolungato ed occasionalmente, attraverso aggiunta di ulteriore materiale in superficie, per ridurre le abrasioni o l'impatto di colpi bruschi e rapidi. Sono preferiti dagli atleti capi in fibra sintetica, inorganica e artificiale ma nella minor parte dei casi anche organica; questo \u00e8 dovuto alle superiori capacit\u00e0 meccaniche possedute dalle fibre industriali, difficilmente superabili da quelle naturali. Esempi pratici di fibre sintetiche sono poliestere ed elastam mentre alcune naturali sono spugna e cotone. In ambienti e in stagioni afose si predilige la traspirabilit\u00e0 e la leggerezza per permettere la dispersione del calore corporeo mentre in ambienti molto umidi, per quanto la traspirabilit\u00e0 sia una necessit\u00e0 costante, si punta sul mantenimento di una temperatura corporea stabile.\nImpiego sociale.\nL'esigenza estetica consiste nel valorizzare ed attualizzare il concetto personale o collettivo del \"bello\", attraverso il modo di abbigliarsi.\nTutto questo si esprime nel valorizzare, con l'abbigliamento, le parti pi\u00f9 \"belle\" del nostro corpo, e a migliorare quelle meno belle o meno apparenti.\nI messaggi sociali inviati dall'abbigliamento, accessori, decorazioni possono riguardare e coinvolgere il ceto sociale, occupazione, convinzioni religiose ed etniche, stato civile ecc. Le persone devono per\u00f2 conoscere il codice che sottintende al messaggio comunicato, per poterlo pienamente riconoscere.\nCeto sociale.\nIn molte societ\u00e0, le persone di alto ceto sociale indossano speciali capi d'abbigliamento o per decorazione per s\u00e9 stessi come proprio \"status symbol\". In tempi antichi, soltanto i senatori Romani potevano indossare vesti tinti con porpora di Tiria; soltanto altolocati capi Hawaiani possono indossare mantelli di piume e palaoa o denti di balena intagliati. Sotto il regno Travancore di Kerala (India), le donne di basso ceto devono pagare una tassa per il diritto di coprire la parte superiore del corpo. In Cina prima della proclamazione della repubblica Cinese, solamente l'imperatore poteva vestirsi di giallo. In molti casi durante tutta la storia ci sono stati sistemi elaborati di leggi riassuntive per regolare chi poteva indossare determinati abiti. \nNelle altre societ\u00e0 (compreso quelle pi\u00f9 moderne), nessuna legge proibisce alle persone di basso ceto d'indossare abiti di ceto alto, ma l'alto costo in effetti ne limita l'acquisto e l'esposizione. Nella moderna societ\u00e0 occidentale, soltanto i ricchi possono permettersi l'alta moda. Il pericolo di ostracismo sociale pu\u00f2 anche limitare la scelta degli abiti.\nOccupazione.\nI militari, poliziotti, e vigili del fuoco di solito portano le uniformi, come pure i lavoratori in molte fabbriche.\nGli scolari spesso indossano la divisa scolastica, mentre gli studenti alle scuole superiori e universit\u00e0 possono indossare divise accademiche. Gli appartenenti a gruppi religiosi possono portare uniformi note come il saio e tonaca. Talvolta un singolo capo di vestiario o singolo accessorio pu\u00f2 rivelare l'occupazione o mansione della persona che l'indossa; per esempio, l'alto cappello da chef indossato dai capocuochi.\nEtnica, politica, religione.\nIn molte regioni del mondo, i costumi nazionali e gli stili dell'abbigliamento e ornamenti rivelano l'appartenenza ad un certo villaggio, casta, religione, ecc.\nUno scozzese mostra il suo clan tramite il suo tartan. Le donne musulmane possono portare un hijab come espressione della loro religione. Un uomo Sikh pu\u00f2, indossando il turbante, rivelare la sua appartenenza religiosa. Una contadina francese pu\u00f2 indicare il suo villaggio con il suo berretto o la cuffia.\nUn abbigliamento pu\u00f2 inoltre esprimere il dissenso dalle norme culturali e al conformismo, come pure indicare indipendenza. Nell'Europa del XIX secolo, artisti e scrittori vissero la vie de Boh\u00e8me e si vestirono per stupire:\nGeorge Sand in abiti maschili, femministe con \"bloomer\", artisti in gil\u00e8 di velluto e foulard appariscenti. Bohemian, beatnik, hippy, goth, punk e skinhead hanno continuato la tradizione nel XX secolo.\nStato civile.\nLe donne Hindu, una volta sposate, si decorano la scriminatura dei capelli con il \"sindur\", un cosmetico tradizionale preparato con una polvere di colore rosso-vermiglione; se vedove, abbandonano il \"sindur\" e i gioielli e indossano un semplice abito bianco. Gli uomini e le donne occidentali possono portare anelli o fedi ad indicare lo stato maritale.\nEmancipazione.\nFacendo riferimento in particolare agli anni sessanta l'abbigliamento assume una grande carica simbolica in relazione al nascente fenomeno del femminismo. Se la minigonna esprime la libert\u00e0 femminile, il diritto di mostrare e gestire autonomamente il proprio corpo, il diritto di non essere discriminate da una societ\u00e0 maschilista si manifesta nell'atteggiamento e nell'abbigliamento (jeans, ma non solo), da parte di molte donne, specialmente giovani."}
{"id": "212263", "revid": "158913", "url": "https://it.wikipedia.org/wiki?curid=212263", "title": "Infallibilit\u00e0 papale", "text": "Il dogma dell'infallibilit\u00e0 papale (o infallibilit\u00e0 pontificia) afferma che il papa non pu\u00f2 sbagliare quando parla \"ex cathedra\", ossia come dottore o pastore universale della Chiesa (\"episcopus servus servorum Dei\"): di conseguenza il dogma vale solo quando esercita il ministero petrino proclamando un nuovo dogma o definendo una dottrina in modo definitivo come rivelata.\nInfatti, secondo la dottrina cattolica, il magistero straordinario della Chiesa, pur esercitato esclusivamente dal Papa, in certi casi non possiede il carattere dell'infallibilit\u00e0 qualora il Papa stesso non usi esplicitamente e dichiaratamente (in modo da farlo comprendere subito a tutti i fedeli) questo carisma, di cui Cristo ha dotato la Chiesa perch\u00e9 sia sacramento universale di salvezza. Tuttavia lo Spirito Santo assiste il papa non solo quelle rare volte in cui si pronuncia ex cathedra sui dogmi di fede. Il Catechismo parla della sua assistenza ordinaria: \u00abL'assistenza divina \u00e8 inoltre data in modo speciale, al Vescovo di Roma, quando, pur senza arrivare ad una definizione infallibile e senza pronunciarsi in maniera definitiva, propone, nell'esercizio del Magistero ordinario, un insegnamento che porta ad una migliore intelligenza della Rivelazione in materia di fede e di costumi\u00bb.\nGli insegnamenti dei vescovi invece non sono coperti dall'infallibilit\u00e0 papale, e difatti non sono citati nella definizione del dogma, cos\u00ec come riportata dalla costituzione apostolica \"Pastor Aeternus\", anche se la totalit\u00e0 dei vescovi, che sono in comunione con il papa, ha questo carisma.\nDefinizione.\nIl dogma dell'infallibilit\u00e0 papale fu definito con la costituzione dogmatica \"Pastor Aeternus\".\nQuesto \u00e8 il testo, tradotto in italiano, dell'ultima parte della \"Pastor Aeternus\", dove si trova la definizione del dogma:\nSecondo tale dottrina il papa deve quindi essere considerato infallibile quando parla \"ex cathedra\", cio\u00e8 quando esercita il \u00absuo supremo ufficio di pastore e di dottore di tutti i cristiani\u00bb e \u00abdefinisce una dottrina circa la fede e i costumi\u00bb; quanto da lui stabilito sotto queste condizioni \u00abvincola tutta la Chiesa\u00bb.\nFondamento scritturistico.\nSecondo la dottrina cattolica, la nascita della dottrina dell'infallibilt\u00e0 papale risale ai tempi di Ges\u00f9 Cristo. Infatti, le basi bibliche di questa dottrina si trovano nei vangeli. Ges\u00f9 stesso diede a Pietro il potere di \"legare e sciogliere\" (), e anche il compito di \"pascere i suoi agnelli\" (): la tradizione cattolica ha costantemente interpretato queste parole come il fondamento dell'infallibilit\u00e0 di Pietro e dei suoi successori. Oltre a ci\u00f2, in Ges\u00f9 preg\u00f2 affinch\u00e9 la fede di Pietro non venisse meno, e il motivo di questa indefettibilit\u00e0 nella fede sarebbe da ricercarsi proprio nel ruolo di Pietro come \"confermatore dei suoi fratelli\". Secondo la Chiesa cattolica, questa preghiera di Ges\u00f9 \u00e8 certamente efficace, quindi essa garantirebbe l'infallibilit\u00e0.\nStoria.\nPrime affermazioni di un'infallibilit\u00e0 del vescovo di Roma.\nIl carisma dell'infallibilit\u00e0 della Chiesa, e del Papa, in epoca antica, \u00e8 stato riconosciuto in varie occasioni:\nSant'Ignazio di Antiochia, morto intorno all'anno 110 martire a Roma dice che i cristiani di Roma \"sono puri da ogni estranea macchia\". Vale a dire da ogni errore e qui si prefigura l'infallibilit\u00e0 della Chiesa, e del suo Capo visibile, in particolare, fin dall'inizio del II secolo.\nUn secondo esempio viene da Sant'Ireneo, vescovo di Lione, vissuto nel II secolo. Sant'Ireneo riconosce la fede della Chiesa di Roma come norma per tutta la Chiesa.\nQui \u00e8 chiaro che l'immunit\u00e0 dall'errore propria della Chiesa di Roma presuppone l'infallibilit\u00e0 del suo maestro, il vescovo, il Papa. Egli insegnava che dove c'\u00e8 la Chiesa c'\u00e8 lo Spirito Santo ed \u00e8 impossibile trovare la verit\u00e0 se non nella Chiesa, che possiede il \"carisma della verit\u00e0\".\nSan Cipriano, vescovo vissuto nel III secolo, definisce la Chiesa di Roma come la \"cathedra Petri\" e parlando degli avversari che pure volevano fare approvare le loro dottrine eretiche dal Papa, scrive:\nPer san Cipriano nella Chiesa di Roma, quindi nel Papa, non pu\u00f2 albergare l'errore. Dunque, il tema dell'infallibilit\u00e0 era noto, anche in epoca assai antica. Certo non era esplicitato come lo sar\u00e0 dopo il Concilio Vaticano I, ma non era sconosciuto.\nE ancora san Cipriano, verso l'anno 250, scrive:\nUn altro esempio viene da San Girolamo, vissuto nel IV secolo, il quale, richiedendo a papa Damaso una decisione a proposito di una questione dibattuta in Oriente, scrive:\nSan Teofilo, successore di Sant'Ignazio nella Chiesa di Antiochia, diceva che come le navi si infrangono se escono dal porto ed entrano nel mare in tempesta, cos\u00ec gli uomini fanno naufragio quando abbandonano la \"cattedra di verit\u00e0\".\nDunque la Chiesa era ritenuta, fin dalle origini, \"cattedra della verit\u00e0\", dove non poteva albergare l'errore.\nL'antefatto.\nPio IX nel 1854 aveva proclamato \"ex cathedra\" il dogma dell'Immacolata Concezione di Maria. Esso stabilisce che la madre di Ges\u00f9, fin dal suo concepimento, non fu macchiata dal \"peccato originale\".\nQuesta proclamazione dilacer\u00f2 le coscienze di alcuni cattolici perch\u00e9 (nonostante quanto affermato nel \"Pastor Aeternus\" citato sopra) fin dai tempi della chiesa primitiva la materia di fede era tipicamente definita dai Concili e non dal Papa. Ad esempio al Concilio di Nicea la divinit\u00e0 di Cristo viene definita in assenza del vescovo di Roma, e anzi con una scarsa partecipazione da parte dell'Occidente.\nLe polemiche riguardavano in alcuni casi l'oggetto della proclamazione (l'Immacolata Concezione), ma soprattutto la liceit\u00e0 da parte del papa di proclamare dogmi di fede senza il Concilio dei vescovi. Occorre osservare che l'infallibilit\u00e0 papale \"ex cathedra\" venne approvata dal Concilio Ecumenico Vaticano I grazie al forte sostegno dell'arcivescovo Luigi Natoli.\nLa proclamazione.\nPer affermare questo diritto Pio IX convoc\u00f2 un concilio che doveva sancire questa sua scelta. Il meccanismo era chiaro: se si dubitava del fatto che un papa potesse decretare anche senza un Concilio, questa potest\u00e0 poteva essere sancita (agli occhi dei dubbiosi) proprio da un Concilio che confermasse il dogma dell'infallibilit\u00e0 del papa ed anzi la sua assoluta supremazia in materia di fede. In passato ci furono invece concili che destituirono addirittura dei papi, ma occorre ricordare che si era nel periodo storico della restaurazione dell'assolutismo, e il papa guardava a Napoleone III.\nQuesto dogma fu definito nel 1870: per proclamarlo fu convocato un Concilio, il Vaticano I, il 18 luglio 1870, poi sospeso il 20 settembre in seguito alla presa di Roma che segn\u00f2 la fine del potere temporale dei papi, e non venne pi\u00f9 concluso: ma il decreto sull'infallibilit\u00e0 del papa era ormai approvato.\nIl dogma, voluto fortemente da papa Pio IX su prevalente ispirazione dei Gesuiti, suscit\u00f2 le proteste degli ambienti laici del tempo e anche di una parte di quelli religiosi. Bench\u00e9 fortemente avversato dalla Curia romana, esisteva infatti un cattolicesimo liberale, tanto che una significativa minoranza dei padri del Concilio (prevalentemente francesi e tedeschi) prefer\u00ec abbandonare Roma per non dare voto contrario al momento dell'approvazione, pur non sottraendosi all'accettazione del medesimo una volta approvato. Invece una piccola parte di vescovi dell'Europa centrale fuoriusc\u00ec dalla Chiesa di Roma, dando vita allo scisma vetero-cattolico, basato sul rifiuto del dogma dell'infallibilit\u00e0.\nReazioni e conseguenze.\nCome per il dogma dell'Immacolata Concezione, proclamato dallo stesso Pio IX nel 1854, esso non \u00e8 accettato dalle altre confessioni cristiane, sia per ragioni teologiche sia perch\u00e9 esse non riconoscono l'autorit\u00e0 del papa. Alcune chiese (in particolare quelle evangeliche) reputano anzi che lo stesso istituto papale non sia in accordo con le Sacre Scritture.\nLa proclamazione del dogma costitu\u00ec il fondamento teologico della scomunica gi\u00e0 impartita a Vittorio Emanuele II e ai liberali italiani nel 1855, che si era trasformata in attiva opposizione politica dei cattolici al Regno d'Italia con il \"Non expedit\" nel 1868, attraverso la scomunica comminata per la partecipazione al voto e all'attivit\u00e0 politica.\nCritica teologica.\nTra i teologi critici dell'infallibilit\u00e0 papale si trovano Aleksandr Alekseevi\u010d Kireev, Hans K\u00fcng, Brian Tierney e August Bernhard Hasler, un discepolo di K\u00fcng.\nNel commentare la formula dell'infallibilit\u00e0 Bernhard Hasler parl\u00f2 di \"vaghezza\" e \"indeterminatezza\" della formula \"ex cathedra\" in modo che \"quasi mai si pu\u00f2 dire quali decisioni debbano essere ritenute infallibili\":\nUna critica ulteriore avanzata all'infallibilit\u00e0 papale consiste nell'eresia monotelita di Onorio I, considerata eretica dalla stessa Chiesa. In realt\u00e0 lo scritto che conterrebbe l'affermazione eretica non sarebbe da ritenere uno scritto \"ex cathedra\", in quanto trattasi di una lettera privata, rivolta al solo patriarca di Costantinopoli, che, in quanto persona specifica, non avrebbe potuto rappresentare tutti i credenti, ma semplicemente uno strumento con cui Onorio voleva porre fine, in modo privato, a una disputa che non era di suo gradimento. \nApplicazioni dell'infallibilit\u00e0.\nLa questione dell'applicabilit\u00e0 del dogma dell'infallibilit\u00e0 nei confronti dei pronunciamenti papali, \u00e8 dibattuta. Finora, una sola volta il pontefice avrebbe fatto uso dell'infallibilit\u00e0 \"ex cathedra\" per definire un dogma. Nel 1950 papa Pio XII ha definito il dogma dell'Assunzione della Vergine Maria parlando \"ex cathedra\", cio\u00e8 in una forma solenne ed esplicita, che non lascia spazio a dubbi o discussioni dottrinali:\nNel dominio del dogma dell'infallibilit\u00e0 \u00e8 compresa anche la facolt\u00e0 della Chiesa di autodeterminare ambiti e portata del dogma, intenzione e senso della propria autorit\u00e0."}
{"id": "212264", "revid": "2912", "url": "https://it.wikipedia.org/wiki?curid=212264", "title": "Plessis-P\u00e2t\u00e9", "text": ""}
{"id": "212266", "revid": "2912", "url": "https://it.wikipedia.org/wiki?curid=212266", "title": "Ulis", "text": ""}
{"id": "212268", "revid": "2912", "url": "https://it.wikipedia.org/wiki?curid=212268", "title": "Val-Saint-Germain", "text": ""}
{"id": "212269", "revid": "2912", "url": "https://it.wikipedia.org/wiki?curid=212269", "title": "Ville-du-Bois", "text": ""}
{"id": "212278", "revid": "125997600", "url": "https://it.wikipedia.org/wiki?curid=212278", "title": "Krusty il Clown", "text": "Herschel Shmoikel Pinchas Yerucham Krustofski (in ebraico \u05d4\u05e8\u05e9\u05dc \u05e9\u05de\u05d5\u05d9\u05db\u05dc \u05e4\u05d9\u05e0\u05d7\u05e1 \u05d9\u05e8\u05d5\u05d7\u05dd \u05e7\u05e8\u05d5\u05e1\u05d8\u05d5\u05e4\u05e1\u05e7\u05d9, in yiddish \u05e2\u05e8\u05e9\u05e2\u05dc \u05e9\u05de\u05d0\u05b8\u05d9\u05db\u05dc \u05e4\u05d9\u05e0\u05d7\u05d0\u05e1 \u05d9\u05e2\u05e8\u05d0\u05b8\u05d7\u05d0\u05dd \u05e7\u05e8\u05d5\u05e1\u05d8\u05d0\u05b8\u05e4\u05e1\u05e7\u05d9), meglio noto come Krusty, \u00e8 un personaggio secondario della serie \"I Simpson\". In originale \u00e8 doppiato da Dan Castellaneta, mentre in italiano da Fabrizio Mazzotta nei dialoghi e da Tonino Accolla quando canta. Krusty \u00e8 un pagliaccio televisivo che conduce un programma per ragazzi noto come: \"Krusty il Clown Show\" dove \u00e8 possibile assistere ai suoi sketch e soprattutto al \"Grattachecca e Fichetto Show\". Inoltre, all'infuori della famiglia Simpson e di Nonno Simpson, \u00e8 uno dei pochi personaggi della serie a comparire nei cortometraggi de I Simpson.\nIl personaggio.\nKrusty in realt\u00e0 si chiama \"Herschel Pinchas Yerucham Krustofski\" (inizialmente \"Herschel Schmoikel Krustofski\"), ed \u00e8 di origini ebraiche. \u00c8 l'unico figlio di Hyman e Rachael Krustofski. Ha una sorella di nome Barbara, ex-moglie di Telespalla Mel nonch\u00e9 un fratellastro, Luke Perry ed una sorellastra di nome Gina, Si \u00e8 molto scontrato con il padre rabbino che non voleva che facesse il pagliaccio, ritenendolo un mestiere troppo ridicolo. Sar\u00e0 Bart, con l'aiuto determinante di sua sorella Lisa, a farli riappacificare nel sesto episodio della terza stagione (\"Tale padre, tale clown\"), dove si racconta come fosse stimato da tutti e dal figlio, il quale per\u00f2 desiderava far ridere la gente: scoperto nel suo primo ingaggio presso un gruppo di rabbini, il padre non gli aveva pi\u00f9 rivolto la parola.\nKrusty ha il viso perennemente bianco (anche se in realt\u00e0 \u00e8 solo trucco), ha degli ispidi capelli tinti di verde e indossa spesso una maglietta viola, un cravattino blu, dei pantaloni verde chiaro e delle scarpe da pagliaccio rosse, ben pi\u00f9 grandi dei suoi piedi. La sua et\u00e0 non viene mai resa nota ma sembra che abbia pi\u00f9 di 60 anni perch\u00e9 in un episodio afferma di fare il clown dai primi anni cinquanta. Krusty ha anche un terzo capezzolo, una voglia a forma di vitello e una cicatrice sul petto per i conseguenti interventi al cuore dovuti ai troppi spot da lui girati per promuovere carne suina.\nKrusty \u00e8 l'idolo di Bart, che possiede ogni tipo di suo gadget. In molte occasioni Bart aiuta Krusty (anche se nell'episodio \"Bart la spia\" lo fa condannare involontariamente per evasione fiscale), ma Krusty non si ricorda mai di lui. Nel programma televisivo di Krusty lavorano Telespalla Mel e la scimmietta addestrata Mr. Teeny (chiamata a volte \"Signor Piccino\" \u00e8 vittima del suo padrone ed \u00e8 sempre in preda ad una smaniosa voglia di fumare. \u00c8 brasiliana ed \u00e8 molto apprezzata da Homer).\nHa lavorato con Krusty anche Telespalla Bob, fino alla rottura: stanco della sua carriera di dolorosit\u00e0 comica, Bob decise di incastrare Krusty per rapina a mano armata, venendo per\u00f2 smascherato da Bart. Nella stessa puntata viene affermato che Krusty \u00e8 analfabeta, anche se in molte puntate successive lo si vede leggere senza problemi. Successivamente Bob tenter\u00e0 di uccidere Krusty perch\u00e9 questi ha annunciato di aver cancellato tutti i suoi vecchi show. Quando Krusty fa pubblicamente le sue scuse a Bob, questi sventa l'omicidio da lui stesso progettato. Cos\u00ec si riconciliano il Clown e la sua Telespalla. In un episodio si scopre che il fratellastro segreto di Krusty \u00e8 \"Telespalla\" Luke Perry, il Dylan della serie televisiva \"Beverly Hills 90210\", il quale gli fa da spalla in una puntata speciale del suo spettacolo.\nSempre Krusty, in un altro episodio afferma che fra le sue \"Telespalle\" che si sono succedute nel corso degli anni, una delle sue preferite rimarr\u00e0 Telespalla Raheem. Questa Telespalla ha un fisico possente ed \u00e8 scuro di pelle, porta occhiali da sole e una capigliatura afro. Raheem comparir\u00e0 anche in un altro episodio, quello del funerale (poi rivelatosi finto) di Krusty, in cui pronuncia il discorso funebre. In questa puntata Krusty inscena il suo suicidio per sfuggire al fisco, dopo che Bart lo ha fatto involontariamente incriminare per evasione fiscale. Un altro tarchiato collaboratore dello show di Krusty \u00e8 Caporale Massimo Pestaggio.\nNel 1984, durante i Giochi della XXIII Olimpiade Krusty fece un'offerta: \u00ab\"Se l'America vince una medaglia d'oro avrete in omaggio Krusty Burger\"\u00bb. Ovviamente l'offerta era truccata perch\u00e9, secondo i suoi collaboratori \u00ab\"sono giochi che i comunisti non perdono mai\"\u00bb. Per effetto del boicottaggio sovietico l'America vinse ogni sport, e Krusty ci rimise 44 milioni di dollari. Questa campagna era basata su una reale lotteria di McDonald's di quell'anno, attraverso cui si vincevano vari premi per ogni medaglia vinta dagli americani: essendo stati gli Stati Uniti vincitori in ogni disciplina con tre medaglie per gara, la celebre catena fin\u00ec per dover dare molti pi\u00f9 hamburger Big Mac del previsto, perdendo quindi anche molto capitale.\nNonostante sia un presentatore televisivo per bambini, Krusty molto spesso dimostra di essere un personaggio di dubbia moralit\u00e0: per esempio non ama molto i bambini ed evita di entrare troppo in contatto con loro evitando persino di firmare autografi in pi\u00f9 occasioni. Krusty \u00e8 inoltre un fumatore incallito e sembra essere anche un cocainomane (in un episodio si avr\u00e0 la conferma di ci\u00f2 quando uscendo da un bagno pubblico, gli si vedr\u00e0 il naso sporco di cocaina). \u00c8 un pervertito, morbosamente legato ai soldi e alla fama, cinico e dedito a tutti i vizi possibili (tra i quali gioco d'azzardo, alcool e scommesse sulle corse dei cani). Negli anni, a causa del suo stile di vita sregolato, il suo show ha perso sempre pi\u00f9 comicit\u00e0: infatti, \u00e8 stato classificato nella lista dei \"10 peggiori Clown d'America\". Inoltre gran parte delle sue battute (come lui stesso ha dichiarato) sono rubate ad altri show televisivi, risultando spesso poco divertenti. \n\u00c8 uno degli uomini pi\u00f9 facoltosi di Springfield, forse il suo patrimonio \u00e8 secondo solo a quello del sindaco Quimby e di Charles Montgomery Burns. Oltre ad essere il conduttore dello show televisivo pi\u00f9 amato dai bambini, \u00e8 proprietario della catena di fast food \"Krusty Burger\", che serve per lo pi\u00f9 cibo-spazzatura da cui lui stesso si tiene alla larga, tranne quando \u00e8 costretto ad assaggiarlo per pubblicizzarlo, ma finisce sempre per sputarlo non appena finito di girare lo spot. La sua immagine \u00e8 sfruttata da un vasto merchandising che non comprende solo giocattoli e altri gadget, ma anche cereali per la prima colazione, dei test di gravidanza, contatori geiger e uno sciroppo per la tosse. In una puntata, quest'ultimo sar\u00e0 l'ingrediente segreto di un cocktail di grande successo, creato da Homer ma rubato da Boe, chiamato Flamb\u00e9 Boe. Quasi tutti i prodotti legati al suo marchio sono prodotti illegalmente, senza alcuna norma igienica o controlli adeguati. In una puntata lega il suo nome e marchio a delle caramelle prodotte con additivi tossici (dicendo che sono fatte con ingredienti naturali e biologici). Le caramelle si riveleranno il suo primo successo a livello di merchandising, venendo ossessivamente consumate da tutti i bambini e ragazzi di Springfield ma si scoprir\u00e0 che causano paralisi in chi le mangia.\n\u00c8 stato deputato al Congresso per il Partito Repubblicano Statunitense, anche se afferma in una puntata di aver votato per Bill Clinton nel 1992, e in questa veste far\u00e0 una legge per evitare che gli aeroplani possano volare troppo vicini alle case dei ricchi. Krusty ha diversi figli, molti nati dal matrimonio con Mia Farrow e una figlia, Sophie, nata da una relazione con una soldatessa che odia i pagliacci perch\u00e9 Krusty le ha impedito di uccidere Saddam Hussein per poter fare battute su quest'ultimo durante i suoi show con gli altri soldati.\nA partire dall'episodio \"Sotterfugio Giallo\" della venticinquesima stagione Krusty perde la fiducia e la fama dei suoi ammiratori, rendendosi conto di non essere nato per la comicit\u00e0. Nel primo episodio della ventiseiesima stagione \"Depressioni di un Clown\" perde il padre in seguito al disapprovo di quest'ultimo su quanto sia divertente e decide di chiudere per sempre lo show. Solo alla fine dell'episodio, tramite una visione, comprender\u00e0 che in realt\u00e0 il rabbino Krustofski gli ha sempre voluto bene e ha apprezzato le sue battute sin da quando era bambino.\nOrigini del personaggio.\nIl nome Krusty deriva, come afferma Matt Groening, da quello del pagliaccio televisivo di una TV locale di Portland, Rusty Nails (letteralmente \"Chiodi arrugginiti\", originariamente conosciuto come Rusty the Clown). Un'altra fonte d'ispirazione per Groening \u00e8 legata per\u00f2 a due incidenti con dei pagliacci: il primo a diciannove anni, quando fu inseguito da un clown muto; il secondo qualche tempo pi\u00f9 tardi, quando fu umiliato pubblicamente dal pagliaccio di un circo di Los Angeles.\nOriginariamente Krusty avrebbe dovuto essere un'identit\u00e0 segreta di Homer (infatti sono quasi dei sosia ad eccezione del fatto che Krusty ha i capelli), ma l'idea venne abbandonata per evitare trame troppo complicate."}
{"id": "212279", "revid": "124849946", "url": "https://it.wikipedia.org/wiki?curid=212279", "title": "Montgomery Burns", "text": "Charles Montgomery Plantageneto Schicklgruber Burns, spesso chiamato Montgomery Burns, Monty Burns o Mr. Burns (signor Burns in italiano), \u00e8 un personaggio ricorrente della serie animata \"I Simpson\".\n\u00c8 il dispotico capo del protagonista Homer Simpson. Il suo patrimonio \u00e8 stimato intorno a $ secondo Forbes. La rivista \"Wizard\", nel 2010, lo ha posizionato al 45\u00ba posto tra i pi\u00f9 grandi cattivi di tutti i tempi, mentre \"TV Guide\", nel 2013, lo ha classificato al 2\u00ba posto.\nBiografia.\nFiglio del colonnello Clifford Burns e di Daphne Charles, Burns \u00e8 il multimilionario proprietario della centrale nucleare di Springfield, dove lavora Homer Simpson. Tuttavia, Burns non si ricorda mai di lui, nonostante interagisca con Homer diverse volte, anche in situazioni drammatiche. Dal canto suo, Homer svolge un ruolo completamente anonimo alla Centrale, nonostante sia l'ispettore alla sicurezza, passando le giornate lavorative a poltrire e probabilmente approfitta del fatto che Burns non si ricordi mai di lui per continuare a lavorare alla Centrale nonostante sia stato licenziato pi\u00f9 di una volta. La villa dove Burns vive, \"Burns Manor\", \u00e8 una vera e propria reggia, ben protetta da un gran numero di feroci cani da guardia e, in alcuni episodi, anche da scimmie-pipistrello, frutto di esperimenti nucleari e parodia delle scimmie volanti de \"Il mago di Oz\". Inoltre, nel suo parco vivono liberi pavoni e altri animali, come si nota in pi\u00f9 occasioni.\nData la sua posizione di grande importanza all'interno di Springfield, Burns \u00e8 un influente membro del Partito Repubblicano della citt\u00e0, insieme al Dottor Hibbert, a Rainer Wolfcastle, a Krusty il Clown, a Law, Bob Dole e, apparentemente, al conte Dracula.\nBurns \u00e8 anche il proprietario degli Isotopi di Springfield.\nMontgomery Burns \u00e8 l'uomo pi\u00f9 vecchio della citt\u00e0, perlomeno a partire dall'episodio \"Il castello in aria di Homer\" (dove viene mostrato un uomo pi\u00f9 vecchio di lui, che per\u00f2 muore d'infarto dopo aver ricevuto un bacio da Britney Spears). L'et\u00e0 di Burns \u00e8 pari a 104 anni, da quanto affermato in vari episodi (tra cui \"Chi ha sparato al signor Burns?\"). Un'ulteriore conferma della sua et\u00e0 pu\u00f2 arrivare in \"Simpson e Dalila\", infatti egli stesso dice di averne 81 e in un altro episodio, \"Impero mediatico Burns\", 89 anni, affermando di avere quell'et\u00e0 da molti anni. Nell'episodio \"Lunga sfiga alla regina\" Mr. Burns si trova davanti a uno sportello bancomat e, quando chiede Smithers quale sia il codice PIN da inserire, Smithers ricorda che il codice \u00e8 uguale all'et\u00e0 del magnate; nonostante non venga mostrata, si evince che \u00e8 composta da quattro numeri. Quest'ultimo indizio \u00e8 riconfermato nell'episodio \"I robot\", dove Homer chiede al suo capo la sua et\u00e0 e Burns risponde \"\u00e8 un numero a quattro cifre\".\nNell'episodio \"L'infuriato Abe Simpson e suo nipote brontolone in \"La maledizione del pescediavolo battagliero\"\", Burns partecipa alla seconda guerra mondiale come soldato semplice (stando all'et\u00e0 \"ufficiale\", quindi, vi avrebbe partecipato intorno ai 55 anni). In un altro episodio (\"Il Film Festival di Springfield\"), invece, lo stesso Burns dice di aver venduto armi ai nazisti. Del resto, Abraham Simpson sostiene che in principio Burns era sergente ma fu degradato a soldato semplice per aver ostacolato un'indagine dell'FBI.\n\u00c8 affetto da malanni di ogni genere: una volta, durante una visita medica scopre di avere tutte le malattie esistenti \u2013 alcune, addirittura, scoperte solo nel suo corpo \u2013 che per\u00f2 non lo fanno morire perch\u00e9 queste, come pi\u00f9 persone imbottigliate in una porta, non riescono ad entrare: in altre parole, tutti i suoi malanni si controbilanciano in un precario, ma efficace equilibrio. Inoltre, nello stesso episodio si pu\u00f2 vedere come una siringa gli trapassi il braccio, quasi mancassero le ossa al suo interno. In effetti al signor Burns manca perfino la forza fisica per sollevare una penna; una volta addirittura una banconota, trascinata dal vento contro il suo petto, vi lascia impresso un livido che ricalca minuziosamente la filigrana; in un altro episodio, durante una festa, un coriandolo gli si poggia sulla testa e lui cade a terra. Nella puntata \"Impero mediatico Burns\", cercando di schiacciare una formica, Burns viene scaraventato a terra dall'insetto. Un'altra volta viene scaraventato per terra dal flash di una macchina fotografica. In un'altra puntata, in preda a un dilemma, si massaggia le tempie, ma queste gli si incassano, e per spingerle in fuori, deve tapparsi naso e bocca e soffiare. Comunque in altre puntate dimostra di non avere mancanze esagerate di forza.\nNell'episodio \"Come nascono i Burns e come nascono le api\" il signor Burns, durante una partita di basket da lui organizzata, si presenta al pubblico cantando l'inno nazionale; canta per\u00f2 l'inno nazionale dell'Impero austro-ungarico, facendo intuire quale sia probabilmente la sua terra d'origine. Resta poi esterrefatto quando il suo fedele assistente Waylon Smithers gli spiega che l'Impero austro-ungarico e l'arciduca non esistono pi\u00f9 e che ora l'Austria \u00e8 parte dell'Unione europea.\nOgni venerd\u00ec Burns deve sottoporsi a una serie di interventi (l'\u00e9quipe di specialisti \u00e8 diretta dal Dr. Nick Riviera) per allungare la sua vita di una settimana. Nell'episodio \"Springfield Files\", questo fatto aveva causato molto trambusto: infatti, i trattamenti lasciano Burns ebete e intontito, simile come aspetto ad un alieno (complice anche la sua fosforescenza naturale, dovuta alla prolungata esposizione alle radiazioni della centrale nucleare), cos\u00ec che gli abitanti di Springfield credettero di avere a che fare con un incontro ravvicinato del terzo tipo.\nMontgomery Burns viene assistito fedelmente dal segretario Waylon Smithers, che ha una passione morbosa per lui. L'espressione pi\u00f9 celebre del signor Burns \u00e8 \u00abEccellente!\u00bb, pronunciata quando i suoi piani hanno successo.\nNell'episodio \"American History X-cellent\", quando Burns viene arrestato per aver rubato un quadro da un'ispezione risulta che abbia la tessera delle SS naziste.\nIn un'altra puntata si scopre che Burns ha una madre ancora vivente, di nome Daphne, la cui et\u00e0 \u00e8 pari a 122 anni. Mr. Burns non la sopporta e non riesce a stare con lei al telefono, perch\u00e9 la madre lo prende in giro continuamente. Vive fuori citt\u00e0 e le uniche cose che sa fare sono urlare e telefonare.\nNei vari episodi si scopre essere membro (apparentemente ad uno dei livelli pi\u00f9 bassi della gerarchia interna) anche del Sacro Ordine Mistico dei Tagliapietre (una parodia delle logge massoniche) e dei Skull and Bones, oltre che un membro del Partito Repubblicano.\nIn un episodio dei Simpson, viene rivelato che Burns \u00e8 stato sul Titanic e che si \u00e8 salvato costruendo una zattera di salvataggio utilizzando i vari naufraghi.\nNell'episodio 13 della serie 17 \u2014 \"La storia pi\u00f9 o meno infinita\" \u2014 dichiara di essere nato a Tangeri.\nUno dei suoi fratelli \u00e8 l'attore comico George Burns.\nNei vari episodi.\nNonostante sia avido e malvagio, in alcune circostanze si comporta generosamente e una volta ha anche dimostrato sentimenti umani, per esempio nell'episodio \"La storia pi\u00f9 o meno infinita\" si sacrifica facendosi colpire da un muflone per salvare la vita a Lisa, che pure \u00e8 stata sua nemica in diverse circostanze. In certe occasioni addirittura si innamora, una volta di Marge Bouvier, e perfino della madre della stessa, Jacqueline Gurney, ma sempre senza successo. Burns ha anche avuto una relazione con una poliziotta di nome Gloria, che per\u00f2 lo lascia a fine episodio per tornare dal suo ex, il criminale Serpente.\nIn alcune puntate si nota che sua madre \u00e8 viva, per quanto decrepita; tuttavia, nell'episodio \"Il castello in aria di Homer\" dell'undicesima stagione, mentre si reca da un medico (nella cui sala d'attesa si notano Fidel Castro e Giovanni Paolo II), compilando una scheda alla voce \"Causa morte genitori\", scrive: \u00abMi stavano sulle scatole\u00bb. \u00c8 possibile che Burns si riferisse ai suoi nonni, che lo hanno praticamente cresciuto e a cui a volte si riferisce come genitori.\nBurns ha anche scritto un libro intitolato \"Ci sar\u00e0 mai un arcobaleno?\", che narra la rocambolesca avventura della sua malattia (episodio \"Sangue galeotto\")\nDopo la morte del suo dipendente nel tentativo di salvare Springfield da una esplosione nucleare, adotta Waylon Smithers dandogli tuttavia solamente il posto di domestico in casa propria. Pur avendo un figlio naturale, Larry (avuto da una brevissima relazione con una ragazza molto pi\u00f9 giovane di lui), Burns continua a cercare un degno erede cui lasciare la sua immensa fortuna. In una puntata, tenta addirittura di adottare Bart Simpson, da lui ritenuto abbastanza cattivo per dirigere al meglio il suo vasto impero economico. In un'altra puntata, scopre di essere gi\u00e0 nonno grazie al figlio Larry.\nNella puntata dove si ripercorre l'epopea del suo orsacchiotto Bobo, la vita di Burns viene mostrata fino dalla pi\u00f9 tenera et\u00e0, quando viveva insieme ai genitori (che lascer\u00e0 per seguire un crudele e perverso miliardario) e al fratello George Burns, celebre (e realmente esistito) comico centenario statunitense. L'intero episodio \u00e8 una parodia e un omaggio al film \"Quarto Potere\" di Orson Welles. Da piccolo Burns era tenero e affettuoso tanto che i suoi genitori lo chiamavano \"Felice\". La sua custodia pass\u00f2 poi a suo nonno, il colonnello Franklin Burns, ricchissimo proprietario di una primitiva centrale nucleare e di una piantagione dove tra l'altro lavorava uno schiavo nero da cui discende la stessa famiglia Simpson. Fu il colonnello Burns a fare di Montgomery un uomo meschino e senza cuore proprio come lui. Burns soffre nel profondo per la perduta giovent\u00f9 e innocenza e tiene al suo orsacchiotto, simbolo di essa, pi\u00f9 che ad ogni altra cosa.\nIl signor Burns \u00e8 odiato e temuto da tutta la citt\u00e0: in un episodio, viene creduto morto, salvo poi tornare a casa e osservando al telegiornale la reazione dei concittadini scopre che a nessuno interessa minimamente di lui, Kent Brockman puntualizza invece che loro non avevano mai avuto il coraggio di fare quello che invece aveva fatto l'incidente.\nInoltre, Burns \u00e8 stato protagonista di uno dei pi\u00f9 famosi e apprezzati episodi della serie, \"Chi ha sparato al Signor Burns?\" (parodia del famoso \"Chi ha sparato a JR?\" del serial \"Dallas\"). In questo episodio, Burns ruba il giacimento di petrolio dalla scuola elementare di Springfield per mantenere il monopolio delle fonti energetiche della citt\u00e0, causando molteplici danni e facendo s\u00ec che la citt\u00e0 intera lo detesti, compreso il fedele Smithers. Successivamente, per cercare di rendere sempre pi\u00f9 alta la richiesta di energia della citt\u00e0 oscura il sole con una sorta di gigantesco scudo che ricopre l'intera Springfield. Poco dopo viene trovato ferito da un colpo di pistola, accasciato su una meridiana, indicando con le braccia le lettere \"WS\" (ovvero \"ovest\" e \"sud\"). Dopo essere finito all'ospedale, dove viene dichiarato (erroneamente) morto, i sospetti ricadono all'inizio su Smithers, che confessa di avergli sparato; in realt\u00e0 si scopre che, in stato di ubriachezza, in un momento d'ira Smithers aveva sparato alla gamba di legno di Jasper Beardley e non al suo ex-capo. Quando Burns si risveglia pronuncia il nome di Homer Simpson, a causa di un'aggressione subita dal dipendente che, furioso perch\u00e9 il suo capo non sappia ancora chi sia, corre all'ospedale e punta la pistola in testa a Burns. Questi per\u00f2 rinsavisce dallo stato confusionale e, in un finale a sorpresa, rivela che il colpo \u00e8 stato sparato da Maggie Simpson (e le iniziali erano state lette al contrario, o meglio non dal suo punto di vista: non era \"WS\", ovvero \"Waylon Smithers\", ma \"SM\" come \"Simpson Maggie\"). Peraltro l'ipotesi delle lettere sulla meridiana \"col suo ultimo grammo di forza\" per accusare il suo assalitore, viene scartata dallo stesso Burns, che dice:\nUn'altra caratteristica di Burns \u00e8 il suo ricorrente cascare dalle nuvole constatando che il mondo sia cambiato dal periodo a cavallo tra il tardo '800 e l'inizio del '900. Nella puntata \"Scene di lotta di classe a Springfield\", arrivando ad una stazione di servizio con un'automobile anteriore alla prima guerra mondiale, chiede un pieno di \"petrolio raffinato\" e una \"rivulcanizzazione\" degli pneumatici. Nella puntata \"Mamma Simpson\" cerca di spedire una lettera via \"autogiro\" al \"consolato prussiano in Siam\" (l'attuale Thailandia). Quando si reca a Cuba rimane stupito del fatto che Fulgencio Batista non governi pi\u00f9; inoltre, definisce il pop corn come \"mais scoppiettato\" (puntata \"Homer lo Smithers\"). Nello stesso episodio vengono mostrate le cucine della sua dimora, in cui si nota che non sono presenti elettrodomestici che risalgano a dopo il secondo dopoguerra. Nella puntata \"Homer alla battuta\" Burns vuole formare una squadra di baseball con giocatori deceduti da oltre centotrent'anni. Analogamente, in un'altra puntata fallisce economicamente per non essersi accorto degli effetti negativi sui suoi investimenti della Grande depressione; \u00e8 cos\u00ec costretto a cedere la centrale alle banche sue creditrici, che nominano Lenny direttore al suo posto. Inoltre, Burns possiede ancora azioni della \"holding confederata commercio schiavi\". In \"Mamma Simpson\" cerca di convincere la polizia della pericolosit\u00e0 sociale di Mona Simpson, rea di aver contribuito a ritardare la ricerca nelle armi batteriologiche, facendo riferimento alla frenologia, nonostante Smithers gli ricordi che oggi \u00e8 considerata ciarlataneria. In un altro episodio Burns, tentando di diventare popolare, organizza una partita di basket nel suo stadio (peraltro fatiscente) per eseguire numeri folli (come i giovani miliardari rampanti) ma al momento dell'inno nazionale, anzich\u00e9 di quello americano, intona quello dell'Impero austro-ungarico. In \"Impero mediatico Burns\", propone di sterminare la popolazione con coperte infette di vaiolo ma subito Carl lo ammonisce \"Siamo gi\u00e0 immuni babbione!\".\nInoltre, Burns non ha alcuna cura per l'ambiente (nella puntata \"Homer lo Smithers\" distrugge i rapporti sull'ambiente ancora prima di leggerli, in \"La bambina e la balena\" si dichiara fiero di avvelenare il pianeta). Nella puntata dove fallisce, per tornare a far soldi, costruisce un'immensa rete per catturare pesci e animali marini in enorme quantit\u00e0, in un'altra si scopre che possiede pellicce di varie specie di animali. Tuttavia, i conflitti con Lisa (da sempre ambientalista) lo portano a cambiare idea. Ad esempio, nella suddetta puntata dove si vedono le pellicce non riesce ad ammazzare dei cani per lo stesso scopo e dichiara che non indosser\u00e0 mai pi\u00f9 pelli di animali che possano eseguire numeri divertenti.\nTra le varie propriet\u00e0 di Burns, oltre alla centrale nucleare, vi sono la societ\u00e0 idrica, un albergo, la locale squadra di Football, un gruppo di cani campioni di corsa (tutti figli del Piccolo aiutante di Babbo Natale, adottati dal signor Burns), e dalla puntata \"Impero mediatico Burns\" in poi, egli diviene proprietario di tutti i mezzi d'informazione della citt\u00e0 (eccezion fatta per alcuni giornali prodotti autonomamente dai cittadini). Burns possiede anche una compagnia cinematografica, che fa da parodia alla Colombia Pictures: il logo vede il signor Burns affermare \"sono pi\u00f9 ricco di voi!\".\nBurns soffre a volte per mancanza d'amore, in una puntata cerca di farsi consigliare da Homer come divenire popolare, arrivando addirittura a catturare il mostro di Loch Ness, ma senza risultati. In \"La storia pi\u00f9 o meno infinita\", Burns perde una scommessa (e la centrale) con il ricco texano perch\u00e9 non riesce a farsi fotografare con un bambino sorridente, finch\u00e9 Lisa gli permette di avere quella foto con lei dopo che, in uno dei suoi rari atti di generosit\u00e0, Burns l'aveva protetta da un animale infuriato.\nCompare, inoltre, in due ipotetici futuri della serie:\nIn uno degli episodi pi\u00f9 recenti, mentre con Homer stanno per venire uccisi da un gruppo di robot, Homer gli chiede quanti anni abbia realmente e Burns afferma che \u00e8 un numero di quattro cifre. La cosa viene confermata nel quarto episodio della quindicesima stagione (\"Lunga sfiga alla Regina\") in cui Burns, dovendo prelevare 1000 dollari al bancomat, chiede a Smithers quale sia il suo PIN ed egli risponde \"La sua et\u00e0, signore\". Burns digita quindi un numero di quattro cifre. In un episodio della ventunesima stagione, mentre scrive un testamento, afferma che uno dei suoi nomi \u00e8 Plantageneto. \nDoppiaggio.\nNella versione originale viene doppiato da Christopher Collins nella prima stagione e da Harry Shearer a partire dalla seconda; in italiano \u00e8 doppiato da Sandro Iovino. "}
{"id": "212281", "revid": "785863", "url": "https://it.wikipedia.org/wiki?curid=212281", "title": "Bao-Dur", "text": ""}
{"id": "212282", "revid": "226458", "url": "https://it.wikipedia.org/wiki?curid=212282", "title": "90-XX", "text": "90-XX \u00e8 la sigla della sezione primaria dello schema di classificazione\nMSC dedicata a ricerca operativa e\nprogrammazione matematica.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212285", "revid": "203463", "url": "https://it.wikipedia.org/wiki?curid=212285", "title": "Strawbs", "text": "Gli Strawbs sono un gruppo rock inglese fondato nel 1964.\nStoria degli Strawbs.\nOriginariamente noti come Strawberry Hill Boys, iniziarono come band \"bluegrass\", per poi passare ad altri generi musicali come folk rock, glam rock, rock progressivo e hard rock. Il \"leader\" del gruppo \u00e8 il cantante e chitarrista Dave Cousins, autore della maggior parte delle canzoni.\nOltre a Cousins, negli Strawbs suonarono musicisti come Tony Hooper, Ron Chesterman, Rick Wakeman (in seguito tastierista degli Yes), Blue Weaver (che suon\u00f2 anche con gli Amen Corner, i Mott the Hoople e i Bee Gees), Richard Hudson (detto \"Hud\") e John Ford (che in seguito scrissero alcune canzoni di successo insieme come Hudson-Ford), Dave Lambert, Brian Willoughby, Chas Cronk e John Hawken (che suon\u00f2 anche nei Nashville Teens, Renaissance, Spooky Tooth, e nei Vinegar Joe). Gli Strawbs suonarono spesso anche con Sandy Denny (cantante di Fairport Convention e Fotheringay).\nL'apice del successo degli Strawbs fu nel 1973, con la formazione Cousins, Lambert, Hudson, Ford e Weaver.\nVerso la fine degli anni settanta, mentre l'ascesa del movimento punk causava la caduta di popolarit\u00e0 di tutti i grandi del rock progressivo, Hudson e Ford si unirono a Terry Cassidy e al batterista Clive Pearce formando il gruppo \"pseudo-punk\" Monks, che pubblicarono nel 1979 l'album \"Bad Habits\". Da quell'album fu tratto il singolo \"Nice Legs, Shame About the Face\", che ebbe un buon successo commerciale raggiungendo la posizione 19 nelle classifiche di vendita.\nNel 1980 pubblicarono un altro album (di musica stile anni trenta) col nome High Society, e poi tornarono a pubblicare come Monk con l'album \"Suspended Animation\" (pubblicato solo in Canada), in cui comparivano anche Brian Willoughby alla chitarra e Chris Parren alle tastiere. L'album ebbe un enorme successo in Canada, diventando disco di platino.\nAll'inizio del 2005 gli Strawbs hanno intrapreso un tour in Inghilterra col nome \"Acoustic Strawbs\". La formazione (secondo il loro sito web) \u00e8 la ventiquattresima della loro carriera: Cousins, Lambert, Hudson, Ford, Weaver, e Willoughby."}
{"id": "212286", "revid": "14691", "url": "https://it.wikipedia.org/wiki?curid=212286", "title": "The Strawbs", "text": ""}
{"id": "212289", "revid": "226458", "url": "https://it.wikipedia.org/wiki?curid=212289", "title": "91-XX", "text": "91-XX \u00e8 la sigla della sezione primaria dello schema di classificazione\nMSC dedicata a teoria dei giochi, \neconomia matematica e matematica nelle scienze sociali e comportamentali.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212290", "revid": "287204", "url": "https://it.wikipedia.org/wiki?curid=212290", "title": "Sainteny", "text": "Sainteny \u00e8 un comune francese di 824 abitanti situato nel dipartimento della Manica nella regione della Normandia.\nFa parte del cantone di Carentan nella circoscrizione (\"arrondissement\") di Saint-L\u00f4.\nNel corso dello Sbarco in Normandia del 1944, a partire dal 4 luglio fu sede di dieci giorni di accaniti combattimenti tra l'83\u00aa Divisione di Fanteria dell'esercito statunitense, due giorni pi\u00f9 tardi con ll'appoggio anche della 4\u00aa Divisione di Fanteria, e i tedeschi della Divisione di granatieri SS G\u00f6tz von Berlichingen, con il supporto dei paracadutisti del 6\u00ba reggimento."}
{"id": "212291", "revid": "1629429", "url": "https://it.wikipedia.org/wiki?curid=212291", "title": "92-XX", "text": "92-XX \u00e8 la sigla della sezione primaria dello schema di classificazione\nMSC dedicata a biomatematica, \nmatematica nella genetica, matematica nella dinamica delle popolazioni, \nmatematica nella medicina e matematica nella chimica.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212296", "revid": "767487", "url": "https://it.wikipedia.org/wiki?curid=212296", "title": "Tall al-Ajjul", "text": "Tall al-Ajjul \u00e8 un sito archeologico in Palestina, nella Striscia di Gaza, identificato spesso con la citt\u00e0 hyksos di Sharuhen.\nL'area archeologica si trova nel deserto del Negev, tra le citt\u00e0 di Raphia e Gaza. I primi lavori di scavo furono effettuati da Flinders Petrie (tra il 1930 ed il 1934) che inizialmente si convinse di aver trovato il sito dell'antica Gaza. Identificata con Sharuhen, la principale piazzaforte dei sovrani hyksos in Palestina, fu anche la residenza di Khamudi, ultimo sovrano della XV dinastia egizia, dopo la caduta della capitale Avaris."}
{"id": "212297", "revid": "1714743", "url": "https://it.wikipedia.org/wiki?curid=212297", "title": "Palazzo Sclafani", "text": "Il Palazzo Sclafani \u00e8 un edificio storico ubicato sul Piano di Palazzo a Palermo, in prossimit\u00e0 del Palazzo dei Normanni.\nStoria.\nEpoca aragonese.\nCostruito in posizione privilegiata dal feudatario Matteo Sclafani, conte di Sclafani e Adern\u00f2, una porzione d'edificio si affaccia sulla piazzetta dirimpetto alla chiesa di San Giovanni Decollato. I lavori ebbero inizio nel 1330, come testimonia una targa marmorea, in seguito ad una sfida sorta col cognato , un frammisto tra scommessa e provocante competizione. Manfredi, esponente di spicco della fazione latina, fu promotore della costruzione del Palazzo Chiaramonte o \"Host\u00e8rium Magnum\" in contrapposizione allo Sclafani che, nonostante vantasse discendenza normanna, parteggiava per la fazione catalana. Morto Matteo Sclafani nel 1354, la potente e ricca famiglia si estinse per mancanza di eredi maschi, nonostante i tre matrimoni contratti, i figli legittimi e i naturali. La lotta per la successione fra i vari generi dur\u00f2 43 anni. Nel 1400 il grande palazzo fu confiscato e assegnato ad una nobile famiglia spagnola.\nIl 4 gennaio 1430 con la finalit\u00e0 di accorpare gran parte dei numerosi piccoli ospedali cittadini, tutti di estrazione e pertinenza religiosa, fu istituita un'apposita commissione sotto l'egida del sovrano Alfonso V d'Aragona e dell'arcivescovo Ubertino de Marinis; il compito fu affidato a Giuliano Majali, esponente dell'Ordine benedettino dell'abbazia di San Martino alle Scale. Per l'associazione in un'unica grande struttura fu identificato l'abbandonato e centralissimo palazzo degli Sclafani, per incuria destinato a rovina irreversibile. L'edificio apparteneva a Sancio di Rodorico de Lyori, visconte di Gagliano, gentiluomo residente in Spagna, fisicamente impossibilitato a verificare e curare con continuit\u00e0 le condizioni statiche e d'agibilit\u00e0 dell'immobile. Il nobile, considerata la destinazione d'uso, si accontent\u00f2 volentieri della cifra stimata dalla commissione come titolo di risarcimento. \nNel 1431 il Papa Eugenio IV approva la fondazione dell'ospedale. Per gli adeguamenti l'aspetto originario dello stabile fu stravolto nel 1435 quando nelle sue strutture s'insedi\u00f2 definitivamente l\"'Ospedale Grande e Nuovo\", poi Ospedale Civico di Palermo.\nEpoca contemporanea.\nNel 1832 dopo i moti, le proteste e tutta una serie di insurrezioni cittadine, l'aggregato fu parzialmente trasformato in caserma. Dopo i disordini provocati dai moti di Palermo del 1848, palazzo Sclafani fu dichiarato bene demaniale, l'amministrazione dell'Ospedale ne mantenne il possesso fino al 1852, quando l'istituzione ospedaliera fu definitivamente trasferita nei locali della casa gesuitica di San Francesco Saverio fino all'8 settembre 1943, allorquando l'intero complesso della compagnia di Ges\u00f9 fu raso al suolo durante un'incursione aerea nel contesto dei bombardamenti cittadini della seconda guerra mondiale. In realt\u00e0 il complesso di san Francesco Saverio non fu mai bombardato ma demolito dalla Regione Siciliana per realizzare un pensionato universitario. La chiesa omonima dell'arch. Angelo Italia \u00e8 perfettamente funzionante ed \u00e8 caratterizzata dall'impianto centrale e da sistema delle cupole.\nPalazzo Sclafani fu destinato a gendarmeria. L'amministrazione militare ne fece il proprio quartiere di truppa riconfigurandone e alterandone ulteriormente gli ambienti. \nRecenti rilevamenti e scavi archeologici, eseguiti nel cortile del palazzo, hanno riportato alla luce interessanti vestigia delle antiche mura cittadine riferibili all'epoca araba, come pure una piccola parte romana consistente nell'angolo di un peristilio, di una \"Domus\" di et\u00e0 romana.\nFino agli anni 2000 \u00e8 stata sede del Comando Regione Militare Sud dell'Esercito Italiano, oggi del Comando Regione militare Sicilia.\nStile.\nLa facciata presenta alte arcate intrecciate che includono bifore di derivazione normanna che creano un elaborato disegno prodotto dall'alternarsi di tarsie bicrome: conci di tufo e tessere di lava. La decorazione del terzo ordine \u00e8 arricchita da piccoli rosoni multiformi riproducenti spesso motivi a girali, essi sono presenti ai vertici delle ogive e agli incroci degli archi. Il portale d'ingresso in stile gotico \u00e8 sormontato da un'edicola con arco trilobato e ancora pi\u00f9 in alto, dall'aquila che ghermisce fra gli artigli una lepre, opera dello scultore Bonaiuto Pisano.\nL'edicola reca su stemmi marmorei, elementi molto ricorrenti su tutti i portali, prospetti e ambienti del palazzo, le armi e le insegne di casa Sclafani raffiguranti due gru che si affrontano, gli stemmi della \"Citt\u00e0 di Palermo\", del \"Regno di Sicilia\" e del \"Regno d'Aragona\". La facciata sud in marmo con armi della \"Casa d'Aragona\" reca nel cantonale meridionale la ruota degli esposti. Il cortile interno presenta colonne tramutate nel 1778 in pilastri con 16 archi, un secondo ordine parzialmente ricostruito con logge ad arco ad ogiva, al centro \u00e8 documentata una fonte, resti arabi e d'epoca romana sono stati rinvenuti durante le campagne di scavi e di restauri.\nOspedale Civico.\nAltrimenti noto come \"Ospedale Grande e Nuovo\". La commissione formata da Pietro Pollara, procuratore dell'arcivescovo Ubertino de Marinis, i rettori della \"Compagnia di Santa Maria di Candelora\" stanziata nell'Ospedale di San Bartolomeo, il rettore dell'Ospedale di San Giovanni dei Tartari fra Giuliano Majali e i nobili , Arduino Geremia, Pietro Afflitto e Guglielmo Sciabica, accorp\u00f2 pi\u00f9 sedi in un'unica istituzione.\nGli atti della convenzione del 4 gennaio 1430 furono registrati il 3 settembre 1431 riconosciuti con bolla pontificia di Papa Eugenio IV. L'ospedale e in particolare le gancie di San Giovanni dei Lebbrosi e di San Bartolomeo furono esenti da dazi e gabelle.\nIn seguito Ferdinando II d'Aragona e Papa Innocenzo VIII aggregano l'abbazia di San Filippo di Fragal\u00e0 e l'abbazia di Santa Maria di Maniace con le rispettive dipendenze, pertinenze e rendite il 12 aprile 1491. La grancia di San Giovanni dei Lebbrosi \u00e8 aggregata dopo la cacciata dei Cavalieri Teutonici avvenuta nel 1492.\nNel 1504 \u00e8 aggregata l'abbazia di Santo Spirito da re Ferdinando II d'Aragona e garantite le rendite dei feudi di Altoplano (Altavilla Milicia ?), Baucina, Randino, Rassino, Catuso.\nUn rappresentante sedeva in Parlamento in qualit\u00e0 \"Pari Ecclesiastico\" e \"Abate Commendatario\". \nDopo tre secoli la ducea di Bronte dipendente dall'abbazia di Santa Maria di Maniace fu ceduta a Horatio Nelson da Ferdinando I delle Due Sicilie nel 1800 per la difesa della Sicilia dall'invasione francese. Nel medesimo anno furono aggregate le rendite delle chiese di San Michele Arcangelo e di San Sebastiano.\nIl Trionfo della Morte.\nNel XV secolo, fra le decorazioni del cortile interno del palazzo spiccava l'affresco raffigurante il \"Trionfo della Morte\". Staccato nell'ultimo dopoguerra, il dipinto \u00e8 attualmente esposto nella Galleria Regionale della Sicilia di Palazzo Abatellis nel contesto dell'allestimento effettuato da Carlo Scarpa nel 1954, recentemente sottoposto al restauro curato dall'Istituto superiore per la conservazione ed il restauro.\nSconosciuto \u00e8 l'autore, la cui cultura \u00e8 un groviglio di componenti ispaniche, fiamminghe ed italiane. Al centro della composizione, sotto la figura della Morte che cavalca uno scheletrico destriero, giacciono otto cadaveri, ciascuno colpito da una freccia dell'implacabile sterminatrice. Gli zoccoli anteriori e posteriori del cavallo delimitano con precisione la zona occupata dai corpi degli otto sventurati, fra i quali si identificano, dai copricapi e dalle corone, due pontefici (o un papa ed un antipapa), un vescovo ed un re.\nIl tema della Morte a cavallo discende dall'Apocalisse tradizionalmente attribuita a Giovanni Evangelista: \nSubito prima aveva fatto irruzione un cavaliere con arco su un cavallo bianco: \nIl pittore del \"Trionfo della Morte\" sembra aver fuso le due iconografie. L'intenzione dell'artista \u00e8 evidentemente di sottolineare che la morte non risparmia i potenti: ineluttabile e imprescindibile, svincolata dal censo, condizione o ragione sociale. Si trattava di un motivo diffuso anche nella letteratura e in particolare risultano congeniali alcuni versi del \"Triumphus Mortis\" di Francesco Petrarca: \nSul lato sinistro le figure di alcuni storpi o mendicanti e forse di umili eremiti, in atto d'impetrare l'umano e divino soccorso. Sono anch'esse in numero di otto e la loro condizione sociale si contrappone, evidentemente, a quella degli otto potenti annientati dalla morte."}
{"id": "212298", "revid": "441396", "url": "https://it.wikipedia.org/wiki?curid=212298", "title": "93-XX", "text": "93-XX \u00e8 la sigla della sezione primaria dello schema di classificazione\nMSC dedicata a teoria dei sistemi\ne teoria del controllo.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212299", "revid": "125362964", "url": "https://it.wikipedia.org/wiki?curid=212299", "title": "Gli amici di pap\u00e0", "text": "Gli amici di pap\u00e0 (\"Full House\") \u00e8 una sit-com americana trasmessa dal 1987 al 1995.\nIn Italia le prime due stagioni sono andate in onda nel 1989 sul canale RaiUno con il titolo \"Padri in prestito\". Poi nel 1996 fu ritrasmesso su Italia 1 dalla prima stagione con il titolo \"Gli amici di pap\u00e0\".\nTrama.\nDopo che la moglie Pamela Katsopolis rimane vittima di un incidente stradale causato da un guidatore ubriaco, il presentatore sportivo Danny Tanner recluta il cognato Jesse (un musicista rock) ed il suo migliore amico Joey (che lavora come cabarettista) per aiutarlo a crescere le sue tre giovani figlie DJ (Donna Jo), Stephanie e la neonata Michelle. Nel tempo i tre uomini, assieme alle tre bambine legano e si avvicinano gli uni alle altre.\nDurante la seconda stagione, Danny viene riassegnato da presentatore sportivo ad anchorman televisivo dello show mattutino dal titolo \"Wake Up, San Francisco\", e viene accoppiato a Rebecca \"Becky\" Donaldson proveniente dal Nebraska. Jesse e Becky si innamorano per poi sposarsi nella quarta stagione. Nella quinta stagione Becky d\u00e0 alla luce due gemelli, Nicky ed Alex.\nSequel.\nNei primi mesi del 2015 Lori Loughlin e John Stamos, per primi, hanno annunciato su Twitter il progetto di una nuova serie, distribuita da Netflix, intitolata \"Fuller House\" (in Italia \u00e8 stata rinominata \"Le amiche di mamma\"), dove DJ si ritrova vedova con figli; verranno in suo aiuto Stephanie e gli altri personaggi della serie. Le gemelle Olsen non hanno per\u00f2 preso parte al progetto, di conseguenza il personaggio di Michelle \u00e8 assente. Il 16 luglio 2015, nuovamente su Twitter Lori, Candance e Jodie hanno postato una foto della copertina del copione.\nLa prima stagione della nuova serie, composta da 13 episodi, ha debuttato su Netflix il 26 febbraio 2016. Il 2 marzo 2016 la serie \u00e8 stata rinnovata per una seconda stagione, anch'essa di 13 episodi, la cui produzione \u00e8 iniziata il 5 maggio 2016. La seconda stagione \u00e8 stata pubblicata il 9 dicembre 2016 su Netflix."}
{"id": "212300", "revid": "3831", "url": "https://it.wikipedia.org/wiki?curid=212300", "title": "Veys", "text": ""}
{"id": "212302", "revid": "30610", "url": "https://it.wikipedia.org/wiki?curid=212302", "title": "94-XX", "text": "94-XX \u00e8 la sigla della sezione primaria dello schema di classificazione\nMSC dedicata alla matematica dell'informazione e della comunicazione e alla teoria dei circuiti.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212304", "revid": "1543377", "url": "https://it.wikipedia.org/wiki?curid=212304", "title": "Alita l'angelo della battaglia", "text": " \u00e8 un manga scritto e illustrato da Yukito Kishiro nel 1990. Il titolo originale \u00e8 stato cambiato in \"Battle Angel Alita\" nell'edizione statunitense dalla Viz Communications per una semplice motivazione estetica e di pronuncia: \"Gunnm\" risultava infatti avere un suono troppo duro, che non si adattava alla bella cyborg, la protagonista del manga. Similmente nell'edizione italiana il manga \u00e8 stato intitolato \"Alita l'angelo della battaglia\", trasformando il nome della protagonista da Gally in Alita.\nNel 1993 ne \u00e8 stato tratto un OAV in due episodi.\nLa serie manga, conclusa nel 1995, ha avuto seguito in \"Alita Last Order\", apparso nel 2001 e ripreso dal 2011 sino al 2014, e \"\", iniziato nel 2014 e tuttora in corso di pubblicazione.\nOrigine del nome.\nIl nome \"Gunnm\" \u00e8 la contrazione di \"Gun's Dream\", \"il sogno di un'arma\". Nel progetto iniziale Alita era un agente con armi da fuoco. Nella storia si sono lasciati degli indizi a proposito.\nIl nome \"Alita\" sembra provenire dal film sovietico \"A\u0117lita\" di Jakov Protazanov (1924).\nTrama.\nAlita \u00e8 una giovane ragazza cyborg (il cui cervello \u00e8 stato installato all'interno di un corpo robotico) priva di memoria.\nLe vicende si svolgono nella \"Citt\u00e0 Discarica\", una gigantesca metropoli sovrastata da Salem, la favolosa citt\u00e0 sospesa tra le nubi e a forma di imbuto che scarica sotto di s\u00e9 i rifiuti.\nIn questa discarica un cyberdottore, \"Daisuke Ido\", ritrova la protagonista tra i rifiuti (scena probabilmente ispirata dall'inizio del film \"Hardware - Metallo letale\" di Richard Stanley); il suo corpo ha subito gravissimi danni strutturali, mentre il suo cervello, sebbene in stato di \"stasi\", \u00e8 ancora intatto. Il cyberdottore decide allora di ripararla, donarle un nuovo corpo ed un nuovo nome provvisorio: \"Alita\", in quanto ella solo successivamente rammenter\u00e0 di chiamarsi \"Yoko\".\nDa queste premesse si dipana la storia di Alita, tra accenni al passato, digressioni filosofiche sull'umanit\u00e0 e sul valore della stessa, lotte all'ultimo sangue nelle quali Alita fa uso della pi\u00f9 potente arte marziale mai concepita dall'essere umano, il \"Panzer Kunst\", disciplina sviluppata sulle colonie del pianeta Marte dal gran maestro \"Tiga Zauer\"; di fatto, il \"Panzer Kunst\" \u00e8 l'elemento che permette alla giovane Alita di rammentare la sua vita prima del suo ritrovamento alla discarica, e che le permetter\u00e0 di superare gli scontri pi\u00f9 cruenti. Alita affronta un lungo percorso di maturazione mentale e psicologica che la condurr\u00e0 a darsi importanti risposte sulla propria vita, sul significato e l'origine di Salem, la citt\u00e0 sospesa, e sui misteri cui essa \u00e8 legata; gli avvenimenti, interrotti bruscamente nella prima serie (della quale, ai fini di mantenere una continuit\u00e0 di trama non va considerato l'ultimo albo della prima serie italiana \"Alita l'angelo della battaglia\" edito da Planet Manga nel periodo che va dal febbraio 1997 al luglio 1998; la serie \"Alita collection\", ristampata successivamente risulta invece priva delle tavole dell'ultimo numero della precedente edizione), proseguono nella seconda serie \"Alita Last Order\", conclusa nel 2014, e poi in \"\", (prequel della prima serie e in parte anche sequel della seconda serie) iniziata nel 2014.\nLa prima serie \u00e8 incentrata sui primi approcci che la giovane Alita ha con la citt\u00e0 discarica ed i personaggi che la popolano; affronta le prime battaglie sconfiggendo il terribile cyber-criminale \"Makaku\" e tocca con mano le gioie ed i dolori della vita quando si innamora del giovane fuorilegge \"Yugo\". Questi, per\u00f2, scoperto dalle forze dell'ordine della citt\u00e0 discarica il traffico illegale di colonne vertebrali che gestiva, viene ferito gravemente e, quando si riprender\u00e0, l'abnorme ossessione per la citt\u00e0 sospesa, Salem, lo porter\u00e0 ad una prematura e tragica fine che sconvolge Alita. Perso l'amore ed ogni ragione di vita Alita si getta anima e corpo sul Motorball, uno sport estremamente violento e spettacolare nel quale cyborg dotati di pattini motorizzati vagamente somiglianti a grossi rollerblade si contendono il possesso di una sfera da condurre a fine tracciato, allo scopo di vincere la gara. La carriera della giovane Alita fa rapidi progressi, tanto che ella giunger\u00e0 a sfidare il campione della prima divisione di Motorball, l'imperatore \"Jashugan\".\nNel violentissimo scontro Alita viene gravemente ferita, e lo stesso \"Jashugan\" perisce, lasciando per\u00f2 una traccia indelebile di s\u00e9 nei ricordi di Alita. Conclusa la carriera nel Motorball Alita affronta nuovi e pi\u00f9 terribili nemici, quali il folle cacciatore di taglie \"Zapan\" e \"Desty Nova\". La serie si conclude proprio con la \"morte\" di Alita per mano di \"Desty Nova\", in un attentato dinamitardo orchestrato dall'acerrimo nemico, non un cattivo sui generis ma un vero scienziato pazzo, ossessionato dalla dottrina del karma, abile manipolatore di avanzatissimi strumenti nanotecnologici e creatore dei peggiori mostri contro cui deve combattere Alita. Peraltro \"Nova\" \u00e8 l'oggetto di un'affannosa ricerca da parte del governo di Salem il quale recluta Alita come sua prima \"agente sintonizzata\" con lo scopo di catturarlo. Oltre alla storia in s\u00e9 stessa \u00e8 di grande spessore anche il background creato dallo scrittore, il quale si diletta a usare scienza, tecnologie e idee ben note come l'ascensore spaziale o le nanotecnologie.\nNella creazione di questo complesso affresco fantascientifico, Kishiro ha costituito una precisa griglia cronologica in cui collocare la successione degli eventi. La prima serie \u00e8 ambientata nel corso di un imprecisato ventiseiesimo secolo. Nel seguito, \"Alita Last Order\", Kishiro introduce il calendario Sputnik, diretto omaggio allo Sputnik 1 il primo satellite artificiale mandato in orbita intorno alla Terra, che prende avvio dal 1957 d.C. La serie \"Alita l'angelo della battaglia\" inizia nell'anno 577 del calendario Sputnik (2533 d.C.) e termina nel 590 (2546 d.C.); \"Alita Last Order\" \u00e8 ambientata principalmente nel 591 (2547 d.C.) mentre \"\" \u00e8 collocata in un arco di tempo che oscilla tra il 370 (2326 d.C.) e il 594 (2550 d.C.).\nFinale originale della prima serie.\nAlita sogna l'ultimo giorno di \"Yoko\", ovvero la sua identit\u00e0 precedente, secoli prima ella risulta essere stata una terrorista spietata e con una personalit\u00e0 decisamente differente da quella di Alita. Durante un attacco alla Terra, \"Yoko\" viene danneggiata e scagliata verso il suolo terrestre.\nAlita si risveglia a Salem, dove \"Desty Nova\" ha ricostruito il suo cervello e ha realizzato l\"'Imaginos Body\", un corpo artificiale nanotecnologico. Apparentemente, lo scopo di \"Desty Nova\" \u00e8 di lasciarla libera di agire a Salem, secondo la sua dottrina del karma, in quanto persona dotata di libero arbitrio.\nAlita salva \"Lou Collins\" da una brutale espulsione, Nova rivela il segreto di Salem e infine attacca \"Melkhizedek\", l'intelligenza artificiale del M.I.B. (Medical Investigation Bureau) che governa realmente Salem. \"Melkhizedek\" risulta mentalmente instabile e decide di suicidarsi, spezzando il cavo orbitale che sorregge Salem. Dietro istruzioni di Nova, Alita si sacrifica attivando al massimo le capacit\u00e0 di trasformazione dell\"'Imaginos Body\" per reintegrare il cavo orbitale, e si trasforma in un immenso costrutto nanotecnologico a forma di albero. \"Desty Nova\" impazzisce completamente.\nLa storia si conclude con un breve epilogo, nel quale \"Koyomi\", diventata giornalista freelance, e \"Figura Quattro\" sono alla ricerca di Alita. I due incontrano per puro caso \"Desty Nova\", apparentemente un barbone del tutto demente, e scoprono che nei rari momenti di lucidit\u00e0 ha deciso di rigenerare completamente il corpo biologico di Alita grazie alle nanomacchine. Raggiunto il nascondiglio di Nova, \"Figura Quattro\" squarcia il bozzolo nel quale riposa Alita, \"resuscitata\" da Nova.\nQuesta parte della storia corrisponde al volume 18 della prima edizione italiana.\nMedia.\nManga.\nIl manga \u00e8 stato pubblicato per la prima volta in Giappone dal 1990 al 1995 sul periodico \"Business Jump\" della casa editrice Sh\u016beisha. A partire dal 2001 Kishiro ha avviato la pubblicazione del seguito \"Last Order\" sul periodico \"Ultra Jump\".\nLa prima pubblicazione di \"Alita\" in Italia \u00e8 stata su \"Zero\" della Granata Press. Questa edizione, per\u00f2, in seguito al cambio di formato di \"Zero\" ed al fallimento della Granata, non fu mai portata a termine.\nIn seguito, \"Alita\" \u00e8 stato pubblicato per la prima volta in maniera completa sul periodico \"Manga Top\" della casa editrice Planet Manga tra gennaio 1997 e luglio 1998; la prima serie consta di 18 numeri. \u00c8 stato quindi ristampato sul bimestrale \"Alita Collection\" (sempre della Planet Manga) tra il marzo 2001 ed il novembre 2002: questa edizione in 11 volumi \u00e8 integrata con alcuni brevi storie \"parallele\" non presenti su \"Manga Top\".\nSempre la casa editrice Planet Manga a partire da novembre 2016 ha iniziato a ristampare \"Alita\" in una nuova edizione integrale e simile all'originale, in 9 volumi.\nA partire dal maggio 2003 Planet Manga ha iniziato la pubblicazione in Italia del seguito delle avventure di \"Alita\" della prima serie; la nuova serie, \"Alita Last Order\", termina con l'albo numero 34, pubblicato ad aprile 2013. In un episodio del manga, Desty Nova proietta la protagonista in un mondo virtuale, dove lei \u00e8 una dolce fanciulla. In originale, la protagonista si chiama \"Gally\", ma nel mondo virtuale il suo nome \u00e8 \"Alita\". Nella traduzione i due nomi sono stati invertiti e la versione gentile di Alita si chiama Gally.\nIn occasione dell'uscita dell'adattamento cinematografico \"Alita - Angelo della battaglia\" il 14 febbraio 2019 Planet Manga ha pubblicato \"Alita Panzer Edition\", un cofanetto che contiene tre volumi brossurati con tutto il manga.\nLa serie \u00e8 stata distribuita anche negli Stati Uniti ed in Canada da Viz Media, in Francia e nei Paesi Bassi da Gl\u00e9nat, in Spagna da Planeta DeAgostini, in Brasile da Editora JBC, in Polonia da JPF, in Germania da Carlsen, in Taiwan da Tong Li Publishing e in Argentina da Editorial Ivrea.\nAnime.\nDal manga \u00e8 stato tratto nel 1993 un OAV in due puntate intitolato \"Tsutsu Yume GUNNM\" o anche \"Hyper Future Vision GUNNM\", prodotto dalla Business Jump/KSS/MOVIC e realizzato dalla Animate e da Madhouse. Originariamente avrebbe dovuto avere una lunghezza maggiore, ma lo scarso successo incontrato indusse la casa produttrice ad interrompere l'edizione.\nIn Italia \u00e8 stato pubblicato nel 1993 dalla Granata Press in VHS con il titolo \"Battle Angel Alita\" ed \u00e8 stato doppiato presso la SD Cinematografica sotto la direzione di Fabrizio Mazzotta, il quale ha anche adattato i dialoghi oltre ad aver prestato la propria voce al personaggio di Quotifax. In seguito fu ristampato dalla PolyGram Video.\nL'anime, essendo una riduzione, \u00e8 poco fedele al manga, del quale narra in maniera solo parziale avvenimenti che vanno dal primo al quinto volume dell'edizione italiana. Vengono infatti introdotti nuovi personaggi (come la cyberdottoressa salemita Chiren, o il guerriero Griuska), mentre altri sono totalmente rimossi (il Dottor Desty Nova, il mostro Makaku o il cacciatore di taglie Zapan).\nAdattamento cinematografico.\nL'adattamento cinematografico \"Alita - Angelo della battaglia\" (\"Alita: Battle Angel\") \u00e8 stato distribuito negli Stati Uniti e in Italia a partire dal 14 febbraio 2019. Il film \u00e8 diretto da Robert Rodriguez, sceneggiato da James Cameron e Laeta Kalogridis, e prodotto da Cameron e Jon Landau. Alita \u00e8 interpretata da Rosa Salazar.\nVideogioco.\nDal manga \u00e8 stato tratto il videogioco di ruolo \"GUNNM Memories of Mars\" prodotto dalla Banpresto e pubblicato per PlayStation il 27 agosto 1998. All'interno del videogioco viene sviluppata una complessa trama tutta incentrata sugli avvenimenti successivi alla risalita di Alita sulla citt\u00e0 spaziale di Jeru attraverso l'ascensore orbitale; la trama tuttavia differisce notevolmente da quella sviluppatasi successivamente nel sequel a fumetti \"Last Order\". Non esiste una edizione occidentale di \"Memories of Mars\"."}
{"id": "212307", "revid": "3831", "url": "https://it.wikipedia.org/wiki?curid=212307", "title": "Mesnil-Amey", "text": ""}
{"id": "212309", "revid": "3831", "url": "https://it.wikipedia.org/wiki?curid=212309", "title": "Mesnil-Eury", "text": ""}
{"id": "212310", "revid": "3831", "url": "https://it.wikipedia.org/wiki?curid=212310", "title": "Mesnil-Vigot", "text": ""}
{"id": "212315", "revid": "486946", "url": "https://it.wikipedia.org/wiki?curid=212315", "title": "Reflex", "text": ""}
{"id": "212316", "revid": "767487", "url": "https://it.wikipedia.org/wiki?curid=212316", "title": "Blackwater Park (album)", "text": "Blackwater Park \u00e8 il quinto album degli Opeth, pubblicato nel 2001 in Europa dalla Music for Nations, negli USA dalla Koch Records e in Giappone dalla JVC Records.\nNel giugno del 2015 la rivista \"Rolling Stone\" ha collocato l'album alla ventottesima posizione dei 50 migliori album progressive di tutti i tempi.\nIl disco.\nLa musica di \"Blackwater Park\" si basa sulle sonorit\u00e0 che gi\u00e0 avevano contraddistinto la band nei lavori precedenti: la fusione e rielaborazione di sonorit\u00e0 pesantemente death metal e di elementi pi\u00f9 leggeri e melodici, tipici del progressive rock. Rispetto al precedente \"Still Life\", disco dalle atmosfere calde e \"mediterranee\", questo album costituisce una svolta verso atmosfere nordiche, pi\u00f9 cupe e macabre. Molte delle canzoni presentano le cosiddette \"telephone vocals\", un effetto vocale molto comune nella musica di Steven Wilson (leader dei Porcupine Tree) che ha partecipato alla produzione di \"Blackwater Park\" ed alla registrazione delle tracce \"Bleak\" e \"The Drapery Falls\", nelle quali contribuiva con le seconde voci.\nCome \u00e8 tipico nello stile degli Opeth, l'album si sviluppa con il classico contrasto fra brani pi\u00f9 \"heavy\", come \"The Leper Affinity\" e \"The Funeral Portrait\", ed altri pi\u00f9 melodici ed acustici, come \"Harvest\" e \"Patterns In The Ivy\".\nFu il primo album della band ad avere una distribuzione all'altezza di un gruppo che sarebbe diventato di fama internazionale, e ricevette un vastissimo consenso di critica e pubblico, permettendo agli Opeth di uscire definitivamente dall'ambito \"underground\".\nOltre alla versione standard, sono state pubblicate altre due versioni a tiratura limitata con un CD bonus contenente due tracce audio aggiuntive ed un video clip di \"Harvest\" ed una versione in 2 LP a tiratura limitata (mille copie).\nL'artwork \u00e8 stato curato da Travis Smith."}
{"id": "212318", "revid": "287204", "url": "https://it.wikipedia.org/wiki?curid=212318", "title": "Minimoog", "text": "Il minimoog \u00e8 un sintetizzatore monofonico analogico inventato da Robert Moog. Fu messo in commercio nel 1970 dalla Moog Music, e fu uno dei primi sintetizzatori di prezzo accessibile, leggeri, relativamente semplici da programmare e largamente disponibili sul mercato.\nStruttura.\nIl minimoog aveva sei sorgenti di suono. Cinque di queste (tre oscillatori elettrici con forme d'onda selezionabili, un generatore di rumore, e una linea di input dall'esterno) passavano attraverso un mixer attraverso cui si poteva regolare indipendentemente il volume di ciascuna delle sorgenti. Il suono risultante veniva portato a un filtro e a un amplificatore, ciascuno dei quali aveva il proprio generatore di inviluppo ADSR. Il filtro stesso poteva essere fatto oscillare, e costituiva quindi una sesta sorgente sonora. Inoltre, il terzo oscillatore poteva essere usato come un oscillatore a bassa frequenza (LFO). Un secondo amplificatore, non raggiungibile dal pannello comandi, era collegato in serie al primo per gestire esclusivamente gli eventuali controlli di volume ricevuti dall'esterno.\nSulla fascia superiore del pannello comandi, dietro la striscia di legno che la decora, sono presenti quattro collegamenti per il controllo dello strumento da parte di apparecchiature esterne: un ingresso Switch Trigger (altrimenti denominato S-Trig) per il pilotaggio dei due inviluppi interni e tre ingressi di CV per il controllo di Oscillators, Filter ed Amplifier; questi ultimi regolano rispettivamente l'intonazione degli oscillatori, l'apertura del filtro ed il volume dell'amplificatore finale. \nAltre due prese a sei contatti, denominate Accessory, permettevano di alimentare eventuali apparecchiature Moog collegate al minimoog, ad esempio Ribbon Controller, Sample &amp; Hold Module, Drum Controller.\nIl minimoog pu\u00f2 essere suonato usando la sua tastiera \"built-in\" (44 tasti), che include dischi per il controllo del tono (\"bender\") e della modulazione, o facendo entrare un segnale esterno e modificandolo con i generatori di inviluppo. Tali generatori iniziano un nuovo inviluppo solo quando l'ultimo tasto \u00e8 stato sollevato e viene premuto il prossimo, una caratteristica importante per il fraseggio. La priorit\u00e0 di assegnazione delle note rispettata dalla tastiera del minimoog \u00e8 del tipo definita \"low note\", ovvero il circuito privilegia la nota pi\u00f9 bassa tra quelle eventualmente innescate simultaneamente; questo permette una serie di interessanti trucchi esecutivi ottenibili con la veloce ripetizione d'ottava. In tal proposito, uno dei maestri indiscussi del genere \u00e8 il tastierista britannico Rick Wakeman, gi\u00e0 facente parte degli Yes.\nLe ruote di modulazione e pitch bend (letteralmente \"inflessione dell'intonazione\") furono una delle innovazioni pi\u00f9 apprezzate dai musicisti della scena rock dei primi anni settanta. A differenza di dispositivi analoghi che si trovano oggi nei sintetizzatori digitali, i dischi non erano a molla; il tastierista doveva quindi riportarli nella posizione centrata a mano (nel caso del bender, per esempio, per ripristinare la tonalit\u00e0 originale dello strumento). Il bender era estremamente sensibile; in effetti, proprio a causa della sua natura analogica, si pu\u00f2 dire che il pi\u00f9 piccolo spostamento del disco corrispondeva a un proporzionale mutamento di tono. Di conseguenza, il disco si prestava a essere usato anche per effetti come un leggero vibrato.\nEsattamente come il fratello maggiore Moog modular non possedeva sistemi di regolazione termica e l'intonazione era assolutamente instabile a causa della legge di Ebers-Moll da cui si ricava la termosensibilit\u00e0 delle giunzioni PN dei transistor destinati alla conversione logaritmica\nUtilizzo.\nIl compositore jazz Sun Ra fu uno dei primi artisti a usare il minimoog, avendo ricevuto dallo stesso Moog nel 1969 un prototipo del Model B, versione seminale del futuro modello commerciale. Bernie Worrell, tastierista e compositore del gruppo Parliament/Funkadelic, fu uno degli esempi pi\u00f9 incredibili nell'utilizzo di questo piccolo synth, soprattutto per i suoi caratteristici riff di synth bass. Worrell appare anche nel DVD dedicato al Minimoog. Molti usi del bender furono inizialmente sperimentati da Jan Hammer nel suo lavoro con la Mahavishnu Orchestra e con Jeff Beck (specialmente nell'album \"Wired\"). Molti tastieristi si ispirarono proprio alle tecniche di Hammer.\nNel panorama italiano, i primi ad utilizzarlo furono Flavio Premoli della PFM, Tony Pagliuca de Le Orme, il produttore Gian Piero Reverberi, Vittorio Nocenzi del Banco del Mutuo Soccorso, Roby Facchinetti dei Pooh e tutta una schiera di tastieristi che in quel periodo animarono la scena della musica italiana, arricchito dalle notevoli potenzialit\u00e0 timbriche di questo seminale strumento analogico.\nIl minimoog fu molto apprezzato negli anni settanta e ottanta in contesti quali la musica elettronica, il p-funk di George Clinton, il progressive rock e altri. Fra gli artisti che usarono questo strumento in modo significativo si possono citare:\nArtisti stranieri:\nArtisti italiani:\nIl Minimoog \u00e8 noto per produrre suoni di basso estremamente ricchi e potenti. Nonostante l'avvento dei sintetizzatori digitali, questo strumento \u00e8 ancora oggi piuttosto richiesto e utilizzato nella musica rock, pop ed elettronica.\nMinimoog Voyager.\nNel novembre del 2001, la Moog Music annunci\u00f2 una versione aggiornata del Minimoog. Il nuovo strumento doveva avere numerose funzionalit\u00e0 tipiche dei sintetizzatori moderni, ma al contempo conservare la notevole qualit\u00e0 del suono dell'originale. Nel 2002, annunciarono che il nuovo Minimoog si sarebbe chiamato \"Minimoog Voyager\".\nOltre alla circuiteria del Minimoog originale, il Voyager pu\u00f2 memorizzare 128 impostazioni, possiede una \"touch pad\" per il controllo della modulazione, un LFO dedicato, due bus di modulazione (uno controllato col classico disco e uno con un pedale), due diversi generatori di inviluppo ADSR (uno per il filtro e uno per l'amplificatore), una tastiera pesata, e input/output MIDI, e altre migliorie volte a fornire una pi\u00f9 grande libert\u00e0 espressiva al musicista.\nLe prime 600 unit\u00e0 del minimoog, con l'autografo di Robert Moog, furono vendute su prenotazione a un prezzo di 3.495 USD. L'edizione standard viene venduta tuttora a 2.995. Le finiture dello strumento sono disponibili in diverse qualit\u00e0 di legno.\nEsiste inoltre una versione rack, il Voyager, la Rack Mount Edition (RME), senza tastiera e superficie di controllo tattile, che grazie alle apposte staffe rack ne consente l'installazione in 5UR.\nBibliografia.\nT. Pinch e F. Trocco, 2002, \"Analog Days. The Invenction and the Impact of the Moog Synthetizer\", Harvard University Press."}
{"id": "212319", "revid": "31886", "url": "https://it.wikipedia.org/wiki?curid=212319", "title": "28-XX", "text": "28-XX \u00e8 la sigla della sezione primaria dello schema di classificazione\nMSC dedicata alla teoria della misura e alla integrazione.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212321", "revid": "3831", "url": "https://it.wikipedia.org/wiki?curid=212321", "title": "Chefresne", "text": ""}
{"id": "212323", "revid": "287204", "url": "https://it.wikipedia.org/wiki?curid=212323", "title": "Gagini", "text": ""}
{"id": "212325", "revid": "3831", "url": "https://it.wikipedia.org/wiki?curid=212325", "title": "Colombe (Manica)", "text": ""}
{"id": "212327", "revid": "3831", "url": "https://it.wikipedia.org/wiki?curid=212327", "title": "Guislain", "text": ""}
{"id": "212329", "revid": "3831", "url": "https://it.wikipedia.org/wiki?curid=212329", "title": "Haye-Bellefond", "text": ""}
{"id": "212332", "revid": "222571", "url": "https://it.wikipedia.org/wiki?curid=212332", "title": "Hockey Club Gherd\u00ebina-Gardena", "text": "LHockey Club Gherd\u00ebina, gi\u00e0 Hockey Club Ortisei e Hockey Club Gardena \u00e8 una squadra di hockey su ghiaccio della Val Gardena. Il Gardena \u00e8 tra le squadre che vanta il maggior numero di presenze in serie A oltre ad essere una delle pi\u00f9 antiche societ\u00e0 italiane di hockey su ghiaccio.\nStoria.\nL'attuale squadra, denominata \"Hockey Club Gherd\u00ebina\", \u00e8 l'erede diretta dellHockey Club Gardena (tedesco: \"HC Gr\u00f6den\"), gi\u00e0 HC Ortisei (mantenne questo nome sino alla stagione 1964/65), che rischi\u00f2 di sparire quando nel giugno 1999 una frana distrusse il palaghiaccio di Ortisei, allora sede della societ\u00e0. In quello stesso periodo pure l'altra societ\u00e0 della valle, lHC Selva - Wolkenstein, gi\u00e0 \"farm team\" del Gardena, si trovava in difficolt\u00e0. La soluzione fu la fusione: un'unica societ\u00e0 per tutta la valle. Da allora la squadra non gioca pi\u00f9 ad Ortisei ma allo stadio del ghiaccio di Selva.\nNella stagione 2000/01 la squadra era denominata HC Selva Gardena 2000 ma successivamente cambi\u00f2 il nome nell'attuale HC Gherd\u00ebina.\nDopo diversi anni in cui la squadra non fu pi\u00f9 ai vertici dell'hockey nazionale (milit\u00f2 per alcune stagioni in serie A2), grazie alla riforma dei campionati decisa nella primavera del 2014 \u00e8 tornata a giocare nel massimo livello del campionato. Nella stagione 2021-22 conquista il terzo posto finale nel massimo campionato nazionale risalendo cos\u00ec sul podio dopo 26 anni.\nPalaghiaccio.\nSino alla stagione 1967-68 le partite interne dell'HC Ortisei venivano disputate sulle piste scoperte a lato degli hotel \"Genziana\" e \"Gardena\" oltre che su campi da tennis opportunamente ghiacciati; la prima pista artificiale venne costruita soltanto in quella stagione, quando venne costruito lo stadio di Ortisei, denominato \"Setil\". Nel 1981 su questo impianto vennero ospitati i campionati del mondo gruppo B (vinti tra l'altro dall'Italia), per l'occasione la pista venne dotata di copertura. Dopo la distruzione del \"Palasetil\" a causa di una frana, dal 2000 la squadra gioca nel palaghiaccio \"Pranives\" di Selva di Val Gardena."}
{"id": "212333", "revid": "339392", "url": "https://it.wikipedia.org/wiki?curid=212333", "title": "CCD (elettronica)", "text": ""}
{"id": "212334", "revid": "3831", "url": "https://it.wikipedia.org/wiki?curid=212334", "title": "Meauffe", "text": ""}
{"id": "212335", "revid": "30297", "url": "https://it.wikipedia.org/wiki?curid=212335", "title": "H.C. Gardena", "text": ""}
{"id": "212337", "revid": "1456895", "url": "https://it.wikipedia.org/wiki?curid=212337", "title": "Aleksandra Kostenjuk", "text": "Campionessa del mondo femminile tra il 2008 e il 2010, ha vinto una Coppa del Mondo femminile e otto medaglie, di cui quattro d'oro, alle Olimpiadi degli scacchi. \u00c8 stata una volta campionessa europea femminile e due volte campionessa russa femminile.\nBiografia.\nA un anno e mezzo si trasferisce con i genitori a Mosca. A cinque anni il padre, un maggiore dell'esercito, le insegna a giocare a scacchi. Ha una sorella minore, Oksana, anch'essa scacchista, maestro FIDE femminile.\nAttrice.\nSi \u00e8 fatta notare anche per la sua avvenenza fisica che l'ha portata a essere definita la Kurnikova degli scacchi: oltre all'attivit\u00e0 scacchistica ha recitato in qualche film in Russia, tra i quali \"Blagoslovite \u017een\u0161\u010dinu\" del 2003, e ha posato per servizi fotografici per riviste quali Vogue e Marie Claire.\nIncarichi all'interno della FIDE.\nDa gennaio 2019 \u00e8 membro della Commissione per gli scacchi femminili della FIDE.\nCarriera.\nGiovanili e Juniores.\nNel 1994, a 7 anni, vince il Campionato europeo giovanile Under 10 femminile di B\u0103ile Herculane, ottenendo lo stesso anno un argento nel Mondiale giovanile Under 10 femminile e un oro nell'edizione 1996 nella categoria Under 12 femminile. Diviene maestro internazionale femminile nel 1997 e grande maestro femminile l'anno successivo.\nRisultati individuali.\nNel dicembre del 2001, a 17 anni, giunge in finale al mondiale femminile, nella quale viene sconfitta di misura dalla venticinquenne cinese Zhu Chen. Nel 2004 diventa campionessa europea a Dresda e grazie a questo risultato viene insignita del titolo di grande maestro assoluto, diventando la decima giocatrice della storia a conseguirlo.\nHa vinto il Campionato russo femminile per due volte: nel 2005 e nel 2016. Il 17 settembre 2008 \u00e8 diventata campionessa del mondo, dopo aver battuto in finale il l\"'enfant prodige\" cinese Hou Yifan per 2,5-1,5. Ha perso il titolo a fine 2010, sconfitta ai quarti di finale del campionato del mondo femminile dalla cinese Ruan Lufei.\nNel 2021 in agosto vince la prima edizione della Coppa del Mondo femminile disputatasi a So\u010di, in Russia. Parte al secondo turno come testa di serie con il tredicesimo punteggio Elo del torneo, al terzo turno elimina il grande maestro svedese Pia Cramling con il punteggio di 1,5 a 0,5, al quarto turno incontra ed elimina la gi\u00e0 campionessa del mondo Marija Muzy\u010duk, in semifinale elimina un'altra campionessa del mondo: Tan Zhongyi, mentre nella finale ottiene una patta e una vittoria contro la favorita del torneo Aleksandra Gorja\u010dkina, risultati che le assicurano la conquista del trofeo. In dicembre si laurea Campionessa del mondo a gioco rapido a Varsavia: ottiene 9 su 11 (+7 =4 -0). Nel Mondiale lampo 2021 ottiene invece 12,5 su 17 che le valgono l'argento alla spalle di Bib\u0131sara Asaubaeva.\nNazionale.\nHa vinto la medaglia d'oro a squadre femminile con la Russia alle Olimpiadi degli scacchi di Chanty-Mansijsk 2010, quelle di Istanbul 2012 e quelle di Troms\u00f8 2014, l'argento a squadre alle Olimpiadi di Bled 2002 e a quelle di Torino 2006, il bronzo a squadre alle Olimpiadi di Calvia 2004, il bronzo individuale in quarta scacchiera alle Olimpiadi di Istanbul 2012 e l'oro in terza scacchiera alle Olimpiadi di Troms\u00f8 2014. \u00c8 stata la madrina nelle Olimpiadi degli scacchi di Torino 2006.\nNel 2011 a Porto Carras vince con la nazionale russa il Campionato europeo femminile a squadre, risultato ripetuto nel 2015 a Reykjav\u00edk e nel 2017 a Creta.\nNel giugno 2017 a Chanty-Mansijsk vince con la Russia per la prima volta il Campionato mondiale femminile a squadre. Ottiene un nuovo successo nella competizione nell'edizione 2021, come 2\u00aa scacchiera.\nScacchi 960.\n\u00c8 stata anche campionessa del mondo femminile di Chess960: conquistato il titolo nel 2006 a Magonza battendo nella finale Elisabeth P\u00e4htz, lo ha difeso con successo nella stessa citt\u00e0 nel 2008, superando nella finale Kateryna Lahno.\nStatistiche.\nHa raggiunto il punteggio Elo FIDE pi\u00f9 alto nell'aprile 2016, con 2557 punti, numero 5 al mondo e prima tra le giocatrici russe.\nVita privata.\n\u00c8 in possesso della cittadinanza svizzera, nazione nella quale ha vinto nel 2013 il Campionato nazionale assoluto, grazie al matrimonio con Diego Garces. La coppia ha avuto una figlia, Francesca Maria, nel 2007. Nel 2015 si \u00e8 risposata con il Grande maestro Pavel Tregubov."}
{"id": "212338", "revid": "486946", "url": "https://it.wikipedia.org/wiki?curid=212338", "title": "DSLR", "text": ""}
{"id": "212339", "revid": "30297", "url": "https://it.wikipedia.org/wiki?curid=212339", "title": "H.C. Gherd\u00ebina", "text": ""}
{"id": "212340", "revid": "3831", "url": "https://it.wikipedia.org/wiki?curid=212340", "title": "Saint-Andr\u00e9-de-l'Epine", "text": ""}
{"id": "212352", "revid": "831312", "url": "https://it.wikipedia.org/wiki?curid=212352", "title": "Giro d'Italia 1979", "text": "Il Giro d'Italia 1979, sessantaduesima edizione della \"Corsa Rosa\", si svolse in diciannove precedute da un cronoprologo iniziale tappe dal 17 maggio al 6 giugno 1979, per un percorso totale di 3\u00a0301 km. Fu vinto da Giuseppe Saronni. \nIn un giro caratterizzato delle tappe contro il tempo (ben quattro, pi\u00f9 il prologo), l'astro nascente Saronni sconfisse Francesco Moser, sferrando l'attacco decisivo nella cronoscalata di San Marino, considerata favorevole all'avversario. In seguito al ritiro di Knut Knudsen, secondo in classifica, Saronni legittim\u00f2 il trionfo imponendosi anche a Milano, nella cronometro conclusiva.\nVenne trasmesso in tv dalla Rai Tv2 e in radio da Rai Radio1."}
{"id": "212353", "revid": "1318658", "url": "https://it.wikipedia.org/wiki?curid=212353", "title": "Era (fiume)", "text": "L'Era \u00e8 un fiume della Toscana lungo 54\u00a0km. Nasce presso Volterra e sfocia nell'Arno a Pontedera. Ha origine da due torrenti: l'Era Viva, che nasce in localit\u00e0 Pignano presso Volterra e l'Era Morta, che nasce in localit\u00e0 Montemiccioli.\nHa come affluenti, di sinistra: fiume Cascina, torrente Ragone, torrente Sterza; di destra: torrente Capriggine torrente Roglio.\nFatti storici.\nNella met\u00e0 del XVI secolo furono corretti alcuni meandri del fiume.\nIl Cascina inizialmente sfociava direttamente in Arno ad ovest dell'attuale citt\u00e0 di Cascina almeno fino al 1179. Successivamente nel piano di bonifica della intera zona il comune di Pisa devi\u00f2 il suo corso facendolo confluire presso Ponsacco.\nCos\u00ec lo descrisse Cosimo Ridolfi nel \"Giornale Agrario Toscano\" (1832):\nIl letto del fiume era in passato popolato da conchiglie bivalvi e univalvi marine.\nIl 4 novembre 1966 l'Era ruppe gli argini a Pontedera inondando la citt\u00e0.\nIl 31 gennaio 2014 l'Era ruppe gli argini a Ponsacco inondando la parte est del paese fino alla corrispondenza con il ponte sul fiume Cascina."}
{"id": "212354", "revid": "3831", "url": "https://it.wikipedia.org/wiki?curid=212354", "title": "Mesnil-Opac", "text": ""}
{"id": "212356", "revid": "3831", "url": "https://it.wikipedia.org/wiki?curid=212356", "title": "Mesnil-Raoult", "text": ""}
{"id": "212357", "revid": "125689405", "url": "https://it.wikipedia.org/wiki?curid=212357", "title": "Autostrada A1 (Italia)", "text": "L'autostrada A1 Milano-Napoli, chiamata anche Autostrada \"del Sole\" o pi\u00f9 brevemente \"Autosole\", \u00e8 la pi\u00f9 lunga autostrada italiana in esercizio. Asse meridiano principale della rete autostradale italiana, collega Milano a Napoli passando per Bologna, Firenze e Roma per una lunghezza complessiva di . Inaugurata il 4 ottobre 1964, sotto la Presidenza del Consiglio di Aldo Moro, \u00e8 interamente gestita da Autostrade per l'Italia.\nStoria.\nIdeazione e affidamento.\nL'idea dell'Autostrada del sole nasce grazie a Piero Puricelli, che aveva gi\u00e0 ideato la tratta Napoli-Pompei-Salerno e Salvino Sernesi, direttore generale dell'IRI. Dall'idea dell'Autostrada nasce un consorzio aziendale composto da 4 societ\u00e0 che avevano un interesse comune: la viabilit\u00e0 automobilistica e tutto il business circostante. Gli elementi sono dunque la FIAT, la Pirelli, l'Agip, e l'Italcementi, dando cos\u00ec vita alla SISI (societ\u00e0 iniziative strade italiane). La SISI rappresentava la commissione delle gare d'appalto che si sarebbero poi eseguite, e dunque era incaricata di eseguire lo studio di fattibilit\u00e0 economico e strutturale. La necessit\u00e0 di rinnovare la rete autostradale era evidente in tutta Italia, soprattutto perch\u00e9 prima di quegli anni, ci si era concentrati perlopi\u00f9 sulle reti ferroviarie e sulle relative infrastrutture.\nLa SISI, dunque, tra il 1953 e il 1955, ried\u00ec un progetto approssimativo dell'autostrada con tappe principali Milano, Bologna, Firenze, Roma e Napoli, ipotizzando un'idea finanziaria sulla riscossione dei pedaggi. Per il progetto, il nome \u00e8 quello di Francesco Aimone Jelmoni. Aveva il compito di determinare il percorso migliore da seguire ed eseguire un progetto dei ponti necessari. Questo compito si rivel\u00f2 piuttosto arduo, in quanto le cartografie territoriali dell'Italia erano pochissime e insufficienti per determinare il percorso migliore. Furono quindi necessari molteplici sopralluoghi. Nel 1955, la SISI sposta il progetto allo Stato, in particolare al Ministro e Ingegnere Giuseppe Romita, che aveva le competenze adatte all'esecuzione. Giuseppe Romita, dunque, si fa portavoce di un'opera enorme, che segue la costruzione frenetica e curativa del dopoguerra, con l'idea di riportare l'Italia ad un periodo di splendore.\nIl 21 maggio 1955 viene emanata la Legge n. 463, che regolava tutte le autostrade preesistenti in costruzione e che si sarebbero costruite. In particolar modo la legge si riferisce negli articoli 1 e 9 alla rete autostradale che riguarda il Mezzogiorno, regolandone modalit\u00e0 costruttive ed economiche. Nel Titolo II viene trattata la parte economica relativa alla riscossione di tasse, presentate poi in termini quantitativi nell'articolo 20 nella sezione \"Disposizioni Finali\".\nLa legge aveva come primo obiettivo la costruzione di autostrade da parte dell'ANAS, l'Azienda autonoma delle strade statali presieduta dal ministro dei Lavori pubblici, e solo in subordine la concessione a terzi della costruzione e dell'esercizio delle autostrade; ma si trattava soltanto di un riconoscimento formale. Era opinione diffusa che l'ANAS non avesse n\u00e9 la capacit\u00e0 finanziaria, n\u00e9 l'efficienza, n\u00e9 la competenza per farlo. Infatti, nel 1951, impieg\u00f2 otto anni per costruire 26 chilometri autostradali per la tratta Genova-Savona. Inoltre, il ceto dirigente modernizzatore preferiva collocare le competenze relative all'impiantistica e gestione di grandi arterie stradali nel raggio d'azione della classe politica, ma pi\u00f9 spostate verso l'industria privata. L'area privilegiata risultava quella delle Partecipazioni statali.\nLa costruzione dell'autostrada Milano-Napoli fu affidata infatti all'IRI con una convenzione (14 aprile 1956, approvata con decreto interministeriale in pari data n. 3072) e concessa alla Societ\u00e0 Concessioni e Costruzioni Autostrade Spa, di nuova costituzione, con un milione di lire di capitale sociale e di totale propriet\u00e0 dell'IRI, che al momento della firma della convenzione non aveva n\u00e9 una sede, n\u00e9 un dipendente. Pertanto, la gestione dell'opera passa nelle mani di Fedele Cova, un ingegnere di Borgomanero (Novara) che nel dopoguerra aveva costruito per l'IRI la Cementir, un'azienda pubblica per la produzione del cemento che sfruttava le scorie e l'energia degli stabilimenti siderurgici Finsider, di propriet\u00e0 dello Stato, e permetteva al settore pubblico delle costruzioni di non essere dipendente dai privati (prima di tutto dall'Italcementi di Pesenti) per le forniture di cemento.\nSi trattava quindi di organizzare e gestire circa 800 chilometri di autostrada. Il problema alla base dell'organizzazione era la burocrazia: nessuna procedura statalmente riconosciuta permetteva una rapida costruzione. Fedele Cova lo sapeva bene, e sapeva anche che l'importante era cominciare; la burocrazia avrebbe poi seguito, se l'opera rappresentava una grande necessit\u00e0 per lo Stato. Cova dunque suddivise l'autostrada in lotti di massimo 5 chilometri e li affid\u00f2 a molteplici imprese mediante appalto concorso. La suddivisione e l'appalto concorso furono efficaci poich\u00e9 le imprese avevano ingaggiato i migliori progettisti dell'epoca, come Silvano Zorzi e Riccardo Morandi. Il progetto relativo al lotto messo a bando era eseguito da Jelmoni e, con la procedura di appalto concorso, i progettisti si basavano su quel progetto per la natura della costruzione, per le sue necessit\u00e0 e per i costi.\nL'Autostrada del Sole rappresenta, dunque, l'abilit\u00e0 e la maestria degli ingegneri civili italiani dell'epoca. Ogni lotto aveva una sua \"scatola\", cio\u00e8 un blocco di fascicoli che veniva consegnato all'appaltatore vincente con all'interno tutte le informazioni relative al lotto. Laddove era necessario costruire un ponte, Jelmoni lo aveva gi\u00e0 progettato, e veniva poi riprogettato dal progettista di ogni singola azienda secondo le proprie modalit\u00e0. Tutti i cantieri venivano supervisionati costantemente, in modo tale da non avere varianti superflue in fase d'opera (var. in fase d'opera: modifiche al progetto durante la sua realizzazione) e non avere quindi ingenti ritardi temporali.\nCostruzione.\nIl 19 maggio 1956 si celebr\u00f2 la posa della prima pietra. Era gi\u00e0 passato circa un anno dalla nascita dell'idea. La costruzione part\u00ec da Milano, con la tratta che raggiunse Piacenza. Fondamentalmente, la costruzione dell'autostrada non ha presentato notevoli problemi, vi erano bens\u00ec punti pi\u00f9 complicati da costruire in cui il profilo geologico dell'Italia richiedeva numerosi ponti per poter procedere. Di fatto, il primo impedimento lo si trova attraversando il fiume Po a Piacenza: attraversare il Po \u00e8 sempre stato un problema a causa del fondo e dei flussi d'acqua piuttosto irregolari. Ebbene in questo caso, il progettista Silvano Zorzi riesce a risolvere l'attraversamento con quella che fu considerata per l'epoca la pi\u00f9 grande opera in calcestruzzo armato precompresso in Europa.\nIn questo periodo Fedele Cova ebbe una prima analisi dei costi relativi dell'opera. Per il timore che i soldi non bastassero per arrivare fino a Napoli, cominci\u00f2 la costruzione anche da Napoli, in modo che fosse necessario terminare entrambi i lati (che si congiungeranno poi ad Arezzo). Passato il Po si procede molto rapidamente fino a Bologna, dove inizia la tratta pi\u00f9 complessa. Vengono realizzati molteplici ponti, che avranno come protagonista Riccardo Morandi, che progett\u00f2 opere come il viadotto a Quercia Setta e il viadotto sul Gambellato. Procedendo quindi verso Firenze, s'incontra una curva dell'autostrada completamente retta da viadotti.\nIl 3 dicembre del 1960, la transappenninica \u00e8 pronta. Si tratta di autostradali con circa 40 ponti. La necessit\u00e0 dell'autostrada del sole \u00e8 dimostrata dal fatto che, senza questa, s'impiegava un pomeriggio circa per raggiungere Bologna partendo da Firenze. Con l'Autostrada del Sole bastano un'ora e quindici minuti. L'inaugurazione \u00e8 stata fatta dal Presidente del Consiglio Amintore Fanfani, in carica per il suo terzo governo. Fanfani var\u00f2 un piano edile per i lavoratori dell'autostrada del sole, eseguendo una manovra politica per la disoccupazione. Si parla quindi di piano INACASA, che ha avuto una durata di circa 14 anni.\nDa Milano siamo arrivati a Firenze, mentre da Napoli la costruzione \u00e8 giunta a Roma. Le citt\u00e0 intermedie richiedevano un'uscita dall'Autostrada, di modo che il collegamento favorisse ancora di pi\u00f9 il turismo. I fondi non erano per\u00f2 sufficienti e si scelse solo una citt\u00e0: Arezzo, citt\u00e0 originaria del Presidente Fanfani. Nel 1963 Silvano Zorzi progetta il Ponte sull'Arno a Levane (Viadotto Romita), con cui si concludono i lavori. Il 4 ottobre 1964, si conclude l'Autostrada del Sole con l'inaugurazione eseguita da Aldo Moro, annunciando la fine del Boom Economico Italiano.\nDurante i lavori per la costruzione dell'Autostrada ci furono caduti sul lavoro. A tenerne viva la memoria \u00e8 la Chiesa di San Giovanni Battista presso Firenze o, pi\u00f9 semplicemente, Chiesa dell'Autostrada del Sole. Venne realizzata nel 1964 al termine della costruzione dell'Autostrada. Fu progettata e disegnata da Giovanni Michelucci nel 1960.\nL'autostrada fu aperta in pi\u00f9 fasi funzionali:\nPonti e viadotti.\nLa dell'Autostrada del Sole \u00e8 stata possibile grazie ai ponti e ai viadotti. Sebbene rappresentino singolarit\u00e0 di un progetto pi\u00f9 ampio, presentano caratteristiche comuni che rispecchiano l'ingegneria civile del boom economico in maniera perfetta. Lo stile preponderante \u00e8 quello del ponte Robert Maillart: arco portante con pilastrini che poggiano su di esso e che, a loro volta, reggono l'impalcato e il manto stradale. Ovviamente, ogni progettista ha applicato le modifiche che rendevano l'opera pi\u00f9 funzionale. La costruzione dell'intero ponte risulta economica e veloce grazie alla centina Innocenti, invenzione ad opera di Ferdinando Innocenti. La grandezza e la bellezza sono relative rispetto alla funzionalit\u00e0 di un ponte, ma per quanto riguarda i ponti e i viadotti dell'Autostrada del Sole, le tre coesistono grazie al calcestruzzo armato precompresso: Precomprimere il calcestruzzo armato significa applicare delle forze prima di applicare i carichi per avere una risposta superlativa alle future sollecitazioni. Si ottengono in questo modo opere leggere, snelle ed economiche, seppur estremamente resistenti e rapide da costruire. Tra i pi\u00f9 significativi vi sono: il ponte sul Po a Piacenza, il ponte sull'Arno a Levane, quello sul Merizzano e ponte Gambellato.\nLa realizzazione del ponte sul Po a Piacenza, situato nel tratto Milano-Bologna, rappresent\u00f2 la prima grande applicazione del calcestruzzo armato precompresso all'interno dell'autostrada del Sole, considerata allo stesso tempo un enorme traguardo in tutta Europa, per quell'epoca. Le travi, alte , in cemento armato precompresso, poggiano su delle pile in cemento armato ordinario, rivestite in modo da ottenere la parvenza di una finta muratura. Una volta effettuata la colata, quando il cemento cominciava a indurirsi all'interno delle casseforme poste sopra i piloni, si procedeva a tendere con un martinetto i fili di acciaio molto resistenti che costituiscono i cavi immersi nel conglomerato. Per il collaudo, infine, effettuato tra il 4 e il 5 giugno 1959, il viadotto venne attraversato da 20 autocarri a pieno carico e 10 carri armati \"Patton\" da 44 tonnellate; questa operazione fu la conferma decisiva che il ponte era in grado di permettere l'attraversamento in tutta sicurezza di uno dei fiumi maggiormente critici e indomabili, il Po.\nViadotto Gambellato e Merizzano: La consacrazione della figura di Giulio Krall, all'epoca direttore tecnico della Ferrobeton, avvenne durante il boom economico, con la realizzazione di due ponti per il tratto dell'Autostrada del Sole tra Firenze e Bologna: il viadotto sul Gambellato e quello di Merizzano.\nInizialmente, per il primo, Jelmoni aveva previsto tre arcate paraboliche; Krall, tuttavia, decise di abbandonare quest'idea per realizzare un unico grande arco con una sagoma ottimizzata che potesse rispondere meglio alle varie sollecitazioni a sostegno dei pilastri che sorreggono l'impalcato stradale.\nIl secondo viadotto, con un'intelaiatura ben visibile, presenta una struttura molto simile a quella del viadotto sul Gambellato, ma con un'unica differenza: \u00e8 costituita a due arcate, invece che una sola.\nPonte Sull'Arno a Levane: Il ponte sull'Arno presso Levane \u00e8 intitolato al ministro dei Lavori Pubblici Giuseppe Romita, morto nel 1958 a pochi anni dal termine dei lavori di costruzione. In carica negli anni del dopoguerra, Romita firm\u00f2 il piano di costruzione dell'autostrada del sole e si batt\u00e9 affinch\u00e9 la sua realizzazione venisse affidata allo stato. Il ponte a Levane, ultimo dell'Autosole ad essere costruito, ha una struttura con un sontuoso arco poligonale (disegnato secondo la funicolare dei carichi) incastrato alle imposte e con travate armate precompresse. La sua realizzazione incontr\u00f2 un importante ostacolo nell'instabilit\u00e0 del terreno del pendio dove il ponte sarebbe nato, tanto che fu necessario bloccare in fondazione uno dei piloni contro l'arco.\nGran parte dell'opera \u00e8 stata possibile grazie all'organizzazione di Fedele Cova. Gli operai inoltre erano fortemente specializzati. Soprattutto fu fondamentale la centina Innocenti: brevettata nel 1936, \u00e8 l'antesignana dei ponteggi a nodi fissi, la centina permetteva una costruzione rapida ed economica dell'arco in calcestruzzo armato, caratteristico dei ponti dell'autostrada del sole. La riutilizzabilit\u00e0 della centina Innocenti permetteva di avere cantiere grandi ed economici. Durante il Boom Italiano, i cantieri erano tutto fuorch\u00e9 tecnologici o all'avanguardia. Spiccava tuttavia il concetto di artigianalit\u00e0: non c'\u00e8 razionalizzazione delle opere. Ogni cantiere portava ad un risultato diverso con metodi diversi, poich\u00e9 il fulcro della realizzazione era la mano d'opera. Era evidente dunque una corrente umanistica alla base dell'ingegneria: l'uomo era la base, il punto fondamentale per costruire correttamente, cio\u00e8 cogliere il valore di un'opera ingegneristica senza prescindere dall'uomo che l'ha resa tale. Era quindi la mano d'opera la vera \"invenzione\" del boom economico.\nL'autostrada oggi.\nTratto Milano-Bologna.\nOggi la A1 ha inizio nella zona sud-est di Milano come prosecuzione, senza soluzione di continuit\u00e0, della tangenziale Est di Milano (A51). Il percorso attuale tra la tangenziale Est e lo svincolo di San Donato Milanese \u00e8 una variante, denominata raccordo R6 del percorso originario con il quale la A1 terminava direttamente nel centro abitato di Milano.\nNei pressi di San Giuliano Milanese, si collega con la tangenziale Ovest di Milano (A50), poi troviamo lo svincolo di Melegnano-Binasco, dopo la barriera di Milano Sud, si connette con la tangenziale Esterna di Milano (A58) e prosegue verso Lodi e Casalpusterlengo - Ospedaletto Lodigiano. Nel tratto tra Milano sud e Lodi, \u00e8 in fase autorizzativa l'ampliamento alla quarta corsia. Dopo aver attraversato il fiume Po, l'autostrada entra in Emilia-Romagna, e serve le citt\u00e0 di Piacenza, in cui si interseca con l'Autostrada A21, Parma, da cui ha origine l'Autostrada della Cisa (A15), Reggio Emilia, Modena e Bologna.\nNel tratto compreso tra Piacenza e Bologna, l'autostrada \u00e8 stata ampliata alla terza corsia negli anni '70, mentre negli anni '90 \u00e8 stato ampliato alla terza corsia il tratto tra Piacenza e Milano.Tra le uscite di Piacenza sud e Modena \u00e8 in fase autorizzativa l'ampliamento a quattro corsie in modo da avere pi\u00f9 fluidit\u00e0 di traffico su tutto il tratto da Piacenza sud a Bologna innesto A14. \nA nord di Modena riceve l'Autostrada del Brennero (A22), mentre a Bologna hanno origine dapprima l'Autostrada Adriatica (A14), e poco dopo il Ramo Casalecchio. Nel 2006 il tratto compreso tra le suddette interconnessioni, A1/A22 nei pressi di Modena Nord e A1/A14 nei pressi di Bologna Borgo Panigale, \u00e8 stato ampliato a quattro corsie.\nTratto Bologna-Firenze.\nDetto anche tratto appenninico, attraversa l'Appennino tosco-emiliano con un percorso ardito, ricco di gallerie e viadotti.\nQuesto tratto \u00e8 stato oggetto di lavori di ammodernamento: nel 2009 \u00e8 stata aperta la terza corsia tra Casalecchio di Reno e Sasso Marconi, che ha reso necessario l'allestimento di barriere fonoassorbenti, mentre tre anni prima era stata aperta la terza corsia tra Sasso Marconi e La Quercia: questo ha comportato alcune modifiche al tracciato originario, reso pi\u00f9 rettilineo, e lo spostamento pi\u00f9 a sud del casello di Sasso Marconi.\nPer quanto riguarda il tratto compreso tra La Quercia ed Aglio, dal 23 dicembre 2015 \u00e8 possibile scegliere se percorrere il tracciato storico, detto anche \"A1 panoramica\", o la variante di valico, detta anche \"A1 direttissima\", che valica l'Appennino ad una quota inferiore di circa 220 metri rispetto alla tratta storica.\nTra Aglio e Barberino, in direzione nord si utilizzano le due carreggiate originarie (quella esterna per la variante di valico, quella interna per il tracciato storico), mentre in direzione sud \u00e8 stata aperta al traffico il 5 dicembre 2015 una nuova carreggiata a tre corsie. Lo stesso giorno \u00e8 stata chiusa in direzione di Firenze l'area di servizio \"Aglio ovest\", in quanto esclusa dal nuovo tracciato autostradale. La scelta tra le due tratte si pu\u00f2 compiere circa 500 metri prima del casello di Barberino, quindi chi dal paese mugellano vuole andare verso Bologna deve necessariamente percorrere la \"A1 Direttissima \".\nTra Barberino e Firenze nord, sono attualmente in corso i lavori di ampliamento alla terza corsia. Poich\u00e9 il tratto compreso tra Barberino e Calenzano \u00e8 caratterizzato dalla presenza di alcune gallerie, il progetto prevede che le due attuali carreggiate, che si riuniranno all'altezza della futura area di servizio Bellosguardo (che sar\u00e0 l'area di servizio pi\u00f9 grande in Europa) per poi risepararsi all'altezza del bivio tra il tracciato storico e la variante di valico, siano utilizzate in direzione nord, mentre in direzione sud \u00e8 prevista una nuova carreggiata a tre corsie che si svilupper\u00e0 prevalentemente in galleria. Per scavare la galleria Santa Lucia, lunga quasi , verr\u00e0 utilizzata una TBM che ha un diametro di scavo di 15,87 metri ( in pi\u00f9 rispetto alla TBM Martina, che ha scavato la galleria Sparvo della variante di valico).\nTratto di Firenze.\nDopo aver superato l'Appennino, l'autostrada contorna la citt\u00e0 di Firenze, da cui si diramano la Firenze-Pisa nord, la Fi-Pi-Li e il raccordo per Siena. Nel 2011, sono finiti i lavori di ampliamento tra Calenzano e Firenze sud: il tratto verso Roma \u00e8 totalmente a tre corsie, mentre quello in direzione nord, a causa della presenza di una serie di gallerie, coincide in parte con la vecchia tratta, con le quattro corsie suddivise in carreggiata interna ed esterna. Solo questa ultima permette di uscire a Firenze Impruneta.\nIl 12 giugno 2017 \u00e8 stato inaugurato il primo parcheggio scambiatore d'Italia realizzato completamente in sede autostradale. Pu\u00f2 ospitare 25 autobus e 505 autovetture. All'uscita \u00e8 posto il capolinea della linea T1 della Tramvia fiorentina, che permette di raggiungere Scandicci in pochi minuti ed il centro di Firenze in meno di mezz'ora. L'uscita \u00e8 denominata Villa Costanza.\nTratto Firenze-Roma.\nSuperata l'uscita di Firenze Sud, l'infrastruttura piega sul Valdarno (\u00e8 stato inaugurato l'ampliamento alla terza corsia tra Firenze sud e Incisa), tocca Arezzo e attraversa la Val di Chiana. All'altezza del casello di Valdichiana, si collega con il raccordo per Perugia e con quello per Siena. Quindi scorre marginalmente in Umbria, e da Orvieto a Roma segue il corso del fiume Tevere, attraversandolo nove volte. A Orte, si innesta con la superstrada Terni-Viterbo, che, attraverso la superstrada Terni-Ravenna con cui forma la E45, consente di raggiungere Perugia e la Romagna. Superata Orte, l'autostrada si amplia a 3 corsie e si biforca nei pressi di Fiano Romano: una diramazione porta al Grande Raccordo Anulare, l'altra permette di evitare completamente la capitale per congiungersi alla Roma-Napoli a San Cesareo.\nTratto Fiano Romano-San Cesareo.\nQuesto tratto, aperto nel 1988, interamente a 3 corsie di marcia pi\u00f9 corsia di emergenza per carreggiata, collega, senza soluzione di continuit\u00e0, il tratto Firenze-Roma nei pressi della diramazione di \"Roma nord\" della A1 a Fiano Romano per il GRA con il tratto Roma-Napoli nei pressi della diramazione di \"Roma sud\" della A1 a San Cesareo per il GRA. Nel suo percorso sono presenti l'interconnessione per l'Autostrada dei Parchi in direzione di L'Aquila-Teramo (A24), e Pescara-Chieti (A25) e cos\u00ec raggiungere la costa adriatica. Inoltre nel novembre 2011 \u00e8 stata realizzata l'uscita per Guidonia.\nTratto Roma-Napoli.\nA San Cesareo, l'autostrada riceve la diramazione proveniente da Roma e attraversa tutta la Provincia di Frosinone proseguendo lungo la valle di Sacco, Liri e Garigliano fino a San Vittore. Qui, infine, entra in Campania, passando per Caianello (da cui si innesta la SS 372 Telesina che conduce a Benevento e da qui all'A16 per la Puglia, tagliando circa 40\u00a0km di percorso), Capua e Caserta. Dopo lo svincolo di Caserta Nord seguono l'uscita che conduce sull'Autostrada A30 diretta a Salerno, da cui si pu\u00f2 imboccare l'Autostrada A2 evitando il tratto napoletano, e la nuova barriera di \"Napoli nord\", che negli anni '90 ha soppiantato la vecchia barriera di \"Napoli stazione\". L'uscita per la A30 conduce inoltre al nolano e da qui all'Autostrada A16 per Avellino e la Puglia.\nNella zona napoletana sono stati modificati alcuni elementi dello stato originale: l'autostrada terminava all'altezza dell'aeroporto di Capodichino, e l'ultimo casello \"Napoli Stazione\" si trovava nei pressi di Casoria, dove oggi sorgono la sottosezione della Polizia stradale e il Punto Blu, 200 metri dopo l'allacciamento con la A16. Oggi, invece, dopo Casoria l'autostrada prosegue verso sud, intersecando la Strada statale 162 dir del Centro Direzionale, e confluisce poi nella A3 senza soluzione di continuit\u00e0. L'autostrada, originariamente a due corsie per ogni senso di marcia, fu ampliata a tre corsie negli anni '90.\nIl tratto finale originale oggi si chiama \"Ramo Capodichino\" e ha una progressiva chilometrica propria. Il limite di competenza termina in asse con la strada di accesso all'aeroporto dove, senza soluzione di continuit\u00e0, ci si trova sulla tangenziale di Napoli.\nRaccordo A1-A51.\nIl tratto autostradale di 1,7\u00a0km che collega senza soluzione di continuit\u00e0 l\u2019A1 alla tangenziale est \u00e8 denominato raccordo R6. \u00c8 stato costruito in seguito alla costruzione della tangenziale est.\nRaccordo A1-Piazzale Corvetto.\nIl \"raccordo A1-Piazzale Corvetto\", numerato da Autostrade per l'Italia come R5, costituisce il tratto originario della A1, che aveva origine nel centro abitato di Milano presso piazzale Corvetto, declassato dopo la costruzione della variante che incanala il traffico da e per Bologna senza soluzione di continuit\u00e0 nella Tangenziale Est. Si sviluppa parallelamente al nuovo tratto di A1, a nord di esso, per un paio di chilometri e infine si ricollega alla A1 a sud di San Donato Milanese.\nA1 Diramazione Roma Nord.\nL'A1 diramazione Nord \u00e8 una diramazione autostradale lunga che collega l'Autostrada A1 (partendo da Fiano Romano) fino a Roma, terminando con l'innesto nel Grande Raccordo Anulare nei pressi della Via Salaria.\nFino al 1988 costituiva il tratto terminale dell'intera autostrada A1. \u00c8 gestita da Autostrade per l'Italia.\n\u00c8 classificata, internamente ad Autostrade per l'Italia, come D18.\nIl 1\u00ba agosto 2011 \u00e8 stata aperta al traffico la terza corsia tra Roma Nord e Settebagni: i lavori hanno richiesto 146 milioni di euro e hanno riguardato la costruzione di di nuova autostrada.\nA1 Diramazione Roma Sud.\nLa diramazione sud della A1, o la E821 nella numerazione delle strade europee, \u00e8 una diramazione autostradale lunga che collega l'A1 (partendo da San Cesareo) fino a Roma, terminando con l'innesto nel Grande Raccordo Anulare nei pressi della Romanina. Fino al 1988 costituiva il tratto iniziale della A2. \u00c8 gestita da Autostrade per l'Italia. \u00c8 classificata, internamente ad Autostrade per l'Italia, come D19.\nA1 Ramo Capodichino.\nIl \"Ramo Capodichino\", seppur classificato come A1, \u00e8 la prosecuzione, senza soluzione di continuit\u00e0, della \"tangenziale di Napoli-A56\" verso l'autostrada A1; un tempo costituiva il tratto finale dell'intera autostrada A1.\nLa tratta \u00e8 classificata, internamente ad Autostrade per l'Italia, come D02.\nA1 Raccordo Sasso Marconi - SS 64.\nIl raccordo Sasso Marconi - SS 64 \u00e8 un tratto della vecchia sede dell'Autostrada del Sole dismesso il 10 luglio 2006 con l'inaugurazione della 3\u00aa corsia del lotto 0, della galleria Monte Mario e del nuovo casello di Sasso Marconi, galleria che attraversa la collina prospiciente l'abitato del paese con una modifica del tracciato. Attualmente parte del tracciato dismesso viene usato come raccordo tra lo svincolo di Sasso Marconi e il piazzale dell'ex-svincolo omonimo dismesso, ove confluisce nella statale SS 64 Porrettana. \nTale tratta presenta segnale di inizio autostrada, segnaletica verde, non \u00e8 dotato di corsia d'emergenza e ha un limite di velocit\u00e0 di .\nSul sito di Autostrade per l'Italia nella sezione calcolo pedaggio esso \u00e8 denominato \"R43 Raccordo Sasso Marconi - SS 64\", essendo tale tratta a pagamento per chi poi imbocca la A1.\nIl raccordo, al suo ingresso di fronte al casello, prevede anche la possibilit\u00e0 di imboccare la SP325 in direzione di Prato. In questo caso, non essendo dotato il raccordo di caselli propri, il suo utilizzo \u00e8 invece totalmente gratuito.\nObblighi.\nSono obbligatorie le dotazioni invernali dal casello \"Basso Lodigiano\" (fino al 2018 noto come \"Piacenza Nord\") al casello di Sasso Marconi dal 15 novembre al 15 aprile, mentre nel tratto compreso tra i caselli di Sasso Marconi e Arezzo vige lo stesso obbligo a partire dal 1\u00ba novembre fino al 15 aprile."}
{"id": "212365", "revid": "139785", "url": "https://it.wikipedia.org/wiki?curid=212365", "title": "Web TV", "text": "La Web television, detta Web TV o web TV, \u00e8 il servizio di televisione fruita attraverso il Web. La tecnologia alla base della web TV \u00e8 lo streaming. \u00c8 tecnologicamente distinta dall'IPTV in quanto mentre quest'ultima \u00e8 realizzata con meccanismi di trasmissione che ne garantiscano la qualit\u00e0 di servizio a favore dell'utente attraverso meccanismi tipici di priorit\u00e0, la Web TV \u00e8 realizzata attraverso una comunicazione \"best effort\" con l'utente.\nLa globalizzazione della Web TV.\nGrazie alla rete mondiale, le emittenti sono raggiungibili in tutto il mondo grazie a questo tipo di servizio.\nPer avere una buona visione della Web TV occorre avere una connessione a banda larga (ADSL o con cavo a fibre ottiche).\nLe Web TV nella pubblica amministrazione italiana.\nIl legislatore italiano con legge 7 giugno 2000&lt;ref name=\"Legge 7 /6/2000\"&gt;\"Legge 7/6/2000\", Istituzione degli Uffici Stampa nella Pubblica amministrazione &lt;/ref&gt;, ha previsto che le pubbliche amministrazioni si dotino di apposito ufficio stampa, con responsabili iscritti all'Ordine dei Giornalisti, con la possibilit\u00e0 di un dialogo diretto con i cittadini, anche senza la mediazione delle strutture tradizionali. I sistemi audiovisivi e quelli telematici sono posti sullo stesso piano della stampa tradizionale.\nIn virt\u00f9 di questo \u00e8 in grande sviluppo il numero delle istituzioni pubbliche che utilizzano come strumento la Web Tv, sia perch\u00e9 permette una comunicazione diretta, sia perch\u00e9 rispetto agli altri media, ha costi di impianto e di gestione pi\u00f9 contenuti.\nLa Camera dei deputati e il Senato della Repubblica hanno messo a disposizione un servizio di trasmissione in diretta di tutti i lavori parlamentari, accompagnate dal servizio di poter a domanda visionare tutte le sedute in archivio. Il sistema ha permesso di \"democratizzare\" gli accessi, prima esclusiva dei giornalisti accreditati come Stampa Parlamentare.\nGradatamente il servizio si sta estendendo alle altre istituzioni pubbliche, a partire dalle Regioni. Il Formez, che \u00e8 una associazione partecipata dal Ministero per la PA e l'Innovazione, che opera sull'intero territorio nazionale, ma che ha conservato l'originaria attenzione alle aree del Mezzogiorno, ha un ruolo propulsivo e di monitoraggio permanente delle web TV pubbliche. Dal 2003 infatti segue gli sviluppi del fenomeno specificamente al contesto della Pubblica Amministrazione e pubblica una guida annuale.\nLa P2P TV.\nUn'evoluzione della Web TV \u00e8 la P2P TV, che si basa sulla condivisione di video in streaming tramite la tecnologia \"peer-to-peer\". L'utilizzo della tecnologia \"peer-to-peer\" permette di trasmettere ad un numero elevato di persone senza l'utilizzo di server potenti e di banda elevata, riducendo i costi del sistema.\nLe Web TV esclusivamente via Internet.\nUn'accezione tuttavia molto usata di Web TV corrisponde ad una costruzione di una vera e propria televisione fruibile unicamente via Internet, e dunque non la mera ripetizione della programmazione via etere o satellite.\nIn questi casi il mezzo preponderante \u00e8 il personal computer e l'interattivit\u00e0 che si crea con lo spettatore, che diviene utente: possibilit\u00e0 di creare un palinsesto personalizzato, eliminazione dei tempi morti, riproducibilit\u00e0 senza confini del contributo audiovisivo desiderato, interazione con storie e programmi molto pi\u00f9 elevata delle semplici e classiche telefonate alle redazioni.\nIl vantaggio principale \u00e8 di poter usufruire su base veramente senza limiti geografici di una interconnessione estesa a tutto il globo, senza i limiti del numero dei canali, delle concessioni governative ed altro.\nLa Web TV come \"piattaforma televisiva\".\nUna particolare attenzione alla Web TV potr\u00e0 essere data dalla riforma in atto dei diritti di trasmettere gli spettacoli sportivi in cui gli operatori dovranno partecipare a gare di appalto suddivise per piattaforma televisiva, escludendo la possibilit\u00e0 di aggiudicarsi i diritti per pi\u00f9 di una piattaforma.\nMa il concetto che la Web TV \u00e8, ormai, una piattaforma che ha pari dignit\u00e0 con le altre \u00e8 stata ammessa anche dai responsabili delle altre piattaforme, che ipotizzano \"di \"creare comunit\u00e0 virtuali sul Web. Tutti potranno proporre contenuti che poi verranno intrecciati con quelli delle TV analogiche.\"\"\nSi differenzia dall'accezione standard di Web TV la cosiddetta Internet Television, ovvero la diffusione ufficiale su internet da parte di un'emittente televisiva della propria offerta mediale.\nConvegni.\nIl mondo delle web TV ha attirato l'attenzione anche del mondo accademico. Il primo meeting sull'argomento \u00e8 stato organizzato nell'ottobre 2008 dall'osservatorio e network delle web tv \"Altratv.tv\" presso l'universit\u00e0 IULM di Milano con il titolo \"Paesechevai\". Il secondo meeting \u00e8 avvenuto nei giorni 22 e 23 maggio 2009 sempre allo IULM. Dopo altre due edizioni presso l'universit\u00e0 nel 2010, 2011 e nel 2012 l'evento viene spostato a Bologna dove prende il nome di \"Meeting Punto It\".\nLe WebTV venete si sono incontrate nel Municipio di Padova per la prima volta nel 2012."}
{"id": "212366", "revid": "125888231", "url": "https://it.wikipedia.org/wiki?curid=212366", "title": "Diana Spencer", "text": " Con lui ebbe due figli: William (1982) ed Harry (1984). Dopo il divorzio dal coniuge, mantenne il titolo di Principessa di Galles, ma senza il trattamento di Altezza Reale, pur rimanendo membro ufficiale della famiglia reale come madre del futuro re, fatto verificatosi per la prima volta nella storia della famiglia reale britannica.\nBiografia.\nDiana nacque nel pomeriggio del 1\u00ba luglio 1961 a Sandringham, nel Norfolk, quarta di cinque figli del Visconte e della Viscontessa Althorp (nata Frances Roche, poi Shand Kydd). Quella degli Spencer \u00e8 una delle pi\u00f9 antiche e importanti famiglie britanniche, strettamente connessa con la Famiglia Reale da diverse generazioni. Entrambi i genitori speravano in un figlio maschio che portasse avanti il nome della famiglia, per questo alla bambina non venne inizialmente dato un nome, fino a che, una settimana pi\u00f9 tardi, non si decise per Diana Frances, in onore di un'antenata degli Spencer, Diana Russell, duchessa di Bedford, e della madre. Diana fu battezzata nella Chiesa di Santa Maria Maddalena.\nDiana aveva due sorelle e due fratelli: Sarah, Jane, John e Charles; John mor\u00ec dopo solo 10 ore dalla nascita. La morte del bambino e il desiderio di un ulteriore erede sconvolsero il matrimonio degli Spencer e Lady Althorp fu mandata nella clinica di Harley Street a Londra per determinare la causa del problema. L'esperienza \u00e8 descritta come \"umiliante\" da Charles Spencer, l'attuale conte: \"\u00c8 stato un momento terribile per i miei genitori e, probabilmente, la radice del loro divorzio poich\u00e9 non credo che se ne siano fatti una ragione\".\nDiana crebbe a Park House, nei pressi della residenza reale di Sandringham, della quale la sua famiglia era abituale affittuaria. La bambina aveva solo sette anni quando i suoi genitori si separarono. Sua madre aveva infatti una relazione con Peter Shand Kydd, e decise di lasciare il marito per seguire l'amante. Nel suo libro, il giornalista Andrew Morton descrive il ricordo di Diana di quel momento: suo padre, Lord Althorp, che caricava diverse valigie in macchina, e lo scricchiolio della ghiaia del piazzale mentre Frances, a bordo dell'auto, oltrepassava i cancelli di Park House. Durante la separazione dei genitori, Diana visse con la madre a Londra, ma qualche mese dopo, durante le vacanze di Natale, Lord Althorp imped\u00ec alla ex-moglie di tornare in citt\u00e0 con la figlia. L'uomo vinse infine la custodia di Diana con il supporto della suocera, Ruth Roche, baronessa Fermoy. \nNel 1973, Lord Althorp cominci\u00f2 una relazione con Raine, contessa di Dartmouth, l'unica figlia femmina di Alexander McCorquodale e Barbara Cartland. Il 9 giugno 1975, in seguito alla morte del nonno, Albert Spencer, Diana ricevette il titolo di \"Lady\" e suo padre eredit\u00f2 quello di conte Spencer. Lord Spencer e Lady Dartmouth si sposarono quindi a Caxton Hall, a Londra, il 14 luglio 1976. Ora contessa Spencer, Raine era per\u00f2 mal sopportata dai figli del marito, che non le risparmiavano gli scherzi che per anni avevano inflitto alle governanti.\nDiana fu prima educata a Riddlesworth Hall, nei pressi di Diss, nel Norfolk, e in seguito alla New School di West Heath, a Sevenoaks, nel Kent. Durante l'infanzia era particolarmente nota per la sua timidezza, ma questo non le imped\u00ec di appassionarsi alla musica e alla danza, oltre che allo sport, soprattutto il nuoto. Aveva anche un grande amore per i bambini. Infatti, dopo aver frequentato l'Institut Alpin Videmanette, una scuola di perfezionamento situata in Svizzera, la giovane si trasfer\u00ec a Londra e incominci\u00f2 a lavorare come bambinaia, accettando infine il posto di assistente presso l'asilo nido Young England.\nIstruzione.\nNel 1968, dopo aver frequentato la scuola pubblica, Diana venne iscritta al collegio Riddlesworth Hall. Non era tuttavia particolarmente brillante nello studio, cos\u00ec si trasfer\u00ec alla West Heath Girls' School (in seguito ribattezzata \"The New School at West Heath\") a Sevenoaks, nel Kent, dove rimase per\u00f2 una studentessa mediocre, che tent\u00f2 e fall\u00ec per ben due volte i suoi esami di maturit\u00e0. Dimostr\u00f2 invece un talento particolare per la musica , soprattutto per il pianoforte, e il suo spirito altruistico venne riconosciuto e premiato dalla scuola.\nNel 1977 lasci\u00f2 l'istituto e frequent\u00f2 per tre mesi l'Institut Alpin Videmanette, una scuola di buone maniere a Rougemont, in Svizzera, dove alle studentesse venivano impartite lezioni di etichetta e venivano fatte svolgere attivit\u00e0 sociali quali gastronomia e galateo. Diana era inoltre un'ottima nuotatrice, la sua specialit\u00e0 erano i tuffi, e sognava di diventare una ballerina per il Royal Ballet. Studi\u00f2 infatti danza classica, ma divenne troppo alta per poter realizzare il suo sogno.\nDiana fece ritorno a Londra nel 1978, andando a vivere nell'appartamento della madre, la quale trascorreva la maggior parte dell'anno in Scozia. In seguito, per il suo diciottesimo compleanno, le venne regalato dai genitori un appartamento a Coleherne Court, nell'Earls Court. Visse l\u00ec fino al 1981 con tre coinquiline sue amiche: Carolyn Pride, Ann Bolton e Virginia Pitman. Su suggerimento della madre, si iscrisse a un corso avanzato di cucina, non diventando una cuoca provetta, e poi lavor\u00f2 come insegnante di danza all'accademia di Madame Vacani come guida per i bambini alle prime armi. Ma in seguito a un incidente di sci, che le immobilizz\u00f2 una caviglia per diversi mesi, fu costretta a lasciare il lavoro. Diana continu\u00f2 a fare la governante per la sorella Sarah e l'hostess alle feste finch\u00e9 non trov\u00f2 un impiego part-time come assistente all'asilo \"Young England\", nel lussuoso quartiere di Pimlico a Westminster, prima solo al pomeriggio e poi, quando la direttrice vide la sua naturale propensione verso i bambini, anche al mattino. Intervallava il lavoro all'asilo facendo per tre giorni la settimana la baby-sitter per una famiglia americana che viveva a Londra, occupandosi del piccolo Patrick: la madre del bambino, Mary Robertson, venne immediatamente conquistata da Diana e dalla sua informalit\u00e0.\nFidanzamento con il principe Carlo.\nNel 1977, all'et\u00e0 di 16 anni, durante una battuta di caccia Diana conobbe Carlo, che allora frequentava sua sorella maggiore, Lady Sarah. L'erede al trono aveva 29 anni e gi\u00e0 da tempo si trovava sotto pressione perch\u00e9 trovasse una giovane di buona famiglia e si sposasse. Nel febbraio del 1978, in seguito ad alcune indiscrezioni rilasciate da Sarah ai due giornalisti James Whittaker e Nigel Nelson, i due si lasciarono, ma Carlo la invit\u00f2 ugualmente, nel novembre dello stesso anno, per la festa dei suoi trent'anni a Buckingham Palace, e con lei le due sorelle. Diana e Sarah vennero successivamente invitate dalla Regina a una settimana di caccia a Sandringham, nel gennaio del 1979.\nLady Diana incontr\u00f2 nuovamente il principe nell'estate del 1980, a una festa organizzata nella tenuta di campagna dall'amico Philip de Pass. Diana era tra il pubblico alla partita di polo di Carlo, e durante il barbecue che segu\u00ec cerc\u00f2 di consolarlo per la recente perdita dello zio, Lord Mountbatten, ucciso nell'agosto del 1979 dall'IRA. La sincera compassione di Diana colp\u00ec molto il principe che, qualche settimana pi\u00f9 tardi, la invit\u00f2 alla Royal Albert Hall per assistere al \"Requiem\" di Verdi. La nonna di Diana, Lady Fermoy, la accompagn\u00f2 come \"chaperon\".\nAltri inviti seguirono quello a teatro: Diana fu ospite a bordo del panfilo reale Britannia, il pi\u00f9 antico della marina inglese, per le regate della Settimana di Cowes, per poi essere invitata a Balmoral, la residenza scozzese della Famiglia Reale, qualche tempo dopo. La giovane venne accolta positivamente dalla Regina, dal Duca di Edimburgo e dalla Regina Madre. Durante il soggiorno, alcuni fotografi nascosti sulle rive del fiume Dee, ansiosi di scoprire la nuova fiamma del principe, fotografarono Carlo mentre pescava accompagnato da una misteriosa ragazza che, scorgendo i loro obbiettivi, si nascose. I giornalisti tuttavia non impiegarono molto tempo a scoprire la sua identit\u00e0, e al suo ritorno a Londra, Diana si trov\u00f2 letteralmente perseguitata dalla stampa. Una sua fotografia, scattata durante l'orario di lavoro all'asilo Young England, che mostrava il profilo delle gambe attraverso il tessuto leggero della gonna, fece scalpore ma contribu\u00ec ad accrescere la sua popolarit\u00e0.\nIntanto gli incontri con Carlo proseguivano, e nelle settimane a seguire Diana fu ospite della Famiglia Reale nelle diverse residenze sparse in tutta la Gran Bretagna. Con il passare dei mesi, la stampa e il popolo si convinsero sempre pi\u00f9 che sarebbe stata lei la futura sposa del principe di Galles. Il 6 febbraio 1981 Carlo invit\u00f2 Diana al castello di Windsor e le chiese di sposarlo. Lei accett\u00f2 immediatamente, ma la notizia venne mantenuta segreta per oltre due settimane.\nIl 24 febbraio 1981 Buckingham Palace annunci\u00f2 ufficialmente il loro fidanzamento. Dal catalogo della gioielleria Garrard &amp; Co., Lady Diana scelse un anello in oro bianco con 14 diamanti disposti attorno a un grosso zaffiro di 12 carati, molto simile all'anello di fidanzamento della madre. Dal 2010 il gioiello \u00e8 al dito della duchessa di Cambridge Kate Middleton, moglie del primogenito di Diana, il principe William.\nDopo l'annuncio del fidanzamento, Diana vol\u00f2 in Australia insieme alla madre e al patrigno per una vacanza di 10 giorni, ben sapendo che sarebbe stato il suo ultimo periodo di pace. Tornata a Londra, abbandon\u00f2 definitivamente il suo appartamento di Coleherne Court per trasferirsi in una suite all'interno di Buckingham Palace, dove studi\u00f2 il protocollo reale - come parlare in pubblico, salutare e trattare con la servit\u00f9. Fu anche ospite a Clarence House, residenza della Regina Madre, che le insegn\u00f2 il corretto comportamento richiesto a un membro della Famiglia Reale.\nNonostante i rudimenti di protocollo che le vennero impartiti, Diana diede subito prova, seppur involontariamente, del suo anticonformismo il 9 marzo 1981, quando presenzi\u00f2 con Carlo a un ricevimento alla Goldsmiths Hall di Londra indossando un provocante abito in chiffon nero. Di due taglie pi\u00f9 piccolo e scelto come ripiego, il vestito, oltre che per il colore funesto, scandalizz\u00f2 per il taglio, pi\u00f9 maturo rispetto alle precedenti mise della ragazza, ma soprattutto per la profonda e vertiginosa scollatura. La principessa Grace Kelly di Monaco, ospite d'onore all'evento e alla cena che segu\u00ec a Buckingham Palace, prese da parte Lady Diana e la accompagn\u00f2 alla toilette, dove la confort\u00f2 per quel primo, banale errore. Le diede anche alcuni consigli su come affrontare e sopportare l'enorme pressione mediatica, perch\u00e9 \u201csarebbe andata sempre peggio\u201d.\nMatrimonio.\nIl matrimonio si svolse mercoled\u00ec 29 luglio 1981 nella Cattedrale di San Paolo a Londra, scelta perch\u00e9 offriva pi\u00f9 posti a sedere rispetto all'Abbazia di Westminster, tradizionalmente usata per i matrimoni reali. Alla cerimonia parteciparono infatti oltre 2.000 invitati, tra cui esponenti delle famiglie reali straniere e numerosi politici e diplomatici: l'Italia, in mancanza del presidente Sandro Pertini, venne rappresentata dall'allora presidente del Senato Amintore Fanfani, accompagnato dalla moglie Maria Pia. Le nozze da favola furono trasmesse in mondovisione e seguite da oltre 750 milioni di persone, mentre furono 600.000 quelle che inondarono le strade di Londra per vedere la sposa durante il tragitto che l'avrebbe portata alla cattedrale. Lady Diana indossava un abito in taffet\u00e0 e seta color avorio, adornato da pizzi antichi e con uno strascico lungo ben sette metri. All'altare, la giovane invert\u00ec per errore i primi due nomi di Carlo, pronunciando \"Philip Charles\" invece che \"Charles Philip\", e non espresse voto di obbedienza al marito, una scelta voluta da entrambi.\nIl principe e la nuova principessa di Galles trascorsero parte della loro luna di miele nella villa di propriet\u00e0 della famiglia Mountbatten, situata a Broadlands, nell'Hampshire, prima di volare a Gibilterra e imbarcarsi sul panfilo reale \"Britannia\" per una crociera attraverso il Mediterraneo. Visitarono l'Egitto, la Tunisia, la Sardegna e la Grecia e terminarono il viaggio di nozze con un soggiorno nella tenuta di Balmoral, insieme con il resto della Famiglia Reale, prima di trasferirsi definitivamente nel loro appartamento di Kensington Palace e nella propriet\u00e0 di Carlo vicino a Tetbury, Highgrove.\nFigli.\nIl 5 novembre 1981 venne ufficialmente annunciato che la principessa di Galles era in attesa del primo figlio. Nel gennaio 1982, a Sandringham, dove la Famiglia Reale trascorreva abitualmente il Natale, Diana cadde dallo scalone principale, costringendo il ginecologo reale, Sir George Pinker, ad accorrere da Londra per prestare soccorso alla principessa, che era incinta di 12 settimane. Nonostante diverse contusioni, il feto non aveva riportato danni. La caduta, che inizialmente venne considerata accidentale, in realt\u00e0 fu il primo, disperato tentativo di Diana di attirare l'attenzione del marito, che ancora una volta l'aveva lasciata sola per recarsi a caccia.\nIl 21 giugno 1982, in un'ala riservata del St Mary's Hospital, nel quartiere di Paddington, a Londra, Diana diede alla luce William Arthur Philip Louis, con l'assistenza del dottor Pinker. Il bambino, battezzato nella sala da musica di Buckingham Palace il 4 agosto, fu il primo principe britannico a nascere in un ospedale pubblico anzich\u00e9 a palazzo, com'era tradizione, e come anche la Famiglia Reale pretendeva, ma Diana fu irremovibile al riguardo. Nel marzo 1983, nonostante il palazzo l'avesse nuovamente sconsigliata, la principessa decise di portare con s\u00e9 il piccolo William, di appena 9 mesi, durante il tour ufficiale dell'Australia e della Nuova Zelanda. Una decisione suggeritale, come lei stessa ammise, dal primo ministro australiano Malcolm Fraser, che riscontr\u00f2 per\u00f2 l'approvazione del pubblico.\nUn secondo figlio, Henry \"Harry\" Charles Albert David, nacque due anni dopo William, il 15 settembre 1984. La principessa rivel\u00f2 che durante la seconda gravidanza lei e Carlo erano molto uniti. Diana sapeva di aspettare un maschio sin dall'ecografia, ma non ne parl\u00f2 con nessuno, nemmeno con il marito, che sperava invece in una bambina.\nAnche i critici pi\u00f9 accaniti concordano sul fatto che la principessa di Galles fu una madre esemplare, devota e affettuosa. Raramente chiedeva l'approvazione del principe o della Famiglia Reale, ed era spesso intransigente quando si trattava dei propri figli. Scelse lei i loro nomi di battesimo, licenzi\u00f2 la governante reale e ne assunse una di sua scelta, si occup\u00f2 di selezionare la scuola che avrebbero frequentato e il loro abbigliamento, nonch\u00e9 le uscite ufficiali. Diana accompagnava i bambini a scuola, come una qualsiasi madre, ogni volta che i suoi impegni le permettevano di farlo, e spesso organizzava il suo programma di visite e apparizioni pubbliche in base alle esigenze dei bambini.\nDoveri reali.\nDopo il matrimonio con il principe di Galles, Diana venne ben presto assorbita dalla moltitudine di doveri ufficiali che, come principessa, era costretta a soddisfare per conto della Famiglia Reale. Il suo primo viaggio con Carlo fu una visita in Galles di tre giorni nell'ottobre 1981, dove tenne il suo primo discorso in pubblico, in parte pronunciato in gallese. Nel 1982, Diana accompagn\u00f2 il marito nei Paesi Bassi, e l'anno successivo in Australia e Nuova Zelanda, insieme con il piccolo William, dove incontrarono le popolazioni native dell'isola, i M\u0101ori, che resero omaggio alla coppia con una tradizionale gita in barca e doni che rappresentavano la loro civilt\u00e0. Dal giugno al luglio 1983, il principe e la principessa presero parte a una visita ufficiale in Canada per l'apertura dei World Universities Games, e per celebrare il 400\u00ba anniversario della conquista di Terranova da parte di Humphrey Gilbert. \nNell'aprile 1985 i principi di Galles visitarono l'Italia con i due figli, il principe William e il principe Harry, e incontrarono l'allora presidente Sandro Pertini. Il viaggio di due settimane era stato programmato per l'autunno 1984, ma venne rinviato a causa della seconda gravidanza di Diana. Il tour incominci\u00f2 il 19 aprile in Sardegna, proseguendo a La Spezia, per visitare l'arsenale militare, e a Milano, dove la coppia assistette alla \"Turandot\" di Puccini al Teatro alla Scala e si rec\u00f2 nella chiesa anglicana locale. Il 23 aprile Carlo e Diana partirono per San Miniato e poi per Firenze, dove visitarono la Cattedrale di Santa Maria del Fiore, la Chiesa di Santa Croce, Palazzo Vecchio e infine gli Uffizi. Dopo una breve sosta a Livorno, il 26 aprile arrivarono a Roma, incontrarono il presidente del consiglio Bettino Craxi e cenarono insieme alla Casina Valadier, per poi separarsi: mentre Carlo incontr\u00f2 i presidenti del Senato e della Camera Francesco Cossiga e Nilde Iotti, Diana visit\u00f2 alcuni reparti dell'Ospedale pediatrico Bambino Ges\u00f9, interessandosi alle terapie, al decorso delle malattie e alle storie dei piccoli degenti. Nel pomeriggio si recarono insieme a Palazzo FAO, dove discussero con il direttore generale Edouard Saouma sulla situazione alimentare mondiale. Il 27 aprile visitarono i Fori Imperiali e il Pantheon, e la sera presenziarono a una cena esclusiva al Circolo della Caccia. Il giorno successivo visitarono il cimitero monumentale di Anzio, dove assistettero a una celebrazione in memoria dei caduti, e il 29 aprile la coppia si rec\u00f2 nella Santa Sede, dove visit\u00f2 la Basilica di San Pietro in Vaticano ed ebbe un'udienza privata con Papa Giovanni Paolo II. Il 30 aprile Carlo e Diana raggiunsero la Sicilia, visitando Catania, Siracusa e Taormina, dove sedettero insieme sulle gradinate del Teatro antico. Il 2 maggio, a Bari, visitarono la Cattedrale di San Sabino, accolti dall'arcivescovo Andrea Mariano Magrassi, per poi recarsi a Trani e a Molfetta. Il 4 maggio partirono verso l'ultima tappa del tour, Venezia, dove pranzarono alla Locanda Cipriani di Torcello, ospiti del Ministro delle finanze Bruno Visentini. Proseguirono visitando l'isola di Murano e passeggiando in Piazza San Marco. La domenica del 5 maggio, dopo la funzione religiosa, si ricongiunsero con i figli a bordo dello yacht reale \"Britannia\" e fecero ritorno in Inghilterra.\nNel novembre 1985, Diana fece il suo primo viaggio inaugurale oltreoceano per raggiungere gli Stati Uniti. Il 9 novembre, durante il tour, lei e il marito incontrarono il 40\u00ba presidente Ronald Reagan e la moglie, la first lady Nancy, alla Casa Bianca. Durante la festa organizzata per l'occasione, alla quale parteciparono anche membri dello spettacolo tra cui gli attori Tom Selleck e Clint Eastwood e il ballerino Michail Bary\u0161nikov, Diana ball\u00f2 con John Travolta indossando un sensualissimo abito di velluto blu notte, da allora conosciuto come \u201cTravolta dress\u201d, venduto all'asta nel 2011 per oltre 500.000 dollari. Nel 1986, Diana e il principe di Galles si imbarcarono per un viaggio attraverso il Giappone, l'Indonesia, la Spagna e il Canada. \nIn Giappone, Diana ricevette in dono come segno di rispetto un antico kimono di seta del valore di 40.000 dollari e visit\u00f2 la Red Cross Infants Home for Disabled Children a Tokyo come parte del suo impegno umanitario. Uno dei luoghi che la coppia visit\u00f2 fu il palazzo Imperiale di Tokyo, dove l'Imperatore Hirohito diede un banchetto in loro onore. In Spagna, i principi di Galles vennero accolti dagli studenti di arte e musica dell'Universit\u00e0 di Salamanca. Carlo e Diana erano amici intimi di re Juan Carlos e della sua famiglia: la coppia era infatti solita trascorrere le vacanze estive a Maiorca. In Canada visitarono l'Expo 1986, dove Diana svenne qualche minuto dopo il suo ingresso, crollando a terra mentre si avvicinava al marito. Trasportata in una stanza privata, la principessa ne usc\u00ec mezz'ora dopo, apparentemente ripresa. Un portavoce della Famiglia Reale annunci\u00f2 che il malore era dovuto al caldo e alla fatica del viaggio. Ma Diana in seguito chiar\u00ec che lo svenimento fu causato dai suoi disturbi alimentari, non avendo mangiato e trattenuto niente per giorni. Riport\u00f2 anche che il marito, invece di offrirle appoggio, la rimprover\u00f2 per non aver avuto il buongusto di svenire in privato anzich\u00e9 davanti a tutti.\nNel febbraio 1987, il principe e la principessa di Galles visitarono il Portogallo. Il viaggio venne organizzato per coincidere con l'anniversario della firma del Trattato di Windsor del 1386, che aveva legato in \u201cperpetua amicizia\u201d l'Inghilterra e il Portogallo. La coppia partecip\u00f2 a un banchetto organizzato in loro onore dal Presidente M\u00e1rio Soares al Palazzo Nazionale di Ajuda. Nello stesso anno, Carlo e Diana vennero invitati a visitare la Germania e la Francia per partecipare al Festival di Cannes. Nel 1988, i principi di Galles si recarono nuovamente in Australia per le celebrazioni del bicentenario. L'anno successivo visitarono il Golfo Persico, dove incontrarono i cittadini britannici, fecero visita alle sedi della British Scots School sparse per la regione e si unirono ai membri di altre famiglie reali per cene di stato e picnic nel deserto. Il tour ebbe inizio nel Kuwait, dove Carlo e Diana furono ospiti del locale governo nel Palazzo Salam a Shuwaikh Port. Durante il viaggio, la coppia ebbe un'udienza con l'Emiro del Kuwait, seguita dal pranzo. Incontrarono anche il primo ministro, che diede una cena in loro onore. Diana ricevette in dono un cofanetto di preziosi gioielli, un servizio da t\u00e8 in argento e una tunica ricamata in oro. Durante la visita del Kuwait, Diana si rec\u00f2 anche alla Kuwait Handicapped Society, mostrando il suo crescente interesse per i bambini bisognosi. Nell'Arabia Saudita, la principessa venne invitata al palazzo di Re Fahd, un onore raramente concesso a una donna, mentre in Oman, il Sultano le regal\u00f2 una parure di gioielli degna di una regina. Il viaggio termin\u00f2 negli Emirati Arabi Uniti.\nNel marzo 1990, Diana accompagn\u00f2 il principe di Galles nel tour della Nigeria e del Camerun. Il presidente del Camerun organizz\u00f2 una cena ufficiale per accoglierli a Yaound\u00e9; durante la visita, la principessa visit\u00f2 gli ospedali pediatrici e le leghe di supporto alle donne. Nel maggio dello stesso anno, Carlo e Diana si recarono in visita ufficiale in Ungheria. All'arrivo in aeroporto, la coppia incontr\u00f2 il suo ospite, il presidente appena eletto \u00c1rp\u00e1d G\u00f6ncz, che li invit\u00f2 a cena per dare loro il benvenuto. Durante il viaggio di quattro giorni, la coppia incontr\u00f2 funzionari governativi e commerciali, oltre che vari artisti, e la principessa visit\u00f2 con interesse la mostra sulla moda britannica organizzata al Museo d'arte applicata. A novembre, i principi di Galles si recarono nuovamente in Giappone per assistere all'incoronazione dell'Imperatore Akihito. Nel 1991, accompagnati dai figli, Carlo e Diana si imbarcarono per una visita ufficiale in Canada, dove presentarono una copia del decreto reale della Regina Vittoria alla Queen's University, durante i festeggiamenti per il 150\u00ba anniversario della sua fondazione. Nello stesso anno visitarono il Brasile. Durante il tour del Brasile, Diana visit\u00f2 l'orfanotrofio e un centro infantile di cure per l'AIDS. Incontr\u00f2 anche il presidente brasiliano Fernando Collor de Mello, e la first lady Rosane Collor, a Brasilia. L'ultimo viaggio ufficiale che la coppia fece insieme fu quello in India e Corea del Sud nel 1992.\nIl primo viaggio ufficiale oltremare della principessa, senza la compagnia del marito, avvenne nel settembre 1982, quando rappresent\u00f2 la suocera al funerale di Stato della principessa Grace di Monaco, deceduta in seguito a un incidente stradale. Il suo primo tour ufficiale, invece, ci fu nel febbraio 1984, quando raggiunse la Norvegia per partecipare a una performance del London City Ballet, del quale era madrina. All'aeroporto di Fornebu, Diana venne accolta dal re Olav V di Norvegia. Nel settembre 1991, Diana visit\u00f2 il Pakistan: durante la visita, la principessa aiut\u00f2 le famiglie bisognose di Lahore e incontr\u00f2 insegnanti e studenti delle scuole islamiche. Nel 1992 fece un breve viaggio in Egitto, dove visit\u00f2 le scuole e i centri per bambini disabili al Cairo. Venne invitata ad alloggiare nella villa dell'ambasciatore britannico, dove incontr\u00f2 il presidente Hosni Mubarak. Diana approfitt\u00f2 del viaggio per visitare siti storici come le piramidi e i templi di Luxor e Karnak, accompagnata dal famoso archeologo egiziano Zaki Hawas.\nNel febbraio 1995, la principessa visit\u00f2 nuovamente il Giappone e fu ospite dell'Imperatrice Michiko. Nel giugno dello stesso anno, Diana vol\u00f2 a Venezia per presenziare alla Biennale. Nel novembre 1995, la principessa intraprese un viaggio di quattro giorni per l'Argentina e incontr\u00f2 a pranzo il presidente Carlos Menem e sua figlia, Zulemita. Diana visit\u00f2 molti altri paesi, tra cui la Svizzera, il Belgio, il Sudafrica, lo Zimbabwe e il Nepal.\nDiana era nota per il suo stile e la sua eleganza, ed era molto affascinata dal mondo della moda. Negli anni, attraverso il suo ruolo di principessa di Galles, contribu\u00ec ad accrescere la visibilit\u00e0 dei giovani stilisti britannici ai quali si rivolgeva, ma era senza dubbio pi\u00f9 famosa per il suo impegno umanitario e la sua grande compassione. Nel dicembre 1993, la principessa di Galles annunci\u00f2 che avrebbe ridotto le sue apparizioni pubbliche al fine di coniugare \u201cil suo significativo ruolo pubblico con una vita pi\u00f9 riservata\u201d.\nImpegno sociale.\nNonostante nel 1983 avesse confidato all'allora primo ministro di Terranova e Labrador, Brian Peckford, \"Trovo davvero difficile affrontare le pressioni dovute al mio ruolo di principessa di Galles, ma sto imparando come gestirle\", a partire dalla met\u00e0 degli anni ottanta Diana divenne madrina di un numero sempre maggiore di enti di beneficenza. Come principessa di Galles, e secondo il protocollo reale, era tenuta a fare regolari apparizioni pubbliche in ospedali, scuole e altre strutture, partecipando a innumerabili eventi per raccogliere fondi, ben 191 nel 1988 e 397 nel solo 1991. La principessa svilupp\u00f2 un forte interesse per alcune cause tradizionalmente ignorate dal resto della Famiglia Reale, tra cui l'AIDS e la lebbra.\nFu un'instancabile operatrice benefica, visitando malati in tutto il mondo, appoggiando campagne per la difesa degli animali, sulla prevenzione dell'AIDS e contro l'uso delle armi. Storica fu una foto di Diana in visita ad un centro di cura dell'AIDS dove strinse la mano ad un malato, contribuendo ad eliminare lo stigma sociale secondo cui chi soffriva della malattia poteva trasmetterla semplicemente con il tatto.\nRicopr\u00ec il ruolo di madrina e portavoce per numerose associazioni benefiche che lavoravano con i senza tetto, i giovani, i tossicodipendenti e gli anziani, e fu presidente, dal 1989, del Great Ormond Street Hospital for Children di Londra. Dal 1991 al 1996 fu rappresentante di Headway, un'associazione per il supporto alle vittime di danni cerebrali, oltre che madrina del Museo di storia naturale di Londra e presidente della Royal Academy of Music. Dal 1984 al 1996 appoggi\u00f2 l'associazione di carit\u00e0 Barnardo's, fondata dal dott. Thomas Barnardo nel 1986 per garantire aiuto ai giovani e ai minori, e partecip\u00f2 a oltre 110 dei loro eventi benefici, 16 dei quali in un solo anno e 3 in una sola settimana. L'enfasi e la dedizione verso le associazioni che coinvolgevano i bambini, e sulle quali si era sin da subito concentrata, rimasero uno degli elementi pi\u00f9 importanti del suo impegno sociale. Nel 1988 divenne madrina della sezione giovani della Croce Rossa britannica, estendendo il suo coinvolgimento alle stesse organizzazioni in Australia e Canada. La Principessa di Galles era inoltre una sostenitrice della Chester Childbirth Appeal, uno dei primi enti di beneficenza del paese a sostenere i servizi di maternit\u00e0 negli ospedali del servizio sanitario nazionale (NHS). L'ospedale generale venne inaugurato proprio da Diana nel 1984 e prese il nome de \"La Contessa di Chester\", dal suo titolo come moglie del conte di Chester. Diana divenne la madrina principale dell'associazione nel 1992, e da allora contribu\u00ec aiutando a raccogliere oltre un milione di sterline.\nTra gli enti benefici ai quali la principessa di Galles offriva appoggio c'erano anche Landmine Survivors Network, Help the Aged, il Trust for Sick Children in Wales, il National Hospital for Neurology and Neurosurgery, la British Lung Foundation, il National AIDS Trust, il museo Eureka!, la National Children's Orchestra of Great Britain, il Royal Brompton Hospital, Relate, il Guinness Trust, il Meningitis Trust, Dove House, il Malcolm Sargent Cancer Fund for Children, la Royal School for the Blind, la Welsh National Opera, la Pre-School Playgroups Association, il Variety Club of New Zealand, Birthright e la British Deaf Association, per la quale Diana impar\u00f2 l'uso del lingua dei segni britannica.\nNel febbraio 1992, la principessa visit\u00f2 l'ospizio per i malati e i morenti di Madre Teresa a Calcutta, in India, e si intrattenne con ognuno dei 50 pazienti prossimi alla morte. Qualche tempo dopo, prima a Roma e poi a Londra, Diana incontr\u00f2 nuovamente Madre Teresa e le due instaurarono un forte legame personale: la piccola suora divenne la guida spirituale della principessa.\nNel giugno 1995, la principessa fece una breve visita a Mosca, dove visit\u00f2 un ospedale per bambini che aveva in precedenza sostenuto attraverso il suo lavoro sociale, e al quale forn\u00ec nuove attrezzature mediche. Durante la sua permanenza nella capitale russa, Diana ricevette l'International Leonardo Prize, premio assegnato alle persone e ai lavoratori pi\u00f9 attivi nel campo delle arti, della medicina e dello sport. Nel dicembre 1995 si un\u00ec in un albo d'onore insieme con gli ex presidenti degli Stati Uniti, i governatori di New York e altre figure di spicco, nel ricevere lo United Cerebral Palsy Humanitarian of the Year Award a New York direttamente dalle mani dall'ex segretario di Stato Henry Kissinger, in cambio del suo continuo sostegno a numerose organizzazioni filantropiche. Durante l'evento, la Principessa condivise il palco con il generale Colin Powell, ex Capo dello stato maggiore congiunto e futuro segretario di Stato. Nell'ottobre del 1996, Diana ricevette un premio umanitario per il suo impegno con gli anziani dal Centro Pio Manz\u00f9, un organismo in status consultivo generale con le Nazioni Unite che opera dal 1969 come Istituto di studi per l'approfondimento dei temi economici e scientifici di interesse cruciale per il futuro dell'umanit\u00e0. La medaglia d'oro venne assegnata alla principessa durante la conferenza \"Il nomos della salute\", tenutasi presso il Centro Pio Manz\u00f9 a Rimini, in Italia, e consegnata dal vicepresidente del centro, il prof. Giandomenico Picco.\nIl giorno dopo il suo divorzio, Diana annunci\u00f2 il ritiro da oltre 100 associazioni umanitarie per concentrare il suo supporto sulle restanti sei. Rimase madrina di Centrepoint, dell'English National Ballet, della Leprosy Mission e del National AIDS Trust, oltre che presidente dell'Hospital for Sick Children, del Great Ormond Street Hospital e del Royal Marsden Hospital.\nDurante il suo ultimo anno, Diana offr\u00ec un tangibile sostegno alla Campagna internazionale per il bando delle mine antiuomo, un sostegno che fu decisivo per l'approvazione di una legislazione ad hoc nel Regno Unito. Su invito della leader americana del movimento, Jody Williams, Diana si fece fotografare dalla stampa mentre ispezionava un campo minato in Angola: le sue immagini, con elmetto e giubbotto protettivo, fecero il giro del mondo. La campagna vinse il premio Nobel per la pace nel 1997, pochi mesi dopo la sua morte. La sua collaborazione termin\u00f2 nel 1996 con la presenza in Bosnia-Erzegovina, ma il suo appoggio alla Croce Rossa rimane ancora una delle cause pi\u00f9 importanti del suo ultimo anno di vita.\nNel maggio 1997, la principessa inaugur\u00f2 il Richard Attenborough Centre for Disability and the Arts a Leicester, voluto dal suo amico Richard Attenborough. A giugno, Diana partecip\u00f2, prima a Londra e poi a New York, alle anteprime dell'asta di Christie's che metteva in vendita numerosi degli abiti e dei completi indossati dal giorno del fidanzamento, e il cui ricavato and\u00f2 completamente in beneficenza.\nSeparazione.\nDurante gli anni novanta, il matrimonio di Diana e Carlo si ruppe inevitabilmente: un evento prima smentito e poi ammesso e ampiamente trattato dai mass media. Entrambi i principi di Galles rivelarono, attraverso amici intimi, diverse indiscrezioni alla stampa, accusandosi a vicenda del fallimento del matrimonio. I primi sintomi di una difficile convivenza tra i due risalgono al 1985. La principessa di Galles intraprese una relazione con il suo istruttore di equitazione, il maggiore James Hewitt, e il principe torn\u00f2 dalla sua vecchia e devota fiamma, Camilla Parker-Bowles. L'adulterio di Carlo, fino ad allora sconosciuto al pubblico, venne esposto nel maggio 1992 con la pubblicazione di \"Diana - La sua vera storia\", di Andrew Morton. Il libro, che rivelava senza remore l'infelicit\u00e0 di Diana e i suoi disperati tentativi di suicidio a causa dell'indifferenza del marito, caus\u00f2 una vera tempesta mediatica. La sua pubblicazione fu seguita, durante il 1992 e il 1993, da registrazioni illegali delle conversazioni telefoniche tra i principi di Galles e i rispettivi amanti. Nell'agosto 1992, con il titolo \"Squidgygate\", il \"Sun\" pubblic\u00f2 le trascrizioni complete del colloquio intimo tra la principessa e James Gilbey, suo vecchio amico. Nel novembre dello stesso anno, seguirono sui giornali \"Today\" e \"Mirror\" stralci del \"Camillagate\", lo scandaloso scambio di battute ad alto contenuto erotico tra il principe Carlo e Camilla. Sempre nel 1992 il produttore statunitense Martin Poll acquist\u00f2 i diritti del libro di Andrew Morton e gir\u00f2 \"La vera storia di Lady D\", con Serena Scott Thomas nel ruolo di Diana e David Threlfall in quello del principe Carlo. Trasmessa in tutto il mondo, la miniserie in due puntate registr\u00f2 altissimi indici di ascolto, avvicinando ancora di pi\u00f9 il pubblico a Diana.\nNel frattempo, incominciarono a circolare pettegolezzi sulla sua presunta relazione con James Hewitt, fino ad allora segreta, che culminarono nel 1994 con la pubblicazione del libro \"Princess in Love\", di Anna Pasternak, a cui segu\u00ec nel 1996 il film di David Greene \"La principessa triste\". Julie Cox venne scelta per interpretare la principessa di Galles, mentre Christopher Villiers era l'affascinante James Hewitt.\nIl 9 dicembre 1992, il primo ministro britannico John Major annunci\u00f2 alla Camera dei comuni che il principe e la principessa di Galles avevano deciso di comune accordo di separarsi. Un mese dopo, nel gennaio 1993, venne pubblicato su giornali l'intero \"Camillagate\", e il 3 dicembre dello stesso anno Diana annunci\u00f2 il suo ritiro dalla scena pubblica. Il principe di Galles cerc\u00f2 di riacquistare il consenso del pubblico, schierato con Diana, concedendo un'intervista televisiva a Jonathan Dimbleby il 29 giugno 1994. Nell'intervista, Carlo confess\u00f2 il suo tradimento con Camilla Parker-Bowles, precisando per\u00f2 che la loro relazione era incominciata solamente nel 1986, quando il suo matrimonio con Diana era ormai \"inevitabilmente naufragato\". La stessa sera dell'intervista, Diana si rec\u00f2 alla Serpentine Gallery per partecipare al party organizzato dalla rivista \"Vanity Fair\": il cortissimo abito di seta nera che indossava, creato dalla stilista Christina Stambolian e in seguito ribattezzato \"Revenge dress\", le fece guadagnare le prime pagine di tutti i giornali, a discapito del marito. L'abito venne in seguito venduto all'asta nel 1997 per 74.000 dollari.\nNonostante la principessa incolpasse dei suoi problemi coniugali la sola Camilla Parker-Bowles, a causa della sua precedente relazione con Carlo, Diana arriv\u00f2 a pensare che il marito avesse relazioni anche con altre donne. Nell'ottobre 1993, scrisse a un'amica rivelandole che credeva che Carlo fosse ora innamorato di Tiggy Legge-Bourke, la governante da lui stesso assunta per occuparsi dei figli, e volesse sposarla. La principessa era molto diffidente verso la donna, soprattutto per il rapporto che aveva con i due principini.\nDopo la separazione da Carlo, Diana continu\u00f2 ad apparire con gli altri membri della Famiglia Reale in diverse occasioni d'importanza nazionale, come le commemorazioni per il 50\u00ba anniversario della Giornata della Vittoria sulla Germania e sul Giappone nel 1995. Diana trascorse il suo 36\u00ba e ultimo compleanno, il 1\u00ba luglio 1997, partecipando alle celebrazioni per il 100\u00ba anniversario della Tate Gallery. Il suo ultimo impegno ufficiale in Inghilterra fu il 21 luglio, quando visit\u00f2 il reparto d'emergenza infantile del Northwick Park Hospital, a Londra.\nDivorzio.\nIl 20 novembre 1995, a oltre un anno dall'intervista di Carlo, la BBC trasmise, all'interno del programma d'attualit\u00e0 \"Panorama\", l'intervista di Martin Bashir alla principessa di Galles. Durante l'incontro, Diana rivel\u00f2 la sua relazione con Hewitt dicendo: \u201cSi, lo adoravo\u201d. Riguardo a Camilla ribad\u00ec la sua posizione con la ormai storica frase \u201cEravamo in tre in questo matrimonio, un po' troppo affollato\u201d. Pensando al suo futuro, invece, la principessa disse: \u201cMi piacerebbe essere la regina nei cuori delle persone\u201d. E riguardo al futuro del principe di Galles come re, ammise: \u201cConoscendo il suo carattere, penso che la massima carica, come la chiamo io, gli porterebbe enormi limitazioni, e non so se saprebbe adattarsi\u201d. Nel 2020 venne appurato che l'intervista era stata preceduta da comportamenti ingannevoli di Bashir ai danni di Diana, volti ad accrescere il risentimento della principessa verso la famiglia reale.\nIl giorno successivo, il 21 novembre, l'intervista venne trasmessa in Italia in prima serata su Canale 5 all'interno dello speciale \"Diana - Scacco al Re\", presentato da Cristina Parodi e da Paolo Filo Della Torre, allora corrispondente a Londra del quotidiano \"la Repubblica\". La voce di Lady Diana era della doppiatrice Emanuela Rossi, quella di Martin Bashir di Alberto Lori.\nIl 20 dicembre 1995, in seguito all'intervista di Diana su \"Panorama\", Buckingham Palace annunci\u00f2 pubblicamente che la Regina aveva spedito al principe e alla principessa di Galles una lettera dove esigeva il divorzio. La decisione della Regina venne presa in accordo con il primo ministro e il suo consiglio privato dopo, secondo la BBC, due settimane di discussioni. Il principe Carlo accett\u00f2 formalmente il divorzio attraverso una dichiarazione scritta diffusa poco dopo. La principessa conferm\u00f2 la definitiva separazione, accettata dopo un incontro con il marito e i rappresentanti della Regina, nel febbraio 1996, scatenando un'onda di irritazione a Buckingham Palace quando emise un proprio annuncio sugli accordi e le condizioni del divorzio.\nIl divorzio venne ufficializzato il 28 agosto 1996. Diana ricevette una buonuscita di 17 milioni di sterline, con la clausola standard nei divorzi reali di non parlare con nessuno degli accordi presi. Non essendo pi\u00f9 legata al principe di Galles, in accordo con le lettere patenti che regolano i titoli reali dopo il divorzio, Diana perse il titolo di \"Altezza Reale\" assumendo invece quello di \"Diana, Principessa di Galles\". In quanto madre di due principi appartenenti alla linea di successione al trono, rimase un membro della Famiglia Reale, come ribadito da Buckingham Palace, continuando quindi a godere dei privilegi ottenuti con il matrimonio.\nVita privata dopo il divorzio.\nDopo il divorzio, Diana mantenne il suo appartamento nel lato nord di Kensington Palace, dove aveva vissuto con il principe di Galles sin dal primo anno di matrimonio, e che rimase sua dimora fino alla tragica scomparsa.\nDiana frequent\u00f2 uno stimato cardiochirurgo di origine pakistana, Hasnat Khan, identificato da molti dei suoi amici pi\u00f9 cari come \"l'amore della sua vita\", per quasi due anni, prima che Khan mettesse bruscamente fine al rapporto. Khan era molto riservato e la relazione con Diana venne mantenuta segreta, soprattutto con la stampa. Secondo la testimonianza rilasciata da Hasnat Khan durante l'inchiesta per la morte di Diana, fu a troncare la loro relazione nel giugno 1997, durante un incontro a Hyde Park, che confina con i giardini di Kensington Palace.\nNel giro di un mese, Diana aveva incominciato a vedere Dodi Al-Fayed, figlio di Mohamed Al-Fayed, che aveva invitato la principessa a trascorrere l'estate con lui come sua ospite. Diana aveva progettato di trascorrere le vacanze con i figli a Long Island, New York, ma i funzionari di sicurezza l'avevano sconsigliata. Cos\u00ec, dopo aver annullato una visita in Thailandia, la principessa accett\u00f2 l'invito di Al-Fayed e fu ospite, insieme con i figli, nella sua villa nel sud della Francia, protetta dal sistema di sicurezza privata dell'imprenditore egiziano. Mohamed Al-Fayed compr\u00f2 per l'occasione uno yacht di 60 metri da diversi milioni di sterline, il \"Jonikal\", su cui far divertire Diana e i suoi figli. Ad Al-Fayed rimase legata fino alla scomparsa.\nMine antiuomo.\nNel gennaio 1997, le immagini di Diana mentre percorreva un campo minato dell'Angola con un casco balistico e un giubbotto antiproiettile vennero trasmesse in tutto il mondo. Fu durante questa campagna antimine che alcuni l'accusarono di ingerenza politica chiamandola una 'mina vagante'. Nel giugno 1997, la principessa tenne un discorso alla conferenza antimine alla Royal Geographical Society di Londra, seguito da una visita a Washington, negli Stati Uniti, il 17 e 18 giugno per promuovere la campagna della Croce Rossa Americana contro l'utilizzo delle mine. Diana approfitt\u00f2 del viaggio per incontrarsi con la sua guida spirituale, Madre Teresa, nel Bronx.\nNell'agosto 1997, pochi giorni prima della sua morte, visit\u00f2 la Bosnia ed Erzegovina con Jerry Bianco e Ken Rutherford del Landmine Survivors Network. Il suo interesse per le mine era totalmente focalizzato sui danni che, dopo anni dal conflitto, queste ancora creavano, spesso su bambini innocenti. Si presume che con il suo impegno abbia influenzato e permesso, seppur dopo la sua morte, la firma del Trattato di Ottawa, che impone un divieto internazionale all'uso delle mine antiuomo. Nel 1998, alla Camera dei comuni, il ministro degli esteri Robin Cook rese omaggio al lavoro di Diana nell'abolire le mine antiuomo:\nLe Nazioni Unite hanno lanciato un appello ai paesi che hanno prodotto e accumulato il maggior numero di mine antiuomo (Stati Uniti, Cina, India, Corea del Nord, Pakistan e Russia) perch\u00e9 firmino il Trattato di Ottawa che vieta la produzione e l'uso di queste armi micidiali, contro le quali Diana ha fatto una campagna. Carol Bellamy, direttore esecutivo del Fondo delle Nazioni Unite per l'Infanzia (UNICEF), ha detto che le mine sono ancora \"un'attrazione letale per i bambini, spinti tra le braccia della morte dalla loro curiosit\u00e0 e ricerca di nuovi giochi\".\nLa tragica scomparsa.\nIl 31 agosto 1997 Diana, all'et\u00e0 di 36 anni, un mese e 30 giorni, rimase vittima di un incidente automobilistico sotto il tunnel del Pont de l'Alma a Parigi, insieme con il suo compagno Dodi Al-Fayed, quando la loro Mercedes, guidata dall'autista Henri Paul, si infranse contro il tredicesimo pilastro della galleria.\nSabato 30 agosto, a fine serata, Diana e Dodi partirono dall'H\u00f4tel Ritz di Parigi, in Place Vend\u00f4me, sulla loro Mercedes-Benz S280, seguendo la riva destra della Senna per raggiungere l'appartamento privato di Dodi. Poco dopo mezzanotte imboccarono la galleria de l'Alma, seguiti da fotografi e da un cronista.\nNello schianto, Dodi Al-Fayed e l'autista Henri Paul morirono sul colpo. Trevor Rees-Jones, guardia del corpo di Dodi, seduto sul sedile anteriore e il solo ad avere la cintura di sicurezza allacciata, rimase gravemente ferito ma sopravvisse. Diana, liberata dal groviglio di lamiere, ancora viva e dopo i primi soccorsi prestati dal dottor Maillez, per caso sul posto, venne trasportata da un'ambulanza all'ospedale Piti\u00e9-Salp\u00eatri\u00e8re, dove arriv\u00f2 alle 2:00 circa. A causa delle gravi lesioni interne, venne dichiarata morta due ore pi\u00f9 tardi.\nLa conferenza stampa per l'annuncio ufficiale della morte venne fatta alle 5:30 da un medico dell'ospedale, dal Ministro dell'interno Jean-Pierre Chev\u00e8nement e da Michael Jay, ambasciatore del Regno Unito in Francia.\nVerso le 14, il principe Carlo e le due sorelle di Diana, Lady Sarah McCorquodale e Lady Jane Fellowes, arrivarono a Parigi per l'identificazione e ripartirono con la salma della principessa 90 minuti dopo.\nLe cause dell'incidente non furono mai del tutto chiarite, tanto che per molto tempo si \u00e8 parlato di complotti e verit\u00e0 nascoste, tra cui la possibilit\u00e0 che Diana sia stata vittima di un assassinio organizzato dai servizi segreti britannici in quanto con la sua figura e il divorzio dal principe Carlo avrebbe messo in pericolo la stabilit\u00e0 della corona britannica.\nFunerale.\nInizialmente si decise di effettuare un funerale privato, poich\u00e9 Diana non era pi\u00f9 un\"'Altezza Reale\", ma l'improvvisa e inaspettata reazione del popolo britannico, disorientato e affranto per la perdita dell'amata principessa, spinse la casa reale a disporre le pubbliche esequie. La Regina Elisabetta, che con tutta la famiglia era rimasta a Balmoral, in Scozia, indifferente al lutto pubblico, dopo i ripetuti attacchi da parte della stampa e del popolo, che la accusavano di non mostrare rimorso per la morte di Diana, acconsent\u00ec a issare a mezz'asta la bandiera sul palazzo reale e a tornare immediatamente a Londra. Il 5 settembre apparve in una diretta televisiva dove rendeva omaggio alla nuora scomparsa, definendola \"un essere umano straordinario\", che \"nei momenti felici come in quelli di sconforto, non aveva mai perso la capacit\u00e0 di sorridere, o di ispirare gli altri con il suo calore e la sua bont\u00e0\".\nIl giorno successivo, 6 settembre, giorno del funerale, per le strade di Londra si riversarono circa 3 milioni di persone. Il feretro di Diana fu posto su un affusto di cannone e da Kensington Palace, dove aveva trascorso la notte, attravers\u00f2 Hyde Park fino a St. James's, dove il principe Carlo, insieme con i figli William e Harry, Filippo di Edimburgo, il fratello di Diana Conte Charles Spencer, e 500 rappresentanti delle organizzazioni patrocinate dalla principessa, si unirono al corteo dietro la bara.\nLe migliaia di persone presenti al funerale, piangendo e accalcandosi intorno alle transenne, gettarono fiori al passaggio del feretro e lungo tutto il percorso. Davanti a Buckingham Palace, la famiglia reale al completo aspettava, vestita a lutto, il passaggio della bara: di fronte al feretro, Elisabetta pieg\u00f2 il capo in segno di rispetto.\nLe esequie proseguirono nell'abbazia di Westminster: durante la cerimonia, Elton John cant\u00f2 \"Candle in the Wind 1997\", una versione modificata per l'occasione della celebre canzone \"Candle in the Wind\" dedicata alla morte di Marilyn Monroe. Il fratello di Diana, nel suo discorso, disse che \"Diana era l'essenza stessa della compassione, del dovere, dello stile, della bellezza. In tutto il mondo era considerata simbolo di umanit\u00e0 e altruismo, portabandiera dei diritti degli oppressi. Una ragazza tipicamente inglese, che trascendeva la nazionalit\u00e0; una donna dalla nobilt\u00e0 innata, che andava oltre le classi sociali, e che ha dimostrato negli ultimi anni di non aver bisogno di un titolo reale per continuare a generare il suo particolare tipo di magia\".\nIl funerale venne trasmesso in diretta dalle televisioni di tutto il mondo e fu seguito da oltre due miliardi di persone, rendendolo uno degli eventi televisivi pi\u00f9 visti della storia.\nSepoltura.\nDiana venne tumulata nella propriet\u00e0 di famiglia, ad Althorp, in Northamptonshire, su un'isola in mezzo a un laghetto chiamata \"Round Oval\". La cerimonia, in forma strettamente privata, ebbe luogo subito dopo il funerale e vi presero parte l'ex-marito Carlo, i figli, la madre e i fratelli di Diana. La principessa venne vestita da un tanatoprattore con un abito nero a maniche lunghe, disegnato da Catherine Walker e acquistato solo alcune settimane prima dell'incidente. Tra le sue mani venne posto un rosario, un dono che Diana aveva ricevuto da Madre Teresa di Calcutta, morta pochi giorni dopo di lei.\nMemoriali.\nSubito dopo la morte di Diana, in tutto il mondo diversi luoghi divennero in brevissimo tempo meta di pellegrinaggio e di tributo, invasi da centinaia di mazzi di fiori. Il pi\u00f9 grande, rimasto nell'immaginario del pubblico, fu fuori dai cancelli dorati di Kensington Palace, dimora di Diana, dove le persone continuarono a lasciare fiori e omaggi per lei fino a dopo il funerale. Memoriali permanenti includono:\nRuolo iconico.\nDal suo fidanzamento con il principe di Galles, nel 1981, e fino alla sua morte, nel 1997, Lady Diana \u00e8 stata un'importante presenza sulla scena mondiale, ed \u00e8 spesso stata descritta come \"la donna pi\u00f9 fotografata del mondo\" (altre fonti sono invece solite dividere l'appellativo tra lei e Grace Kelly). Diana \u00e8 conosciuta ovunque per la sua compassione, il suo stile, il suo carisma, nonch\u00e9 per le numerose opere di beneficenza a favore dei pi\u00f9 sfortunati e per il suo turbolento matrimonio con il principe Carlo.\nLa biografa reale Sarah Bradford ha commentato: \"L'unica cura per la sua sofferenza (di Diana), sarebbe stata l'amore del principe di Galles, un qualcosa che lei desiderava ardentemente ma che invece le \u00e8 sempre stato negato. L'incomprensione del marito \u00e8 stata la bocciatura finale: il modo in cui Carlo la denigrava costantemente l'ha ridotta alla disperazione\". Diana stessa ha commentato: \"Mio marito mi ha fatto sentire inadeguata in ogni modo possibile, e ogni volta che riuscivo a sollevarmi il suo atteggiamento mi spingeva nuovamente verso il baratro\".\nDiana dichiar\u00f2 di aver sofferto di depressione, arrivando anche all'autolesionismo. A causa dell'enorme pressione mediatica e della difficile convivenza con un uomo poco presente, soffr\u00ec di bulimia nervosa sin dai primi mesi del fidanzamento nel 1981.\nNel 1999 il \"Time\" ha inserito il nome di Diana tra le 100 persone pi\u00f9 importanti del XX secolo. Nel 2002, la principessa di Galles si \u00e8 invece classificata al 3\u00ba posto nel sondaggio della BBC sui 100 britannici pi\u00f9 importanti, scalzando la Regina e altri monarchi inglesi.\nNel 2007, con il libro \"Lady Diana Chronicles\", Tina Brown ha scritto una biografia di Diana descrivendola come \"inquieta ed esigente... ossessionata dalla sua immagine pubblica\" oltre che \"dispettosa, manipolativa e nevrotica.\" Nella biografia, Tina Brown sostiene anche che Diana spos\u00f2 Carlo per il suo potere e che incominci\u00f2 una relazione sentimentale con Dodi Al-Fayed solamente per scatenare la rabbia della famiglia reale, ma senza avere alcuna intenzione di sposarlo.\nNel gennaio 2013, una fotografia inedita di Lady Diana, allora gi\u00e0 ufficialmente fidanzata con Carlo, \u00e8 stata messa all'asta. Lo scatto, che apparteneva al quotidiano \"Daily Mirror\" e che riportava la frase \"Da non pubblicare\" scritta a mano sopra, ritrae una giovane Diana durante una vacanza in montagna nel 1979, comodamente appoggiata sul petto del giovane amico Adam Russell.\nIl 19 marzo 2013 dieci vestiti del guardaroba di Diana, incluso l'abito da sera in velluto blu notte indossato dalla principessa nel 1985, durante la cena alla Casa Bianca dove danz\u00f2 con John Travolta, sono stati messi all'asta a Londra, raggiungendo la cifra di sterline. Due degli abiti, acquistati dall'associazione Historic Royal Palaces, sono in esposizione a Londra insieme con altri capi appartenuti a Diana, alla Regina Elisabetta e alla principessa Margaret, come parte dell'esposizione \"Fashion Rules: Dress from the collections of HM The Queen, Princess Margaret, and Diana, Princess of Wales\" inaugurata a Kensington Palace il 4 luglio 2013.\nIl 15 luglio 2013, dall'archivio fotografico della Casa Bianca sono emersi numerosi scatti inediti di Lady Diana, realizzati dal fotografo Pete Souza durante il ricevimento che Ronald Reagan diede nel 1985 per rendere omaggio ai principi di Galles, in visita negli Stati Uniti. Oltre alle gi\u00e0 famose foto di Diana insieme con John Travolta, altre la vedono danzare con il presidente Ronald Reagan e, non senza imbarazzo e soggezione, con Tom Selleck, stella del telefilm \"Magnum, P.I.\", e Clint Eastwood.\nIl 1\u00b0luglio 2021, giorno in cui Diana avrebbe compiuto sessant'anni, William e Henry inaugurano una statua in onore della madre nei giardini del Sunken Garden di Kensington Palace.\nAntenati di Diana.\nDiana era nata in una famiglia aristocratica con origini reali. Da sua madre Frances traeva origini irlandesi, scozzesi, inglesi e americana (la sua bisnonna era Frances Ellen Work, ereditiera di New York). Il padre discendeva dal re Carlo II d'Inghilterra della famiglia Stuart, tramite quattro figli illegittimi:\nDiana discende anche da Giacomo II Stuart attraverso Henrietta FitzJames, figlia di Arabella Churchill, sorella di John Churchill Duca di Marlbourgh.\nAltri antenati di Diana sono: Roberto I di Scozia, Maria Stuarda, Maria Bolena, Lady Catherine Grey, Maria di Salinas, John Egerton II duca di Bridgewater, James Stanley VII conte di Derby, Georgiana Spencer, duchessa del Devonshire, Maria de' Medici, Isabella di Castiglia, Ferdinando II d'Aragona, Carlo I Stuart, Enrichetta Maria di Borbone-Francia, Giovanna di Castiglia, In\u00e9s de Castro, Enrico IV di Francia.\nDiana vantava anche origini italiane discendendo tra gli altri da Caterina Sforza e Cosimo I de' Medici. Diana discendeva anche, dalla parte del padre, da una delle raugravine, figlia di Carlo I Luigi del Palatinato, il quale era figlio di Elisabetta Stuart, figlia di Giacomo I.\nLa nonna materna di Lady Diana, Lady Ruth Fermoy, fu per molto tempo dama di compagnia e amica intima della Regina Madre.\nTitoli e trattamento.\nIl trattamento completo di Diana durante il suo matrimonio con il Principe di Galles era il seguente : \"Sua Altezza Reale \"Diana\", Principessa del Galles e Contessa di Chester, Duchessa di Cornovaglia, Duchessa di Rothesay, Baronessa di Renfrew, Signora delle Isole e Principessa di Scozia\". Con il successivo divorzio Diana perse il suffisso di Altezza Reale ma mantenne il titolo di Principessa di Galles, continuando a rimanere un membro importante della famiglia reale britannica in quanto madre del futuro sovrano del Regno Unito.\nFilmografia.\nSin dai primi anni di matrimonio, Lady Diana \u00e8 stata pi\u00f9 volte protagonista, insieme con il marito e il resto della Famiglia Reale, di numerose rappresentazioni, soprattutto televisive, della sua vita una volta divenuta principessa di Galles. Segue un elenco cronologico delle produzioni biografiche a lei dedicate, o nelle quali \u00e8 indirettamente coinvolta:"}
{"id": "212367", "revid": "1513836", "url": "https://it.wikipedia.org/wiki?curid=212367", "title": "Voyager", "text": ""}
{"id": "212368", "revid": "287204", "url": "https://it.wikipedia.org/wiki?curid=212368", "title": "Perron", "text": ""}
{"id": "212369", "revid": "1791", "url": "https://it.wikipedia.org/wiki?curid=212369", "title": "Topologia su un insieme", "text": ""}
{"id": "212374", "revid": "1784938", "url": "https://it.wikipedia.org/wiki?curid=212374", "title": "Hans Axel von Fersen", "text": "\u00c8 famoso nella storia per essere stato l'amante della regina Maria Antonietta di Francia e il principale artefice della fallita fuga a Varennes.\nFiglio dello statista Axel von Fersen il Vecchio e della contessa Hedvig Catharina De la Gardie (discendente attraverso i suoi parenti dalla Casa Reale di Vasa), era nipote sia di Eva Ekeblad sia del generale Hans Reinhold von Fersen. Fu accuratamente educato in casa, al Carolinum a Brunswick, a Torino e a Strasburgo. Nel 1779 entr\u00f2 al servizio militare francese con il reggimento Royal-Bavi\u00e8re. Accompagn\u00f2 il comandante in capo francese Generale Rochambeau in America e serv\u00ec anche da interprete tra Rochambeau e Washington.\nSi distinse militarmente, in particolare durante l'assedio di Yorktown del 1781, e nel 1785 fu creato colonnello proprietario del reggimento Royal Su\u00e9dois. Alla fine della rivoluzione americana divenne un membro della Societ\u00e0 dei Cincinnati fin dalla sua fondazione. Fu noto come amatore ed ebbe relazioni con varie donne, soprattutto con l'avventuriera italiana Eleanore Sullivan, e con la duchessa reale Edvige Elisabetta Carlotta di Holstein-Gottorp, sposata con il futuro re Carlo XIII di Svezia (quest'ultimo era, a sua volta, l'amante della cugina di Axel, Augusta von Fersen).\nConservatore legittimista, fu fedele per tutta la vita al vecchio regime.\nBiografia.\nLa famiglia.\nHans Axel von Fersen era il secondo figlio del conte Fredrik Axel von Fersen (Stoccolma, 5 aprile 1719 - Stoccolma, 24 aprile 1794), un importante diplomatico svedese, e di Hedvig Catharina De la Gardie (20 maggio 1732 - 22 aprile 1800). I suoi genitori si erano sposati nel 1752. Aveva una sorella maggiore, Hedvig Eleonora von Fersen, e una sorella e un fratello minori, Eve Sophie von Fersen e Fabian Reinhold von Fersen.\nLa relazione di Fersen con Maria Antonietta.\nFersen aveva diciott'anni quando conobbe a un ballo in maschera la delfina Maria Antonietta, sua coetanea; il loro incontro, avvenuto il 30 gennaio 1774, fu puramente casuale: Maria Antonietta s'era recata in incognito a un ballo mascherato e si ritrov\u00f2 a conversare con il conte svedese, che in seguito nel suo diario scrisse: \u00abLa Delfina mi parl\u00f2 a lungo senza che sapessi chi fosse; quando venne infine riconosciuta, tutti le si strinsero attorno ed ella si ritir\u00f2 in un palco alle tre del mattino: io lasciai il ballo\u00bb. \nIl loro primo incontro si limit\u00f2 a questo: Fersen torn\u00f2 regolarmente a Versailles, dove fu ricevuto con particolare cortesia, ma nel suo diario non cit\u00f2 altre conversazioni con Maria Antonietta, impegnata con l'allestimento dell\"'Ifigenia in Aulide\" di Gluck; due giorni dopo la morte di Luigi XV, Fersen part\u00ec per l'Inghilterra, interessato a contrarre matrimonio con la ricca ereditiera Catherine Leyell.\nSfumato questo possibile matrimonio, Fersen decise nel 1778 di dedicarsi alla vita militare e, dal momento che suo padre era stato a servizio sotto Luigi XV, il giovane conte tent\u00f2 la fortuna con Luigi XVI. Il 25 agosto Maria Antonietta, tra la folla di gente che le veniva presentata, riconobbe il conte, che aveva incontrato quattro anni prima; Fersen, in una lettera indirizzata a casa, scrisse: \u00abLa regina, che \u00e8 affascinante, quando mi vide esclam\u00f2: \u2039Ah, \u00e8 una vecchia conoscenza!\u203a. Gli altri membri della famiglia reale non mi dissero una parola\u00bb. Fersen, seppur lusingato dalla calorosa accoglienza, si recava poco a omaggiare la regina, che fece delle rimostranze all'ambasciatore svedese Creutz: da quel momento il conte divenne un assiduo frequentatore della reggia; in una lettera, Fersen inform\u00f2 il padre che: \u00abLa regina, che \u00e8 la pi\u00f9 bella e amabile regina che io conosca, ebbe la bont\u00e0 di chiedere spesso di me. Ha domandato a Creutz perch\u00e9 io non frequentassi le sue partite di gioco della domenica, e quando seppe che io vi ero andato un giorno in cui il ricevimento era sospeso, se ne \u00e8 per cos\u00ec dire scusata con me\u00bb.\nLa regina, all'epoca dei fatti incinta di Madame Royale, non nascose la sua simpatia per lo svedese: lo accolse nella sua cerchia, lo invitava alle cene nel suo appartamento privato ed espresse anche il desiderio di vederlo con indosso la particolare uniforme svedese. Alto ben un metro e novanta, atletico, dalle larghe spalle, aveva un volto aperto, leale; i brillanti occhi azzurri, orlati di lunghe ciglia nere, e l'aria di fredda riservatezza, gli avevano gi\u00e0 fatto guadagnare l'appellativo di \"le beau Fersen\" (il bel Fersen). La regina era incapace di dominarsi alla presenza del conte: una dama afferm\u00f2 di averla vista chiaramente tremare quando Fersen le si present\u00f2 inaspettatamente. A corte iniziarono a spargersi dei pettegolezzi sull'inclinazione della regina per il conte; quest'ultimo, che nonostante il favore di cui godeva, voleva perseguire le sue ambizioni militari, decise d'imbarcarsi per l'America e combattere in nome della causa della rivoluzione americana, appoggiata dal re di Francia.\nAll'inizio del 1779 il conte Fersen, prima d'imbarcarsi, and\u00f2 a rendere omaggio alla regina: Maria Antonietta, tremando e volgendosi verso il conte, cant\u00f2 al clavicembalo un'aria della \"Didone\": \u00abAh, che pensiero felice mi spinse ad accoglierti nella mia corte\u00bb. Dopo la partenza di Fersen, l'ambasciatore svedese scrisse a Gustavo III di Svezia: \nIl conte Fersen torn\u00f2 a Versailles nel 1783, quattro anni dopo la sua partenza. Nel frattempo il conte e la regina avevano intrattenuto un contatto epistolare. Obbiettivi del conte erano sempre trovare una moglie e farsi affidare un reggimento francese: le possibili spose erano la solita Miss Leyell e Germaine Necker, mentre il reggimento era quello degli \"Su\u00e9dois Regals\" (gli svedesi reali). Maria Antonietta s'adoper\u00f2 affinch\u00e9 Fersen ottenesse quella carica, e il padre del conte sbors\u00f2 l'enorme cifra di centomila \"livres\" per comprargli il brevetto di colonnello. Nel frattempo le sue possibili spose avevano contratto matrimonio, ed egli scrisse alla sorella Sophie:\nQuesta persona si pensa potesse essere Maria Antonietta. Il 20 settembre 1783 Fersen lasci\u00f2 la Francia e per due anni fu al seguito di re Gustavo nei suoi viaggi. Dal 1785 si trasfer\u00ec definitivamente in Francia. Fino alla rivoluzione rimase a fianco della famiglia reale e ebbe un ruolo fondamentale nella fuga a Varennes: Fersen guid\u00f2 la fallita fuga dei reali, ma lasci\u00f2 la comitiva poco prima dell'arresto, ormai vicino al confine coi Paesi Bassi austriaci, fiducioso nella riuscita dell'impresa. Non si perdon\u00f2 mai quest'assenza, che probabilmente gli salv\u00f2 la vita. \nAnche dopo, cerc\u00f2 invano di aiutare i reali negli anni pi\u00f9 bui della rivoluzione, per esempio convincendo il duca di Brunswisk a emettere il famoso proclama, scritto da Fersen stesso col consenso della regina, in cui si minaccia la distruzione di Parigi in caso di minaccia alle vite dei reali, e invano tent\u00f2 di salvare Maria Antonietta dalla ghigliottina, sino a tornare in incognito nel 1792, a rischio della vita, a fianco della regina ormai prigioniera del suo popolo, dopo la fallita fuga.\nL'affetto tra il conte Fersen e Maria Antonietta non pu\u00f2 essere messo in discussione, ma se ci sia stato tra di loro un sentimento romantico (e reciproco), o se, come alcuni ipotizzano, i due fossero addirittura amanti, non pu\u00f2 essere stabilito su basi certe. Molti storici che si occuparono della sovrana s'interrogarono su questa questione, liberandosi dapprima dell'aura sacra creata intorno a Maria Antonietta nel 1800 con il mito della \"regina martire\". Una relazione fisica, anche se improbabile, viene spesso considerata, dato il fascino di Fersen e il suo carattere libertino. Non faceva parte del costume settecentesco che il conte rimanesse fedele alla regina: il suo compito era quello di offrire a Maria Antonietta una devozione romantica; lei era per lui al di sopra di tutto e di tutti, era la regina che bisognava preservare e proteggere: in una lettera alla sorella la definisce \u00abun angelo di Dio\u00bb.\nI libelli pornografici che venivano ampiamente diffusi, non riportarono mai Fersen come presunto amante della regina ed erano concentrati su relazioni omosessuali con la Polignac e incestuose con il cognato conte d'Artois. Diversi contemporanei di Maria Antonietta affermarono chiaramente che tra la regina e il conte ci fosse stato un rapporto intimo, anche se probabilmente solo una di queste testimonianze non proveniva da qualcuno ostile alla regina: quella di Lady Elizabeth Foster, amica inglese di Maria Antonietta e amante di Fersen. Ella afferm\u00f2 che il rapporto tra il conte svedese e la regina fu certamente intimo negli ultimi otto anni, cio\u00e8 dal 1785. La stessa opinione era condivisa dalla contessa di Boigne, che era per\u00f2 troppo giovane per ricordare quegli anni e che aveva ricevuto quest'informazione dalla madre, cameriera di Madame Adelaide, che, in quanto nemica acerrima della regina, era solita attaccarla facendo circolare volgari pettegolezzi. Anche Saint-Priest, diplomatico francese dell'antico regime, afferm\u00f2 che la regina e Fersen ebbero incontri intimi (specificatamente al Trianon, a Saint Cloud e alle Tuileries). Bisogna per\u00f2 considerare il suo forte astio nei confronti di Luigi XVI, che, sotto l'influenza di Vergennes, lo accolse freddamente al suo ritorno in Francia (che aveva lasciato per ricoprire il ruolo di ministro a Lisbona). Questo fatto, insieme alla successiva nomina di Montmorin Saint-H\u00e9rema a ministro degli Affari esteri, turb\u00f2 molto Saint Priest, che nelle sue \"Memoires\" scrisse di Maria Antonietta e Luigi XVI con molto rancore.\nIl carteggio di Fersen e di Maria Antonietta, conservato nel castello di Stafsund, fu pubblicato nel 1878 dal pronipote di Fersen, il barone di Klinckowstr\u00f6m, in edizione censurata: varie frasi erano sostituite da puntini. La versione ufficiale dei fatti era che le frasi risultavano illeggibili perch\u00e9 cancellate da Fersen in persona, poich\u00e9 contenevano informazioni politiche che non dovevano essere lette da re Gustavo. Secondo alcuni \u00e8 irreale che le interpolazioni delle parti mancanti riguardino la politica, poich\u00e9 spesso si trovano dopo gli addii o in mezzo a domande sulla salute personale. Ci\u00f2 nonostante, \u00e8 probabile che spesso le frasi cancellate riguardassero i metodi di comunicazione; all'inizio di una lettera, per spiegare da chi e in che modo essa era stata consegnata, e alla fine della stessa, per indicare come la missiva successiva sarebbe stata veicolata. Di fronte alle spiegazioni chieste al Klinckowstr\u00f6m, egli, pur di non offrire il carteggio depennato, afferm\u00f2 di averlo distrutto; di questa perdita documentaristica furono convinti gli storici della regina che analizzarono la questione, tra i quali Stefan Zweig e Andr\u00e9 Castelot. Le famose lettere furono ritrovate nel 1982 da alcuni discendenti di Fersen e furono vendute a Londra, dove le acquistarono gli Archivi Nazionali francesi. La storica Evelyne Lever ha avuto modo di leggere gli originali e di confrontarli con la versione pubblicata dal barone di Klinckowstr\u00f6m: le trascrizioni risultavano piuttosto corrette, escludendo i famosi passi cancellati, rimasti illeggibili nonostante le tecnologie moderne. Ma gi\u00e0 gli storici del passato, come Zweig e Castelot, erano a conoscenza di un bigliettino cifrato rimasto nel castello di Stafsund e sfuggito al Klinckowstr\u00f6m; il biglietto, ritrovato dal traduttore ed esperto in lingue scandinave Lucien Maury, consiste in queste righe: \nPoich\u00e9 per\u00f2 la grafia con cui il suddetto biglietto \u00e8 stato scritto non corrisponde a quella della regina, s'ipotizza che possa essere stato dettato. \nL'ultimo incontro tra Fersen e la regina avvenne pi\u00f9 di sei mesi dopo la fuga a Varennes: il 13 febbraio 1792 il conte riusc\u00ec a entrare di nascosto negli appartamenti privati della regina, nelle Tuileries; il suo diario contiene sintetiche note a proposito: \u00abLuned\u00ec 13, andai dalla regina; presi la mia solita strada; paura della Guardia Nazionale; i suoi appartamenti meravigliosi. Rimasi l\u00ec. Marted\u00ec 14, vidi il re alle sei di sera\u00bb. Il redattore del diario di Fersen tent\u00f2 d'occultare invano la breve frase \u00abRimasto l\u00ec\u00bb (\"Rest\u00e9 l\u00e0\"), che fu facilmente decifrata. La storica Evelyne Lever, come Antonia Fraser, sottolinea come questa frase abbia fatto discutere: alcuni sostengono che i due abbiano parlato di politica; altri, come Zweig, che abbiano avuto un rapporto sessuale. La Fraser sottolinea come l'espressione \"Rest\u00e9 l\u00e0\" sia stata solitamente usata da Fersen per indicare una notte trascorsa con una delle sue molte amanti. Ovviamente su cosa accadde realmente si possono solo formulare ipotesi, ma restano, a testimonianza dell'amore di Fersen, i suoi dolorosi scritti a seguito della morte di Maria Antonietta, come ad esempio una lettera indirizzata alla sorella Sophie:\nNon \u00e8 mai stato quindi completamente chiarito se si trattasse solo di un amore platonico e romantico senza l'aspetto sessuale oppure no. In seguito alla morte di Maria Antonietta, Fersen vag\u00f2 per l'Europa, anche in qualit\u00e0 di diplomatico per conto del re di Svezia Gustavo IV, da uomo politicamente influente, . \nEgli s'impegn\u00f2 strenuamente contro eventuali influenze giacobine in Svezia e in Europa. Il conte convinse il re ad adoperarsi negli anni seguenti (1793-1809) per aiutare i movimenti reazionari e controrivoluzionari francesi e gli emigrati a rovesciare il governo rivoluzionario, ma senza successo, e sostenendo finanziariamente i realisti interni dopo il colpo di stato del 9 termidoro nel 1794 (i monarchici nella Convenzione termidoriana, gli insorti di vendemmiaio, il club di Clichy e la resistenza vandeana), nonch\u00e9 a cercare di tessere alleanze tra Regno Unito, Svezia, Impero d'Austria (era a Vienna nel 1796 ospite dell'imperatore Francesco II, occasione in cui rivide brevemente la figlia della regina, Maria Teresa Carlotta, appena liberata sei mesi prima dopo uno scambio di prigionieri con la Francia), Regno di Prussia e Impero russo nelle varie coalizioni delle guerre antifrancesi, prima contro la Repubblica e poi contro l'Impero di Napoleone.\nMorte.\nFersen non vide mai la restaurazione monarchica francese. Nel 1810, nello stesso giorno dell'anniversario della fuga a Varennes, il 20 giugno, fu assassinato, linciato da una folla inferocita, durante il corteo funebre del principe ereditario Carlo Augusto di Augustenburg, morto di ictus.\nLa voce popolare lo accusava a torto di essere stato parte, con la sorella Sophie von Fersen, di una presunta congiura che aveva avvelenato l'erede adottivo danese al trono di Svezia e Norvegia. Carlo XIII, senza figli legittimi superstiti, aveva infatti adottato Carlo Augusto e, come secondo erede, anche il francese ex rivoluzionario giacobino e ministro del Direttorio Jean-Baptiste Jules Bernadotte, futuro re Carlo XIV Giovanni, nonch\u00e9 parente acquisito di Napoleone.\nI legittimisti come Fersen non accettavano queste decisioni, da loro considerate illegali e filofrancesi. Secondo i complottisti, essi volevano con il presunto omicidio costringere anche Bernadotte alla rinuncia e riportare sul trono l'abdicatario Gustavo IV Adolfo, costretto a dimettersi da un colpo di stato militare nel 1809 (dopo aver perso la Finlandia nella guerra contro l'Impero russo) in favore di suo zio Carlo XIII, gi\u00e0 reggente, o mettervi suo figlio, Gustavo di Vasa, il principe ereditario legittimo immediatamente escluso dalla successione dagli stati generali svedesi dopo il colpo di Stato, e di cui Fersen e il fratello erano invece sostenitori.\nDurante i funerali del principe Carlo Augusto, ci furono tafferugli e la carrozza di Fersen fu presa d'assalto. Il conte fu trascinato fuori e aggredito da un gruppo di persone che lo colpirono ripetutamente anche con armi, pietre e oggetti fino a farlo svenire. La morte fu dovuta a emorragia interna, causata dalla \"rottura della cassa toracica\", avvenuta quando il marinaio di origine finlandese Otto Johan Tandefelt salt\u00f2 con entrambi i piedi sul petto di Fersen. Tandefelt, unico degli assassini ad essere individuato e processato, fu condannato all'ergastolo, ma venne poi graziato dopo diversi anni da Carlo XIII ed emigr\u00f2 in America.\nFersen fu sepolto nella chiesa di Ljung, nell'\u00d6sterg\u00f6tland, nella cappella funeraria di famiglia."}
{"id": "212375", "revid": "767487", "url": "https://it.wikipedia.org/wiki?curid=212375", "title": "America (Simon &amp; Garfunkel)", "text": "America \u00e8 una canzone scritta da Paul Simon e resa celebre negli anni sessanta dal duo folk Simon &amp; Garfunkel. Il brano comparve nel loro album \"Bookends\", pubblicato il 3 aprile 1968. Nel 1972 venne pubblicato anche come singolo (lato B \"For Emily, Whenever I May Find Her\").\nNel 1972, in occasione della pubblicazione di \"Simon and Garfunkel's Greatest Hits\", il brano fu lanciato come singolo.\nLa canzone descrive il viaggio, al contempo fisico e metaforico, di una coppia alla ricerca del vero significato dell'America. La loro iniziale fiducia si trasforma gradualmente in un senso di frustrazione e tristezza, che alla fine diventa consapevolezza del fatto che, come l'El Dorado, l'America \u00e8 un'illusione che tutti gli americani cercano invano.\nSono state realizzate diverse versioni cover di \"America\". Una rilettura in chiave progressive rock fu proposta dagli Yes nel 1971, ed \u00e8 apparsa talvolta nelle esibizioni dal vivo del gruppo (un'esecuzione \u00e8 contenuta nell'album \"Keys to Ascension\" del 1996).\nNel 1973 Bruno Lauzi tradusse la canzone in italiano e la incise nel suo album Simon, che racchiudeva tutte cover di Paul Simon.\nNell'ottobre del 2001 David Bowie, accompagnandosi con un Omnichord, esegu\u00ec \"America\" come apertura del Concert for New York City a favore delle vittime degli attacchi terroristici dell'11 settembre.\nNel dicembre del 2004 Josh Groban, accompagnandosi con un pianoforte, esegu\u00ec una cover di \"America\" durante l'evento \"Live at the Greek\"."}
{"id": "212377", "revid": "125742000", "url": "https://it.wikipedia.org/wiki?curid=212377", "title": "Camilla Shand", "text": "La duchessa ha due figli dal suo precedente matrimonio con Andrew Parker Bowles e cinque nipoti.\nBiografia.\nNata al King's College Hospital a Londra il 17 luglio 1947, Camilla \u00e8 stata allevata alle spalle del Plumpton Racecourse, nell'East Sussex dai suoi genitori, Bruce Shand (1917-2006), un ufficiale dell'esercito britannico, poi diventato commerciante di vini, prigioniero durante la Seconda guerra mondiale per cui ha ricevuto la Military Cross con Barra, e Rosalind Cubitt (1921-1994), figlia maggiore del barone Roland Calvert Cubitt.\nAveva un fratello, Mark Roland Shand (1951-2014), e ha una sorella, Sonia Annabel Shand Elliot (1949). La sua bisnonna materna, Alice Keppel, nata Alice Frederica Edmonstone, fu l'amante reale di re Edoardo VII dal 1898 al 1910. Fu battezzata il 1\u00ba novembre 1947 alla Firle Church nel Sussex.\nIl primo matrimonio.\nCamilla si \u00e8 sposata il 4 luglio 1973 con Andrew Parker Bowles, ufficiale dell'esercito britannico, da cui ha avuto due figli, Tom e Laura Parker Bowles. Camilla \u00e8 per\u00f2 stata l'amante del principe Carlo durante i rispettivi matrimoni. Il 3 marzo 1995 Camilla e Andrew Parker Bowles hanno divorziato.\nIl secondo matrimonio.\nCarlo e Camilla hanno ripreso a frequentarsi dal 1999, ma avevano una relazione sin dall'inizio del primo matrimonio di Carlo con Lady Diana Spencer; si sono fidanzati ufficialmente il 10 febbraio 2005 e hanno celebrato il loro matrimonio il 9 aprile 2005 a Windsor.\nPoich\u00e9 Carlo \u00e8 il futuro governatore supremo della Chiesa d'Inghilterra, la prospettiva di sposare una divorziata era considerata controversa, ma con il consenso di Elisabetta II, del Parlamento e della Chiesa d'Inghilterra, la coppia \u00e8 stata in grado di sposarsi.\nTitoli, trattamento e stemma.\nTitoli e trattamento.\nIl titolo e trattamento completo di Camilla \u00e8 il seguente:\n\"Sua Altezza Reale \"Camilla\", Principessa del Galles e Contessa di Chester, Duchessa di Cornovaglia, Duchessa di Rothesay, Duchessa di Edimburgo, Contessa di Carrick, Contessa di Merioneth, Baronessa Greenwich, Baronessa di Renfrew, Signora delle Isole e Principessa di Scozia, Dama Reale del Nobilissimo Ordine della Giarrettiera, Dama di Gran Croce dell'Ordine Reale Vittoriano, Compagno dell'Ordine della Stella di Melanesia, Membro dell'Onorabilissimo Consiglio Privato di S.M.\"\nIl diritto di Camilla a intitolarsi Principessa di Galles \u00e8 stato discusso prima del matrimonio con Carlo: il Lord Cancelliere, avendo esaminato il caso, ha stabilito che, come moglie del principe, Camilla sarebbe automaticamente diventata principessa del Galles, a meno di un cambiamento nello statuto che affermasse diversamente; non essendo stata introdotta nessuna legge per togliere a Camilla il titolo, Camilla lo ha assunto dal momento del suo matrimonio con Carlo; tuttavia ha scelto di non utilizzare il titolo e preferisce essere chiamata solo con il titolo minore di duchessa di Cornovaglia, per evitare confusione con la prima moglie del principe di Galles, Diana Spencer.\nAnalogamente, a meno che non venga stabilito per legge il contrario, al momento della successione di Carlo, Camilla, come moglie del re, diventer\u00e0 automaticamente a tutti gli effetti regina consorte; \u00e8 stato per\u00f2 indicato che, se e quando Carlo ascender\u00e0 al trono, Camilla continuer\u00e0 a venire chiamata Sua Altezza reale, con il semplice titolo di Principessa consorte.\nVa sottolineato che Camilla \u00e8 stata battezzata e cresciuta nella religione anglicana: nonostante si sia sposata con il cattolico Andrew Parker Bowles e i due figli della coppia siano stati entrambi cresciuti nella religione cattolica, Camilla \u00e8 comunque rimasta fedele alla Chiesa d'Inghilterra e non si \u00e8 convertita al cattolicesimo. L'eventuale fede cattolica di Camilla avrebbe portato Carlo, in seguito al matrimonio, ad essere escluso dalla linea di successione al trono britannico insieme a tutti i suoi discendenti. L'esclusione per chi sposa un cattolico \u00e8 successivamente stata rimossa dal 2015 in seguito allAccordo di Perth, mantenendo solo l'esclusione per chi \u00e8 egli stesso/ella stessa un cattolico.\nCamilla \u00e8 membro dell'Onorabilissimo Consiglio Privato di S.M. (P.C.).\nIl 5 febbraio 2022 la Regina Elisabetta II ha dichiarato in un comunicato stampa che era suo \"sincero desiderio\" che Camilla fosse \"conosciuta come Regina Consorte mentre continua il suo leale servizio\" dopo l'ascesa al trono di Carlo."}
{"id": "212378", "revid": "3831", "url": "https://it.wikipedia.org/wiki?curid=212378", "title": "Champs-de-Losque", "text": ""}
{"id": "212391", "revid": "3831", "url": "https://it.wikipedia.org/wiki?curid=212391", "title": "D\u00e9zert", "text": ""}
{"id": "212394", "revid": "3831", "url": "https://it.wikipedia.org/wiki?curid=212394", "title": "Hommet-d'Arthenay", "text": ""}
{"id": "212395", "revid": "371529", "url": "https://it.wikipedia.org/wiki?curid=212395", "title": "Plastic Ono Band", "text": "Plastic Ono Band \u00e8 stato un gruppo musicale fondato da John Lennon e Y\u014dko Ono, poco prima dello scioglimento ufficiale dei Beatles. Pi\u00f9 che uno specifico gruppo di musicisti, la \"Plastic Ono Band\" era una sorta di \"gruppo musicale virtuale\", formato da John Lennon e Yoko Ono e da chiunque si trovasse, di volta in volta, a suonare con loro, ad eccezione del bassista Klaus Voormann, membro fisso della band.\nStoria.\n1968 - 1969.\nLa relazione personale e artistica fra Lennon e Ono inizi\u00f2 nel 1968, e port\u00f2 alla realizzazione di due album sperimentali: \"Unfinished Music No.1 - Two Virgins\" (1968) e \"Unfinished Music No.2 - Life with the Lions\" (1969). In quell'anno, Lennon e Ono decisero che tutte le loro opere successive sarebbero andate sotto il nome \"Plastic Ono Band\", a prescindere da chi fosse stato a parteciparvi; il motto del gruppo, coerentemente, sarebbe stato: \"YOU are the Plastic Ono Band\" (\"TU sei la Plastic Ono Band\").\nLa prima pubblicazione della \"Plastic Ono Band\" fu il memorabile singolo \"Give Peace a Chance\" (luglio 1969), registrato in una stanza d'albergo a Montr\u00e9al, con John e Yoko a letto e una folla di partecipanti a cantare i cori.\nL'unico album a essere stato pubblicato con l'esatta dicitura \"Plastic Ono Band\" fu \"Live Peace in Toronto 1969\", registrato durante il Toronto Rock and Roll Revival Festival, e la cui copertina fu ideata dall'artista Richard Hamilton, che in precedenza aveva creato quella del \"White Album\" dei Beatles. Alla Plastic Ono Band appartenevano in quella occasione Eric Clapton, Klaus Voorman al basso (un vecchio amico tedesco di Lennon, famoso per aver realizzato la copertina dell'album \"Revolver\"), Alan White alla batteria (in seguito batterista degli Yes), e l'ingegnere del suono Keith Spencer-Allen.\nLa stessa formazione incise il singolo \"Cold Turkey\" (1969), in cui Lennon raccontava la storia della sua disintossicazione dall'eroina e l'inferno delle crisi di astinenza.\n1970 - 1975.\nDal 1970, la \"Plastic Ono Band\" divenne un'entit\u00e0 ancora pi\u00f9 virtuale, poich\u00e9 lo stesso nome del gruppo inizi\u00f2 ad apparire in molteplici variazioni. Il singolo \"Instant Karma!\" del 1970 fu pubblicato come \"John Lennon with The Plastic Ono Band\", e i primi due album solisti di John e Yoko portarono l'ambigua indicazione \"John Lennon/Plastic Ono Band\" e \"Yoko Ono/Plastic Ono Band\", che rendeva piuttosto opinabile quale fosse il nome dell'autore e quale il titolo dell'opera. A partire dal 1971 gli album di Lennon iniziarono ad apparire a suo nome, sebbene la \"Plastic Ono Band\" fosse sempre citata, con variazioni occasionali (\"The Plastic Ono Nuclear Band\", \"The Plastic U.F.Ono Band\"). Il nome \"Plastic Ono Band\" apparve per l'ultima volta nella raccolta del 1975 \"Shaved Fish\"; il successivo (e ultimo) album di Lennon, \"Double Fantasy\", riportava come autori \"John Lennon &amp; Yoko Ono\".\nOrigine del nome.\nLa famiglia di Yoko Ono aveva una grande fabbrica di Plastica PET, per cui gli sembr\u00f2 un segno di riconoscimento e gratitudine chiamare questa \"band virtuale\" The Plastic Ono Band\"."}
{"id": "212396", "revid": "122425193", "url": "https://it.wikipedia.org/wiki?curid=212396", "title": "Pezze di Greco", "text": "Pezze di Greco \u00e8 una frazione del comune di Fasano di circa 7.000 abitanti, in provincia di Brindisi.\nGeografia fisica.\nSituata nell'antica Terra di Bari a 5 chilometri dal mare, dista 3 chilometri da Fasano, 46 dal capoluogo di provincia, Brindisi, e 54 dal capoluogo di regione, Bari. \u00c8 una delle frazioni pi\u00f9 popolate d'Italia ed \u00e8 la pi\u00f9 estesa e popolata della regione Puglia.\nStoria.\nLa fondazione di Pezze di Greco si deve ad alcuni contadini venuti soprattutto da Fasano ma anche da Cisternino, a coltivare e a migliorare questi terreni verso l'anno 1815. A quel tempo una masseria comprendeva la maggior parte del territorio attuale di Pezze di Greco ed apparteneva alla famiglia Greco, il cui casato era originario di Martina Franca. La masseria Greco era una vasta zona di terreno priva di alberi, adibita solamente alla coltivazione di grano, di orzo, di biade e legumi: per questo venivano volgarmente chiamate \"pezze\", da appezzamento. Questo, unito al nome del proprietario, form\u00f2 il nome attuale del paese, Pezze di Greco.\nPer volere del signor Greco, che voleva migliorare la zona, il terreno fu frazionato in lotti e ceduto in fitto ai coloni. Successivamente alcuni contadini sentirono la necessit\u00e0 di stabilirsi nei propri terreni e nei poderi sorsero allora dei trulli. Nel 1837 furono stipulati i primi atti di acquisto di terreno. Il casato Greco cess\u00f2 di esistere per mancanza di eredi maschi e la signora Greco, diventata ormai anziana, aveva bisogno di assistenza: le fu indicata una donna di nome Apollonia, che istru\u00ec e alla quale diede in eredit\u00e0 il casato. Il marito di Apollonia, Tommaso Gaito, decise di dare il resto dei fondi in fitto nell'anno 1837. Il fabbricato della masseria fu acquistato dalla commissione della erigenda chiesa parrocchiale e intestato al parroco \"pro tempore\", con l'obbligo di iniziare la costruzione entro un anno. \nIn questo periodo il governo borbonico congiunse la capitale del regno con l'estremo lembo del Salento: con un decreto venne costruita l'attuale strada statale 16 Adriatica che passa per Pezze di Greco. La costruzione fu terminata nell'anno 1841.\nSport.\nImpianti sportivi.\nA Pezze di Greco sorge il campo sportivo \"Sergio Ancona\" che con la sua tribuna coperta di 800 posti \u00e8 il secondo impianto sportivo del territorio di Fasano. Dotato anche di una pista d'atletica, l'impianto \u00e8 utilizzato dalla locale squadra di calcio dell'Atletico Pezze che gioca il campionato di seconda categoria e da alcune societ\u00e0 di calcio giovanile.\nDurante il campionato di Prima Categoria 2013-14, il 27 ottobre 2013 si \u00e8 giocato il primo storico derby tra US Pezze e Fasano. Davanti a quasi 800 spettatori, vittoria \u00e8 andata ai frazionali che si sono imposti per 2-0. Nella stessa stagione, il 14 novembre, si gioc\u00f2 la gara di ritorno di Coppa Puglia, anche in quel caso vinse il Pezze (1-0) ma a qualificarsi al turno successivo fu il Fasano che si era imposto nella gara di andata.\nNonostante l'importanza sportiva che ormai ricopre il \"Sergio Ancona\", \u00e8 da anni in attesa di ristrutturazione.\nCalcio.\nL'Atletico Pezze fondata nel 2011, milita nel girone B della seconda categoria Pugliese e disputa le partite al campo sportivo \"Sergio Ancona\".\nStorica squadra della frazione era l'US Pezze fondata nel 1971 e fallita nel 2016. I colori erano il bianco e il rosso.\nCiclocross.\nPezze di Greco ospita i campionati nazionali di ciclocross, un evento sportivo che si disputa nel mese di gennaio. In ogni edizione ospita alcuni dei pi\u00f9 importanti ciclisti italiani e locali."}
{"id": "212397", "revid": "3831", "url": "https://it.wikipedia.org/wiki?curid=212397", "title": "Mesnil-V\u00e9neron", "text": ""}
{"id": "212398", "revid": "3831", "url": "https://it.wikipedia.org/wiki?curid=212398", "title": "Mesnil-Angot", "text": ""}
{"id": "212400", "revid": "1305772", "url": "https://it.wikipedia.org/wiki?curid=212400", "title": "Yamhill", "text": ""}
{"id": "212403", "revid": "1543377", "url": "https://it.wikipedia.org/wiki?curid=212403", "title": "Encefalopatia spongiforme bovina", "text": "L'encefalopatia spongiforme bovina (BSE, ossia \"Bovine Spongiform Encephalopathy\") \u00e8 una malattia neurologica cronica, degenerativa e irreversibile che colpiva i bovini, causata da un prione, una proteina patogena conosciuta anche come \"agente infettivo non convenzionale\".\nIl morbo divenne noto all'opinione pubblica come morbo della mucca pazza oppure semplicemente mucca pazza (in inglese MCD, \"mad cow disease\"). La BSE faceva parte di un gruppo di malattie denominate encefalopatie spongiformi trasmissibili (TSE o EST) che colpiscono diverse specie animali, compreso l'uomo. Dalla scoperta della malattia, numerose ricerche e prevenzioni sono state svolte accuratamente a partire dall'esordio dell'epidemia, che ha portato all'eradicazione totale della malattia.\nStoria ed epidemiologia.\nIl primo caso di BSE avvenne nel Regno Unito nel 1986 quando il laboratorio centrale di veterinaria di Weybridge identific\u00f2, in un allevamento nella regione dell'Hampshire, un esemplare dal quadro clinico preoccupante.\nL'insorgenza della malattia era da ricollegarsi, pi\u00f9 che all'uso di farine di carne, a modifiche nel processo di produzione delle stesse: per eliminare l'eccesso di grassi si usavano dei solventi potenzialmente pericolosi e/o cancerogeni; sospetti di tossicit\u00e0 sul solvente che li doveva sostituire, fecero s\u00ec che se ne abbandonasse l'uso, sostituendolo con un processo di semplice pressione, in cui per\u00f2 le temperature raggiunte non erano pi\u00f9 in grado di inattivare i prioni, come invece avveniva nell'uso di solventi.\nAlcuni anni dopo la comunit\u00e0 europea mise al bando definitivamente questa pratica, evitando, in questo modo, il riciclaggio dell'agente infettante attraverso l'utilizzo di carcasse di bovini malati nella produzione di farine di carne e ossi destinate all'alimentazione animale.\nNell'ottobre del 2005, il comitato veterinario dell'Unione europea pose fine al bando che, da marzo 2001, vietava la commercializzazione nell'Unione Europea della carne non disossata (come la bistecca alla fiorentina). Nel 2012 l'UE ha poi ripristinato la possibilit\u00e0 di nutrire il bestiame da allevamento con farine animali.\nDati aggiornati a dicembre 2016\nEziopatogenesi.\nL'agente infettivo \u00e8 una proteina modificata detta prione che colpisce i centri nervosi dell'animale. Questa proteina subisce una modifica permanente della sua conformazione che provoca un danno irreversibile nella proteina presente normalmente nelle cellule sane del cervello. Ci\u00f2 produce un'aggregazione tra le proteine che risulta nella formazione di dense placche fibrose. Al microscopio, queste ultime appaiono come \"buchi\", dando alla sezione osservata il caratteristico aspetto \"a spugna\" della materia cerebrale. Il fenomeno produce a livello clinico un deterioramento delle condizioni fisiche e mentali dell'animale e che conduce inevitabilmente alla morte.\nI prioni sono resistenti alle alte temperature e alle normali procedure di disinfezione. Si ritiene che il contagio avvenga quando l'animale introduce nel proprio organismo, mediante l'alimentazione, tessuti di animali infetti. Le farine animali, ricavate dagli animali morti e usate per l'alimentazione bovina fino allo scoppio della malattia, sono state ritenute la causa prima di questa pestilenza; in particolare, la modifica della sgrassatura delle farine, decisa nel Regno Unito sostituendo l'estrazione con solventi organici con altre metodiche, fu ritenuta la causa principale della mancata inattivazione del prione.\nStanley Prusiner, Premio Nobel per la medicina per la sua ricerca sui prioni, \u00e8 uno dei firmatari dello studio che rivela come esistano legami tra il morbo della mucca pazza e una nuova variante della malattia di Creutzfeldt-Jakob (vCJD o nvCJD) che colpisce l'uomo. Nel 1996, il Regno Unito ha ammesso che la carne infetta da BSE ha probabilmente causato la morte per CJD di 10 giovani. Si deve registrare la scorrettezza di molti giornali che attribuiscono a \"mucca pazza\" casi di morti chiaramente legate, per l'et\u00e0 avanzata dei pazienti, al morbo di Creutzfeldt-Jakob (encefalopatia spongiforme umana non legata ai bovini).\nSecondo uno studio effettuato sul DNA dei pazienti, inoltre, risulterebbe finora che in tutti i casi era presente nel codone 129 un genotipo omozigote metionina/metionina.\nAnatomia patologica.\nLa presenza di vacuoli in questa sezione di tessuto infetto, come microscopici buchi nella materia grigia, fa assumere alla sezione in esame il caratteristico aspetto \"a spugna\", tipico di questa malattia.\nClinica.\nI primi sintomi, di carattere neurologico, si rivelavano con modifiche del comportamento, ansiet\u00e0 e aggressivit\u00e0, seguite da perdita dell'appetito, della montata lattea e dell'equilibrio.\nPrevenzione.\nItalia.\nPer contrastare il fenomeno vennero presi diversi provvedimenti normativi: con il D.P.R. 19 ottobre 2000 n. 437 di istituzione della cosiddetta \"anagrafe bovina\" e con legge 9 marzo 2001 n. 49, che dispose per la distruzione del materiale specifico a rischio per encefalopatie spongiformi bovine e delle proteine animali ad alto rischio, e con l'etichettatura delle carni bovine che consente la tracciabilit\u00e0 e la trasparenza delle informazioni ai consumatori.\nAnche il Ministero della Sanit\u00e0 intervenne, con l'ordinanza di marzo 2001, con cui si vieta la vendita delle parti del bovino che interessano la colonna vertebrale e i gangli, il cervello e le frattaglie.\nIn seguito, con la regressione e poi la scomparsa della malattia dall'Europa, la possibilit\u00e0 di vendere (e consumare) cervella \u00e8 stata ripristinata."}
{"id": "212408", "revid": "92723", "url": "https://it.wikipedia.org/wiki?curid=212408", "title": "Sant'Angelo d'Alife", "text": "Sant'Angelo d'Alife \u00e8 un comune italiano di 2.135 abitanti della provincia di Caserta in Campania.\nGeografia fisica.\nIl territorio \u00e8 parte della media valle del fiume Volturno, che lo attraversa in pianura, e fa parte della Comunit\u00e0 Montana del Matese e dell'omonimo Parco Regionale per la presenza di una vasta area montuosa a nord, da cui \u00e8 visibile gran parte della Terra di Lavoro, sino al mare. Due corsi d'acqua a carattere torrentizio, che in passato hanno causato anche notevoli alluvioni, attraversano il centro abitato e si portano al fiume. In pianura sono presenti notevoli sorgenti d'acqua e terreni coltivati a cereali e pascoli.\nNell'area montana, dovuta a calcari dolomitici, la vegetazione a quote basse \u00e8 composta da latifoglie decidue, querceti e qualche castagneto, mentre intorno ai 1000 metri di quota si sviluppano le faggete. Nel sottobosco, oltre ai funghi e ai rari tartufi, sono presenti il ginepro, l'agrifoglio, alcune orchidee ed erbe aromatiche quali l'origano e la genziana. Della fauna, ormai molto ridotta rispetto al passato, si ricorda la presenza del cinghiale, del tasso, della martora, del falco pellegrino, del gufo, dei scoiattoli a pelo nero e del lupo.\nStoria.\nS. Angelo d'Alife, posto intorno ai 400 m di quota nel Parco Regionale del Matese, abbraccia un vasto territorio che va dalla pianura all'alta montagna della localit\u00e0 Selvapiana. Il territorio \u00e8 caratterizzato in pianura dalla viabilit\u00e0 che ricalca quella della centuriazione romana del I secolo a.C., pertinente all'antica colonia di \"Allifae\". Qualche rinvenimento sporadico di epoca neolitica e notevoli necropoli del VII - IV secolo a.C. sono le tracce pi\u00f9 antiche della frequentazione. In periodo altomedievale si svilupp\u00f2 il culto di S.Michele nei pressi della grotta omonima, un inghiottitoio carsico sito ai piedi della collina.\nSuccessivamente, tra X e XI secolo la popolazione si stabil\u00ec sulla cima della collina, a quota 535, ove furono costruite iniziali fortificazioni, potenziate dai Normanni agli inizi del XII. Il sito, noto come \"oppidum Sancti Angeli cognomento Rabicanum\", sorto su un insediamento sannitico di cui si conservano tracce di mura megalitiche, nel 1135 era ben difeso dai Quarel-Drengot e fu attaccato da Ruggero II durante le lotte per l'annessione della contea alifana al regno di Sicilia. Riccardo di Ravecanina, e i figli Andrea di Ravecanina e Giovanni lottarono a lungo per il possesso del mastio e dell'intera contea.\nLa rocca di Ravecanina (come chiamata in seguito) o Rupe Canina, fu ristrutturata da Federico II, che l'assegn\u00f2 ai cavalieri teutonici. Le vicende nel corso dei secoli XIV e XV furono legate alla propriet\u00e0 dei Marzano, famiglia assegnataria del feudo. La popolazione all'inizio di quest'ultimo secolo abbandon\u00f2 l'area scendendo in aree pi\u00f9 pianeggianti e formando due agglomerati urbani sui versanti opposti della collina, dando vita agli attuali comuni di S. Angelo d'Alife e Raviscanina.\nDal 1927 al 1945 appartenne alla provincia di Benevento, a seguito della temporanea soppressione della provincia di Caserta in epoca fascista.\nMonumenti e luoghi d'interesse.\nArchitetture religiose.\nCappella di Sant'Antonio Abate.\nLa cappella di Sant'Antonio Abate, posta nel centro storico, adiacente alla parete della chiesa parrocchiale di Santa Maria della Valle, presenta un portale tardo gotico con affreschi nella lunetta, un interno rettangolare con volta a crociera e un ciclo di affreschi che ricopriva completamente le pareti. Questi, databili orientativamente al III decennio del XV secolo, nonostante studi approfonditi, ancora pongono problemi per la datazione, l'individuazione degli autori e la committenza. Si tratta comunque di uno dei cicli di affreschi pi\u00f9 importanti del Quattrocento campano e numerose ricerche sono in corso per chiarire i dubbi interpretativi.\nSi \u00e8 parlato di espressione di un'area culturale interessante il Lazio, l'Umbria, l'Abruzzo e la Campania, che si caratterizza per gli influssi marchigiani dei Sanseverino e iberici. Spicca il gotico tenero e squisito della Madonna in Trono e dei profili, il realismo dei semplici oggetti posti sui mobili, rappresentati nella volta, e il favoloso ingenuo con cui sono trattate le storie della vita di Sant'Antonio Abate. Nelle scene sono presenti temi mariani (Assunzione di Maria, l'Incoronazione, la Nativit\u00e0, l'Annunciazione), episodi della vita di Sant'Antonio Abate, e, nella volta, gli Evangelisti e i Dottori della Chiesa. Gli affreschi attualmente sono minacciati dall'umidit\u00e0 e nonostante i primi tentativi di proteggerli le problematiche di conservazione si fanno sempre pi\u00f9 urgenti. Il sito \u00e8 stato premiato come \" Meraviglia italiana\" nel 2011.\nChiesa di Santa Maria di Porta Paradiso.\nLa chiesa di S. Maria di Porta Paradiso, edificata in via Rua con i fondi del presbitero don Domenico Hectoreo de Joannelli, fu consacrata nel 1516. Inizialmente di propriet\u00e0 gentilizia (prima d'Ettorre e poi Girardi), presenta due porte di entrata di cui una, la maggiore, si apre sulla navata. L'architettura \u00e8 molto semplice con una navata ed un transetto. Si segnala la presenza di due nicchie laterali dipinte con affreschi realizzati tra il 1517 e 1518, che sono rappresentativi della pittura dell'iniziale XVI secolo delle aree interne della Campania. Tra le raffigurazioni si segnalano due Madonne con Bambino e una serie di santi (San Pietro, Santa Lucia, San Giovanni, Santo Stefano, San Leonardo, Santa Maria di Loreto e San Martino). Il campanile \u00e8 dotato di due antiche campane riportanti le date di fusione.\nChiesa di Santa Maria della Valle.\nLa chiesa parrocchiale di Santa Maria della Valle, cos\u00ec chiamata per distinguerla inizialmente da quella di Santa Maria a castello, sita nella medievale Rupe Canina, \u00e8 edificata a fianco della cappella di S. Antonio Abate, in via S. Maria. Certamente agli inizi del XV secolo era gi\u00e0 esistente, ma nelle forme attuali risale al XVIII, con piccole modifiche architettoniche anche pi\u00f9 recenti. La facciata \u00e8 di gusto vagamente neoclassico e si caratterizza per la presenza del portale ed il basamento, realizzati in modo pregevole con il calcare locale, e per le colonnine e le riquadrature in stucco.\nAi lati del portale sono presenti due nicchie da utilizzare per esporre statue di santi. Presenta un campanile seicentesco che \u00e8 inglobato tra le strutture della cappella tardo-gotica di Sant'Antonio Abate e la sagrestia. Non sono ancora chiari i rapporti strutturali tra i due edifici cultuali che hanno tra il '400 ed il '600 avuto una storia probabilmente comune. All'interno si notano un altare a marmi policromi di manifattura napoletana, risalente al 1747, ed alcune tele. Tra queste spicca una grande pala d'altare con altre due tele laterali, realizzate nel 1789 dal pittore Raffaele Gioia. Si tratta della raffigurazione dell'Ultima Cena, di un'Adorazione dei Pastori e del Compianto del Cristo morto.\nIl pittore molisano (San Massimo, 1757 - 1805) fu allievo del napoletano Fedele Fischetti che oper\u00f2 una classicizzazione del linguaggio barocco e che decor\u00f2 probabilmente insieme con l'allievo alcune stanze della Reggia Borbonica di Caserta. L'antico pavimento degli inizi del XIX secolo \u00e8 stato rimosso, mentre si conserva quello della cappella della Congrega, dovuto alla fabbrica napoletana di Salvatore Delle Donne e databile alla fine dello stesso secolo. Molto importante \u00e8 stata suor Anna Piteos.\nChiesa della Santissima Annunziata.\nLa chiesa della Santissima Annunziata, sita nell'omonima via, sino al 1652 apparteneva ai padri celestini ed era annessa a un convento. Completamente modificata nei primi anni del XVIII secolo, fu ampliata a tre navate con altari laterali e munita di un campanile nel 1725, dotato subito dopo di orologio. Attualmente l'intero complesso \u00e8 in fase di ristrutturazione da alcuni anni e non visitabile.\nChiesa di san Bartolomeo.\nLa chiesa di San Bartolomeo, sita nel centro storico, in via Belvedere, gi\u00e0 citata dal XV secolo e diruta nel XVII, fu successivamente restaurata con ripetuti interventi sino ad epoca recente.\nArchitetture civili.\nIl centro storico presenta numerosi palazzi costruiti o ristrutturati prevalentemente nel XVIII secolo e caratterizzati da facciate con stucchi e portali in pietra locale, sormontati dai simboli araldici delle famiglie.\nIl \"Palazzo Principi Windisch Graetz\", posto tra via Fontana e via Trivio, risale nelle sue formi iniziali al XV secolo. Nel XVIII secolo sub\u00ec profonde modifiche da parte del marchese Grimaldi, che lo ingrand\u00ec con la realizzazione di un tipico parco, ancora ben conservato, con un frantoio e con magazzini. Altri palazzi sono in via Rua ( \"Palazzi Cerbo \" , \"Girardi\" e \"Giardullo\"), in via Annunziata (\"Palazzo Pece\"), in via S. Maria (\"Palazzi Corsini- Di Tommaso\" e \"Natale\"), in via Castello (\"Palazzi Martone\" e \"Cicerchia\") e in via Agricola (\"Palazzo Stocchetti-Girardi\").\nSi tratta di costruzioni che oltre alle facciate con decorazioni geometriche a stucchi, disposte in genere sulle finestre ed a marcare i piani, presentano all'interno un cortile con cisterne, magazzini per derrate e stalle. Ampie scale sono realizzate in pietra locale e conducono al piano superiore in grandi saloni che spesso presentano affreschi di stile neoclassico.\nSiti archeologici.\nIl criptoportico.\nIn localit\u00e0 \"Taverna - Starze\", in prossimit\u00e0 dell'antica via Latina che da \"Teanum\" si portava ad \"Allifae\" sono presenti i resti di una grande villa aristocratica romana, costruita intorno alla seconda met\u00e0 del I secolo a.C. e frequentata almeno sino al V secolo d.C. Un grande \"criptoportico\", a quattro ali ed a navata unica, con volta a botte ad arco ribassato, dalle misure di circa m 68 x 34, presenta numerose finestre strombate e due scale per raggiungere le stanze superiori, ove si trovano resti di ambienti con pavimentazione a mosaico. Il materiale rinvenuto, dal vetro alla ceramica africana, dal marmo agli stucchi, lasciano ipotizzare la presenza di resti di un edificio di notevole interesse archeologico.\nDal 2002 l'area, interamente soggetta a vincolo archeologico, \u00e8 oggetto di studi da parte di tecnici incaricati dal Comune di Sant'Angelo d'Alife, con la supervisione scientifica dell'Universit\u00e0 degli Studi del Molise.\nI primi saggi scientifici recenti, svolti nel periodo agosto-settembre 2009, e i ritrovamenti di mosaici di primario interesse e fattura, confermano l'importanza dell'opera su scala certamente extra comprensoriale.\nGrotta di san Michele Arcangelo.\nAll'interno di un inghiottitoio carsico lungo circa 60 m, ai piedi della collina di Rupe Canina, \u00e8 posto un vero e proprio \"santuario rupestre\", dedicato a S. Michele Arcangelo, che ha poi dato origine al toponimo di S. Angelo. Sul fondo della grotta sono presenti delle costruzioni tra cui un'edicola centrale coperta da una cupola sorretta da quattro pilastrini, collegati da rozzi archi a tutto sesto. Lateralmente due arcosoli con tracce di affreschi sono posti in prossimit\u00e0 della roccia. Una costruzione circolare appena visibile \u00e8 considerata il battistero del santuario. Infine, un recinto in muratura separa come una vera balaustra tutta l'area sacrale dal resto della grotta. Il culto del santo ancora oggi \u00e8 praticato nell'area antistante la grotta in una cappella moderna.\nRupe Canina.\nUno dei siti pi\u00f9 interessanti dal punto di vista archeologico \u00e8 quello di \"Rupe Canina\", posto sulla collina, al confine tra i comuni di S. Angelo d'Alife e Raviscanina. Sono presenti resti di costruzioni di epoca sannitica e romana ed edifici del X secolo su cui a varie riprese furono costruite fortificazioni difensive sempre pi\u00f9 imponenti.\nLe tracce sannitiche sono visibili soprattutto in alcuni tratti del muro che circonda il villaggio, che in alcuni tratti, ad oriente, sfrutta la precedente muratura megalitica. Tra i materiali pi\u00f9 antichi rinvenuti si segnala una moneta italica del III secolo a.C. La Rocca signorile \u00e8 delimitata da un primo muro di cinta a forma trapezoidale che racchiude edifici residenziali, un maschio imponente, quadrangolare, ed un edificio religioso. Intorno alla rocca sono presenti le abitazioni del villaggio, difese da altra cinta muraria con torri circolari e rettangolari.\nLe abitazioni sono disposte maggiormente sui versanti meridionale ed orientale. Sono presenti, inoltre, alcune grandi cisterne per la raccolta delle acque piovane ed un edificio religioso. Altro edificio religioso, di pertinenza del feudatario, \u00e8 all'interno del recinto della Rocca e presenta notevoli resti di affreschi del XII secolo. La torre o maschio \u00e8 certamente di epoca normanna, ma scavi recenti hanno messo in evidenza resti di una pregressa fortificazione e l'esistenza di strutture abitative sia in pietra che lignee. Dal materiale rinvenuto \u00e8 stato possibile collocare la fase di organizzazione dell'occupazione del sito di Rupe Canina al X secolo ovvero alla fase storica dell'incastellamento e precedente l'avvento dei Normanni.\nSociet\u00e0.\nEventi e manifestazioni.\nA cavallo di ferragosto, l'associazione culturale \"Proloco Archangelus\" organizza il \"Palio de li Normanni,\" manifestazione di carattere medievale dalla durata di tre giorni, che ripercorre la storia della Torre Normanna di Rupe Canina, sita in Sant'Angelo d'Alife, dagli albori fino alla caduta della stessa. Durante l'evento, caratterizzato da spettacoli e duelli in costume d'epoca, \u00e8 altres\u00ec possibile ammirare esposizioni artigianali locali e degustare prodotti enogastronomici a chilometri zero.\nIn occasione della festivit\u00e0 di San Michele, santo protettore del paese, l'8 maggio si svolge una manifestazione religiosa nota per una pedana che viene rivestita interamente con garofani di colori diversi prima di ospitare la statua del santo. Il giorno 29 settembre \u00e8 abitudine della popolazione santangiolese recarsi presso la grotta di San Michele, e dopo la celebrazione della messa molte persone scendono a visitare la suggestiva grotta.\nL'evento che da anni impegna l'intera popolazione santangiolese \u00e8 il \"torneo delle contrade\", la manifestazione pi\u00f9 antica che si svolge in questo piccolo comune che viene diviso in cinque fazioni, e dopo lo svolgimento di tornei, giochi popolari e caccia al tesoro si decreta la contrada vincitrice. I santangiolesi si recano il marted\u00ec dopo Pasqua sulla collina di Rupe Canina per festeggiare S. Lucia. Il mercato settimanale si svolge il sabato.\nCultura.\nIstruzione.\nLa biblioteca comunale \u00e8 situata in piazza Umberto I.\nGeografia antropica.\nRioni e contrade.\nMelopiano, S. Bartolomeo, Torre, S. Nicola, Rave-Rua, Fontana, S. Giacomo e S. Nicola.\nEconomia.\nL'attivit\u00e0 principale \u00e8 quella zootecnica con numerose aziende a carattere familiare. Gli allevamenti dei bovini, delle bufale e dei suini sono diffusi nell'area pianeggiante. In area collinare le attivit\u00e0 pi\u00f9 importanti sono quella agricola per la coltivazione dell'ulivo e quella boschiva. Negli ultimi tempi si sta cercando di proporre all'attenzione dei visitatori la gastronomia locale, il paesaggio incontaminato dell'area montana e la specificit\u00e0 di alcuni siti archeologici messi in luce da recenti scavi.\nAmministrazione.\nDottor Michele Caporaso Sindaco\nDirigente Scolastica Michela visone Vice sindaco\nMinoranza: Salvatore Bucci,\nMassimo Pini e Giuseppe Falco"}
{"id": "212409", "revid": "6923", "url": "https://it.wikipedia.org/wiki?curid=212409", "title": "Pozzo quantico", "text": "Un pozzo quantico (\"quantum well\") \u00e8 la realizzazione della buca di potenziale che confina le particelle, forzandone la localizzazione. Gli effetti del confinamento quantico hanno luogo quando lo spessore del pozzo diventa comparabile alla lunghezza di coerenza dei portatori (generalmente elettroni e lacune); come conseguenza le particelle confinate nel pozzo possono occupare un numero discreto di livelli energetici, formare un gas quasi bi-dimensionale.\nIl concetto di pozzo quantico fu proposto nel 1963 in modo indipendente da Herbert Kroemer e da Zhores Alferov e R.F. Kazarinov.\nDingle ha compiuto le prime osservazioni sperimentali del fenomeno nel 1974, un decennio dopo la sua predizione teorica.\nCaratteristiche.\nPer ottenere il pozzo quantico e altre eterostrutture si usano diverse tecnologie che differiscono per costi, precisione e velocit\u00e0.\nLe due pi\u00f9 usate sono la epitassia da fasci molecolari (\"Molecular Beam Epitaxy\", MBE) e la deposizione chimica da vapori di molecole metallorganiche (\"Metal-Organic Chemical Vapor Deposition\", MOCVD).\n\u00c8 possibile fabbricare un pozzo quantico di dimensioni nanoscopiche semplicemente depositando il semiconduttore scelto tra due strati di altro materiale con pi\u00f9 ampio band gap. In questo modo si ottiene un confinamento delle particelle, originariamente libere di muoversi nelle tre dimensioni, in una regione planare, purch\u00e9 lo spessore L del pozzo sia comparabile alla lunghezza di coerenza dei portatori, che potranno da quel punto in poi avere livelli energetici discreti, corrispondenti ai modi permessi nella buca. Gli elettroni avranno cos\u00ec una densit\u00e0 di stati decisamente meno fitta rispetto al bulk del materiale. Drogando la buca stessa, si pu\u00f2 arrivare alla formazione di un gas elettronico bidimensionale, che presenta interessanti propriet\u00e0 alle basse temperature, come l'effetto Hall quantistico.\nEsistono altri tipi di strutture quantiche: fili quantici e punti quantici nei quali il confinamento \u00e8 esteso rispettivamente a due dimensioni spaziali ed a tre dimensioni spaziali.\nSi possono creare dei pozzi quantici crescendo, per esempio, GaAs in AlGaAs (il secondo ha una \"gap\" maggiore del primo, nello schema Materiale A: AlGaAs, Materiale B: GaAs).\nI portatori del primo non possono uscire perch\u00e9 limitati dal potenziale di \"gap\" del secondo che \u00e8 maggiore, e quindi si ha un pozzo quantico.\nLe soluzioni dell'equazione di Schr\u00f6dinger per l'elettrone confinato nel pozzo quantico sono le stesse della buca di potenziale a pareti finite se si trascura il fatto che la massa efficace dell'elettrone nel materiale A \u00e8 diversa da quella nel materiale B.\nDi fatto la differenza \u00e8 minima e trascurandola non si commettono errori significativi."}
{"id": "212410", "revid": "1979289", "url": "https://it.wikipedia.org/wiki?curid=212410", "title": "Nebbia", "text": "La nebbia \u00e8 il fenomeno meteorologico per il quale una nuvola scendendo a bassa quota si disgrega per via della pressione elevata dovuta all'abbassamento di quota. Costituita da goccioline di acqua liquida o cristalli di ghiaccio sospesi in aria, a causa della diffusione della luce solare da parte dell'acqua in sospensione, la nebbia si manifesta come un alone biancastro che limita la visibilit\u00e0 degli oggetti: secondo l'Organizzazione meteorologica mondiale, l'espressione \"nebbia\" (indicata FG, dall'inglese \"fog\") si applica quando la visibilit\u00e0 \u00e8 inferiore ai 1000 metri. Per visibilit\u00e0 da 1000 a 5000 metri si usa il termine \"foschia\" (indicata BR, dal francese \"brume\").\nDescrizione.\nLe particelle solide o liquide sospese in aria (aerosol atmosferico) possono comportarsi da nuclei di condensazione per l'acqua, favorendo la formazione di nebbia. Per questo motivo, nelle aree urbane, dove le emissioni inquinanti sono maggiori, le nebbie sono pi\u00f9 frequenti ed \u00e8 considerata l'unica precipitazione gassosa. Pu\u00f2 presentarsi in forma estesa e persistente (in pianure e conche) oppure a tratti sotto forma di \"banchi di nebbia\" in vallate; in montagna in pendio spesso si preferisce il termine \"nubi basse\".\nLa nebbia inizia a formarsi quando l'umidit\u00e0 relativa di una massa d'aria raggiunge il 100%, ovvero quando si ha saturazione del vapore acqueo in essa contenuto. A seconda dei meccanismi con cui si raggiunge questa condizione, si parla di:\nClassificazione secondo la visibilit\u00e0.\nLa nebbia si pu\u00f2 classificare a seconda della densit\u00e0:\nEffetti della nebbia.\nSull'ambiente.\nLa nebbia riduce la visibilit\u00e0. Sebbene alcuni mezzi di trasporto possano penetrare la nebbia orientandosi con il radar, i veicoli stradali devono viaggiare lentamente e usare pi\u00f9 illuminazione. La nebbia localizzata \u00e8 particolarmente pericolosa, poich\u00e9 i guidatori possono essere colti di sorpresa. La nebbia \u00e8 particolarmente rischiosa negli aeroporti, dove sono stati fatti alcuni tentativi per sviluppare metodi per aiutare la dispersione della nebbia. Tali metodi hanno ottenuto qualche successo alle temperature sotto il livello di congelamento.\nTale opacit\u00e0 riduce la visibilit\u00e0, a distanze inferiori a pochi chilometri. La zona nella quale si sviluppa la nebbia \u00e8 generalmente ben delimitata (si parla di una coltre di nebbia) a seguito dei fenomeni legati ad un fronte termico.\nA seconda della sua densit\u00e0, la nebbia pu\u00f2 ridurre la visibilit\u00e0 a poche decine di metri, o addirittura a poche decine di centimetri. Tale riduzione della visibilit\u00e0 \u00e8 una causa di incidenti nei trasporti.\nSulla guida di autoveicoli.\nLa guida degli autoveicoli nella nebbia si effettua con il ricorso a dispositivi di illuminazione supplementare, nella fattispecie a due tipologie di fanaleria:\n\u00c8 particolarmente sconsigliabile utilizzare le luci abbaglianti, in quanto il fascio luminoso, ampio ed orientato anche verso l'alto, si riflette sulle goccioline d'acqua che costituiscono la nebbia e crea un effetto simile ad un muro bianco, che preclude totalmente la visibilit\u00e0."}
{"id": "212411", "revid": "287204", "url": "https://it.wikipedia.org/wiki?curid=212411", "title": "Gente del Wyoming", "text": "Gente del Wyoming (\"Brokeback Mountain\") \u00e8 un racconto di Annie Proulx, pubblicato per la prima volta negli Stati Uniti su \"The New Yorker\" nel 1997, e poi incluso nella raccolta di racconti brevi \"Distanza ravvicinata\" (\"Close Range: Wyoming Stories\") pubblicata nel 1998.\nLa trasposizione cinematografica di questo romanzo breve, \"I segreti di Brokeback Mountain\", di Ang Lee, \u00e8 stata premiata con il Leone d'Oro al Festival di Venezia del 2005, con quattro Golden Globe Awards e con tre Oscar.\nTra il 2008 e il 2012 Charles Wuorinen (musiche) e Annie Proulx (libretto) ha scritto un adattamento operistico del racconto, debuttato al Teatro Real nel gennaio 2015.\nIl 6 aprile 1999 il racconto, tradotto da Mariapaola D\u00e8ttore, esce in Italia con il titolo Gente del Wyoming per essere riedito nello stesso anno nella raccolta \"Distanza ravvicinata\" (Dalai editore). \nNel 2005 in Italia, in merito al grande successo cinematografico, il racconto \u00e8 stato ripubblicato cambiando il titolo in quello del film, pi\u00f9 simile a quello originale in lingua inglese.\nLa trama.\nIl romanzo racconta la storia del rapporto sentimentale fra due cowboy, Jack Twist ed Ennis del Mar. Frutto di una intensa attrazione sessuale, la relazione fra i due nasce durante l'impiego comune a \"Brokeback Mountain\" (un posto immaginario del Wyoming) per la guardia di un gregge di pecore.\nQuesta storia d'amore continuer\u00e0 per vent'anni, fatti di incontri clandestini all'insaputa della moglie di Ennis \"Alma\" (che dopo alcuni anni chieder\u00e0 il divorzio) e di quella di Jack \"Laureen\", e terminer\u00e0 alla morte di quest'ultimo, causata - secondo il \"sopravvissuto\" Ennis - dall'intolleranza sociale nei confronti dell'omosessualit\u00e0 (l'incidente mortale non \u00e8 descritto, ma solo riferito da terzi, in modo da lasciare l'incertezza sulla dinamica dei fatti). E l'autrice, attraverso il parallelo fra questa storia e quella analoga di un omosessuale narrata all'inizio della vicenda, anch'egli morto in un \"misterioso\" incidente, fa capire che la violenza \u00e8 un comportamento endemico nella realt\u00e0 rurale quale reazione di fronte al comportamento \"deviante\" di due uomini che si amano.\nNella sua riflessione sulla morale omofoba l'autrice non risparmia di mostrare come essa sia condivisa dalle sue stesse vittime, che all'inizio della loro relazione tengono entrambe a specificare di non essere omosessuali.\nCol passare degli anni, per\u00f2, in Jack matura una crescente consapevolezza della propria \"diversit\u00e0\", e forse sarebbe anche pronto ad abbandonare tutto per vivere (magari altrove) la storia con la persona che ama, che per\u00f2 non ha nessuna intenzione di riconoscersi per quello che \u00e8, e soprattutto per quello che gli altri pensano che sia. Sar\u00e0 questo errore a rivelarsi fatale: chiudere gli occhi su se stessi non comporta affatto riuscire a chiudere gli occhi a quanti ci circondano. Specie se sono determinati, come lo \u00e8 la conservatrice e conformista societ\u00e0 rurale in cui \u00e8 ambientata la vicenda, a spiare, controllare, e punire la devianza \"facendosi giustizia\" da s\u00e9.\nQuesto scritto non ha una vera e propria trama, anche per la sua relativa brevit\u00e0: il suo indiscutibile fascino sta, pi\u00f9 che nel concatenarsi degli avvenimenti, nell'atmosfera che riesce a creare, nel tono dimesso, nella caratterizzazione dei due personaggi e in quella dell'ambiente sociale (rurale, conservatore, ottuso) che li circonda."}
{"id": "212413", "revid": "547034", "url": "https://it.wikipedia.org/wiki?curid=212413", "title": "Roger Dean", "text": "\u00c8 noto in particolare per la realizzazione di copertine di innumerevoli album discografici a partire dagli anni sessanta, soprattutto degli Yes e di altri gruppi di rock progressivo.\nBiografia.\nDean nacque in Inghilterra. Figlio di un militare, visse in diverse parti del mondo. Nel 1959, tornato in Inghilterra, ottenne il diploma come designer alla Canterbury School of Art. Nel 1968 si laure\u00f2 presso il Royal College of Art di Londra.\nI suoi primi lavori nel settore delle copertine discografiche furono per un gruppo chiamato Gun e per gli africani Osibisa. Soprattutto questa seconda opera contribu\u00ec ad attirare molta attenzione. In quello stesso anno Dean diede inizio al suo rapporto di collaborazione pi\u00f9 importante, quello con gli Yes, realizzando la copertina dell'album \"Fragile\". Dean cre\u00f2 anche il cosiddetto \"logo classico\" degli Yes, che apparve sul successivo \"Close to the Edge\". Da allora, Dean ha curato quasi tutte le copertine degli Yes, nonch\u00e9 la scenografia di moltissimi loro concerti e le copertine degli album solisti dei membri degli Yes o di altre formazioni della grande \"famiglia Yes\" (per esempio i Badger e gli Asia). Inoltre, Dean ha realizzato copertine anche per molti altri celebri gruppi, soprattutto della scena del \"progressive\", quali Uriah Heep e Gentle Giant.\nLa maggior parte delle opere di Dean rappresentano paesaggi fantastici con un'atmosfera fra il fantasy e la \"new Age\". Le sue immagini sono caratterizzate da una grande armonia, senso di equilibrio e di pace, e proprio in questo senso sono il perfetto complemento delle atmosfere celesti e positive della musica degli Yes (come ebbe a osservare Steve Howe, \"there is a pretty tight bond between our sound and Roger's art\").\nFra i tratti caratteristici dei paesaggi di Dean ci sono:\nLa maggior parte delle opere di Dean sono dipinti realizzati con l'uso coordinato di diverse tecniche quali acquarello, inchiostro, carboncino, collage e altre.\nOltre a dipingere, Dean ha anche realizzato progetti di architettura e di architettura di interni, anch'essi caratterizzati dallo stesso tipo di curve e di armonie dei suoi dipinti. Recentemente l'architettura \u00e8 divenuta uno dei suoi principali interessi, e sono state realizzate diverse abitazioni basate sui suoi progetti.\nSono state pubblicate due raccolte di lavori di Dean: \"Views\" (1975) e \"Magnetic Storm\" (1984). Le sue opere di architettura sono state esibite al Victoria and Albert Museum e presso la Royal Academy.\nAll'inizio del 2004, Dean ha annunciato di voler realizzare un film intitolato \"Floating Islands\", con la coproduzione di David Mousley. Il film sar\u00e0 basato sulle \"rocce volanti\" che appaiono nei dipinti di Dean per l'album \"Yessongs\", e che continuano una storia iniziata con \"Fragile\" (e ripresa poi da Jon Anderson nel suo album solista Olias of Sunhillow). Il film dovrebbe utilizzare \"rendering\" 3D delle immagini di Dean e la colonna sonora dovrebbe essere, ovviamente, degli Yes.\nDean si reca ogni estate al North East Art Rock Festival, e ha progettato la maggior parte dei loghi utilizzati nella storia del festival.\nRecentemente l'artista, ha intentato un'azione legale nei confronti del regista James Cameron presso la corte di New York. L'accusa \u00e8 quella di aver \u00abDeliberatamente copiato diffuso e sfruttato\u00bb alcune delle sue immagini originali per la creazione del mondo di Avatar.\nDean vive a Brighton dal 1972."}
{"id": "212414", "revid": "125858887", "url": "https://it.wikipedia.org/wiki?curid=212414", "title": "William, duca di Cambridge", "text": "Il principe William \u00e8 secondo nella linea di successione al trono del Regno Unito. Il 29 aprile 2011 si \u00e8 sposato con Catherine Middleton, dalla quale ha avuto tre figli: George, Charlotte e Louis.\nBiografia.\nI primi anni.\nWilliam \u00e8 stato battezzato il 4 agosto del 1982 dall'arcivescovo di Canterbury Robert Runcie.\nIl desiderio di sua madre era che William e il fratello Harry avessero una vita il pi\u00f9 \"normale\" possibile; ci\u00f2 lo port\u00f2 sin da giovane a visitare il Walt Disney World Resort e i fast food McDonald's, mostrandosi spesso con videogiochi come un normale teenager. La giovinezza di William \u00e8 stata segnata da due eventi familiari: il divorzio della madre Diana dal principe Carlo e la morte prematura della madre in un incidente automobilistico nel 1997 a Parigi. Il 6 settembre 1997 si celebrarono nell'abbazia di Westminster i funerali della madre Diana. William, insieme con il fratello Harry, suo padre Carlo, principe del Galles, suo nonno Filippo, duca di Edimburgo e suo zio Carlo Spencer, fratello di Diana, IX conte Spencer, segu\u00ec il feretro durante la processione da Buckingham Palace all'abbazia. Alle televisioni fu vietato di diffondere immagini dei principi durante quei momenti.\nL'istruzione.\nWilliam venne educato presso le \"independent schools\", cominciando dal Jane Mynors' nursery school per poi passare alla preparatoria Wetherby School, entrambe a Londra. Successivamente, pass\u00f2 alla Ludgrove School e durante le estati ebbe come tutore privato Rory Stewart. William venne quindi ammesso all'Eton College, dove studi\u00f2 geografia, biologia e storia dell'arte, ottenendo tre diplomi (A geografia, C biologia, B storia dell'arte). La decisione di inviare William a Eton era innovativa, in quanto gran parte dei suoi parenti avevano frequentato Gordonstoun.\nDopo aver terminato i propri studi a Eton, il principe si prese un anno per entrare a far parte dell'esercito per un totale di dieci mesi, in missione in Belize e poi a Tortel nel Cile del sud.\nNel 2001 William torn\u00f2 in patria ed entr\u00f2 con il nome di William Wales all'Universit\u00e0 di St Andrews. La notizia della sua immatricolazione caus\u00f2 un temporaneo incremento degli iscritti a St Andrews, in gran parte giovani ragazze intenzionate ad incontrare il principe. Si laure\u00f2 quindi in scienze naturali e gioc\u00f2 anche nella squadra locale di pallanuoto.\nCarriera militare.\nDopo un breve periodo presso la banca londinese HSBC, William decise di seguire il fratello Harry, entrando nell'accademia militare di Sandhurst. Nominato ufficiale proprio da sua nonna, la regina, che \u00e8 anche capo delle forze armate, William ha fatto parte come il fratello minore del reggimento \"Blues and Royals\" dei dragoni a cavallo, e ricopre (al 2016) il grado di maggiore.\nSpostatosi poi alla Royal Navy e alla Royal Air Force, divenne \"sub-lieutenant\" (equivalente all'italiano \"sottotenente di vascello\") nella prima, e \"flying officer\" (lett. \"ufficiale volante\", corrispondente al \"tenente\") nella seconda, prendendo confidenza con l'aviazione e cominciando un corso intensivo di quattro mesi presso la base di RAF Cranwell, completando il corso l'11 aprile 2008 e ottenendo il brevetto di volo per mano del padre, \"ali\" che lo stesso Carlo ricevette prima di lui dopo essersi addestrato alla stessa accademia.\nWilliam nell'agosto del 2008 si trasfer\u00ec al Britannia Royal Naval College (l'accademia navale) per tre mesi, addestrandosi con unit\u00e0 sia sottomarine sia di superficie, e successivamente nella Fleet Air Arm (l'aviazione navale) e nei Royal Marines, prima di passare cinque settimane sulla HMS \"Iron Duke\" nei Caraibi.\nNel gennaio del 2009 William trasfer\u00ec il proprio servizio definitivamente alla RAF e venne promosso \"flight lieutenant\" (tenente di squadriglia, corrispondente a capitano pilota). Divenne quindi pilota d'elicottero e nel gennaio del 2010 ottenne il diploma alla \"Defence Helicopter Flying School\" nella base di RAF Shawbury Il 26 gennaio 2010 \u00e8 stato trasferito alla \"Search and Rescue Training Unit\" della base di RAF Valley, sull'isola di Anglesey, prestando servizio nel RAF Search and Rescue Force su elicotteri Sea King. Nel giugno 2012 viene promosso capitano pilota.\nHa lasciato il servizio attivo nel 2013.\nIncarichi di corte.\nSecondo nell'ordine di successione al trono, all'et\u00e0 di 21 anni fu nominato consigliere di Stato e cominci\u00f2 a ricoprire incarichi di corte, partecipando in vece della nonna al Commonwealth Heads of Government Meeting 2003 in Nigeria. Nel luglio del 2005 comp\u00ec il primo viaggio da solo, in Nuova Zelanda, in rappresentanza della nonna per partecipare al 60\u00ba anniversario della fine della seconda guerra mondiale.\nNella biografia della principessa Diana realizzata da Tina Brown nel 2007, viene riportato che, come il padre, anche William fosse in lizza per divenire governatore generale dell'Australia, ma l'idea venne considerata nulla, in particolare dopo che il primo ministro australiano John Howard ebbe dichiarato: \"Saremmo imbarazzati a pensare che una persona che occupa quella posizione non sia cittadino australiano.\"\nNel 2009 il principe William ottenne dalla nonna un consigliere personale nella persona di David Manning.\nInteressi personali.\nSeguendo l'esempio dei genitori, il principe ha sempre avuto molti e variegati interessi sin dalla tenera et\u00e0, focalizzandosi in particolare sull'Africa e sulle attivit\u00e0 umanitarie.\nImpegno umanitario.\nWilliam entr\u00f2 nell'ambito umanitario grazie all'impegno della madre, la quale volle sempre con s\u00e9 i due figli durante le visite alle cliniche di malati di HIV e AIDS che comp\u00ec in quegli anni. Nel gennaio del 2005, il principe William e suo fratello entrarono volontariamente nella Croce Rossa inglese per assistere con opere di distribuzione le popolazioni indiane colpite dallo tsunami del 2004. Successivamente il principe ha garantito il proprio patronato a molte case e istituti di senzatetto.\nWilliam ha inoltre collaborato con The Royal Marsden Hospital per un'esperienza di due giorni di lavoro nel 2005, aiutando la ricerca medica e dando fondi per nuovi progetti. In quello stesso anno trascorse due settimane nel Galles del Nord con un team di soccorso.\nNel maggio del 2007 \u00e8 divenuto presidente delle associazioni di soccorso da montagna.\nIl principe dal dicembre 2005 \u00e8 inoltre patrono del \"Tusk Trust\", un'organizzazione inglese per la protezione della fauna selvatica e per l'educazione al rispetto della stessa in Africa.\nNel marzo 2011 il duca e la duchessa di Cambridge, attraverso la \"The Royal Foundation\", hanno creato una lista nozze solidale, chiunque avesse voluto celebrare il matrimonio reale avrebbe dovuto fare una donazione a una delle 26 organizzazioni a scopo benefico scelte dagli sposi.\nSport.\nWilliam, come il padre Carlo, gioca a polo; \u00e8 anche un tifoso di calcio, in particolare dell'. Nel maggio del 2006 \u00e8 divenuto presidente della Football Association e vice patrono reale della Welsh Rugby Union (WRU) dal febbraio del 2007.\nNel maggio del 2007 il principe William \u00e8 divenuto patrono della English Schools' Swimming Association.\nWilliam inoltre \u00e8 un appassionato di caccia alla volpe e pi\u00f9 volte ha partecipato con il padre e il fratello alla Duke of Beaufort's Hunt.\nIl principe e il fratello inoltre sono entusiasti motociclisti e lo stesso principe ha in dotazione personale una Ducati 1198 S Corse.\nMatrimonio.\nNel 2001 William conosce Catherine Middleton, detta Kate, sua collega di studi alla St Andrew's University. La relazione tra i due dura quasi otto anni, nel 2007 vi fu una breve rottura, seguita da una riconciliazione; William regal\u00f2 a Catherine, come anello di fidanzamento, lo stesso gioiello che fu donato dal Principe Carlo a Lady Diana nel 1981. Il fidanzamento ufficiale venne annunciato il 16 novembre 2010 dalla casa reale britannica. Si sono sposati il 29 aprile 2011 e nel medesimo giorno William ha ricevuto dalla regina Elisabetta II il titolo di Duca di Cambridge.\nDal matrimonio sono nati tre figli:\nTitoli, trattamento e stemma.\nTitoli e trattamento.\nSecondo nella linea di successione al trono, il titolo e trattamento completo di William \u00e8 il seguente: \"Sua Altezza Reale Principe \"William Arthur Philip Louis\", Duca di Cambridge, Conte di Strathearn, Barone Carrickfergus, Cavaliere Compagno Reale del Nobilissimo Ordine della Giarrettiera, Cavaliere extranumero dell'Antichissimo e Nobilissimo Ordine del Cardo, Membro dell'Onorabilissimo Consiglio Privato di S.M., Personale Aiutante di Campo di S.M.\".\nCome principe britannico, William non usa un cognome: in momenti formali o cerimonie i figli dei Principi di Galles, come i figli dei duchi di sangue reale si fregiano del titolo di principe o principessa seguito dal loro nome di battesimo e il feudo su cui si appoggia il titolo paterno. Cos\u00ec il principe William aveva il trattamento di \"il Principe William del Galles\" e la principessa Beatrice e la principessa Eugenia usano \"di York\", per via del loro padre, il Duca di York. Tali cognomi decadono quando le donne si sposano e quando gli uomini ricevono un titolo nobiliare proprio.\nPer i nipoti in linea maschile di Elisabetta II, per\u00f2, esiste qualche incertezza sulla corretta forma di cognome di famiglia da usare, o se vi \u00e8 anche un cognome. La regina ha sancito che tutti i suoi discendenti in linea maschile che non dispongono della dignit\u00e0 di principi devono utilizzare Mountbatten-Windsor come loro cognome familiare, anche se esistono Lettere Patenti che prevedono solo Windsor. Per la loro carriera militare William e suo fratello Henry hanno utilizzato il cognome \"Wales\".\nIn occasione delle sue nozze nel 2011, come da tradizione \u00e8 stato creato duca. Tra i titoli suggeriti come pi\u00f9 accreditati ci furono Duca di Clarence, Duca di Albany, Duca di Cambridge, o Duca di Sussex, e fu ventilata anche l'ipotesi di riesumare il titolo di duca di Windsor portato solamente dal prozio Edoardo. Quelli di Kendal, Strathearn o Avondale sono stati ventilati come titoli minori o comunque subordinati rispetto a quello principale. Tuttavia, ci sono state anche voci che suggerivano che il principe William avesse chiesto alla regina di non crearlo duca. La mattina delle nozze la regina Elisabetta ha nominato William duca di Cambridge, conte di Strathearn e barone Carrickfergus.\nIn occasione delle nozze il Tower Bridge \u00e8 stato ridipinto.\nSe suo padre acceder\u00e0 al trono, William subentrerebbe automaticamente nei titoli di duca di Cornovaglia e duca di Rothesay, e si prevede che venga investito del titolo di principe di Galles, anche se questo non \u00e8 automatico. Se il principe William acceder\u00e0 al trono e sceglier\u00e0 il suo nome di battesimo come nome di regno, sarebbe il quinto monarca a portare il nome \"Guglielmo\".\nStemma e stendardi.\nIn occasione del suo diciottesimo compleanno, \u00e8 stato garantito al principe William uno stemma personale, consistente nello Stemma reale del Regno Unito con un lambello per differenziarlo. La blasonatura \u00e8 la seguente: \u00abInquartato, nel primo e quarto di rosso a tre leopardi d'oro posti in palo (per l'Inghilterra); nel secondo d'oro al leone rampante con una doppia orlatura fiorita e contrafiorita di gigli, il tutto di rosso (per la Scozia), nel terzo d'azzurro, all'arpa d'oro cordata d'argento (per l'Irlanda)\u00bb il tutto circondato dall'emblema dell'Ordine della giarrettiera. Come differenziazione rispetto agli stemmi dei congiunti William ha un lambello a tre pendenti d'argento, quello centrale caricato di una conchiglia di San Giacomo rossa. Questo perch\u00e9 lo stemma dei conti Spencer, famiglia materna di William, reca nello stemma tre conchiglie d'argento.\nAscendenza.\nAttraverso il nonno paterno, William discende da monarchi inglesi come Enrico IV d'Inghilterra e Giacomo II d'Inghilterra. Alla sua ascesa a monarca, William sarebbe il primo re dal tempo di Anna di Gran Bretagna a discendere sia da Carlo I d'Inghilterra sia da Carlo II d'Inghilterra dal momento che sua madre era discendente di due figli illegittimi di Carlo II, Henry FitzRoy, I duca di Grafton e Charles Lennox, I duca di Richmond. Per parte della famiglia della madre, gli Spencer, William discende da famiglie irlandesi, scozzesi e statunitensi (\u00e8 imparentato con molti presidenti statunitensi e primi ministri britannici). \u00c8 cugino di terzo grado dell'attore Oliver Platt, per via della trisavola Frances Work."}
{"id": "212415", "revid": "47767", "url": "https://it.wikipedia.org/wiki?curid=212415", "title": "Grande Bufalo", "text": ""}
{"id": "212416", "revid": "6923", "url": "https://it.wikipedia.org/wiki?curid=212416", "title": "Suzuki Katana", "text": "La Katana \u00e8 stata una motocicletta prodotta agli inizi degli anni ottanta dalla Suzuki. In seguito il suo nome verr\u00e0 utilizzato per identificare una intera gamma di motociclette \"Sport Touring\" e di ciclomotori. Katana \u00e8 il nome della famosa spada dei Samurai, che si dice sia talmente affilata da riuscire a tagliare in due una foglia mentre sta cadendo.\nIl contesto.\nIl progetto iniziale della moto era, per quel periodo, molto radicale. Questo era dovuto anche al fatto che la motocicletta era stata progettata da ingegneri del settore automobilistico che avevano tenuto in considerazione oltre all'aspetto estetico anche l'ergonomia, l'aerodinamica e le difficolt\u00e0 di produzione.\nLa genesi del modello si ritrova nel progetto \"Target\" del 1979, richiesto dalla filiale tedesca della casa motociclistica nipponica e curato da un'\u00e9quipe con a capo Hans Muth che ha presentato una moto da 650 cm\u00b3 chiamata ED-1 (European Design 1).\nL'anno successivo al salone di Colonia venne presentata la ED-2 che era stata basata sulla meccanica della Suzuki GS 1100.\nFu questo progetto che nel 1981 entr\u00f2 in produzione senza subire rilevanti modifiche.\nDescrizione.\nL'aspetto estetico della \"Katana\" era molto singolare. Si basava su un concetto modulare che doveva permettere anche l'aggiunta di un grande parabrezza e di una carenatura. La moto per\u00f2 piacque talmente tanto nel suo aspetto iniziale che questi due elementi non vennero mai montati. L'unica modifica introdotta fu l'inserimento di un piccolo schermo deflettore.\nAnche la strumentazione, con gli strumenti sovrapposti, era una novit\u00e0 anche se questa scelta era dovuta alla necessit\u00e0 di contenere il peso e il costo della moto. Il tappo del serbatoio non era posto nel centro dello stesso ma era spostato in modo da permettere di ottenere una saldatura continua e pulita dello stesso.\nLa stessa filosofia progettuale venne applicata a tutte le aree del mezzo ottenendo cos\u00ec una riduzione di peso, costo e numero dei componenti necessari.\nLa moto venne inizialmente prodotta in due versioni, tra di loro quasi identiche, con motore da 750 o da 1.100\u00a0cm\u00b3. Per le gare ne venne invece realizzata una versione con motore da 1.000\u00a0cm\u00b3.\nPresto venne affiancata anche una versione da 750\u00a0cm\u00b3 che, nel 1984, venne completamente riprogettata e denominata katana 750 S3/SE. Esteticamente le linee erano ora diventate pi\u00f9 morbide del modello precedente. In particolare il faro venne inglobato nel cupolino con un meccanismo che lo faceva diventare a scomparsa (come era di moda sulle auto di quel periodo) e le frecce sia anteriori che posteriori erano parte integrante della carrozzeria. Venne anche adottato un sistema monoammortizzatore per la sospensione posteriore. \nQuesto particolare modello venne prodotto per due soli anni, nell'84 appunto e nell'85 solo per il mercato interno giapponese, australiano e un lotto di 100 esemplari venne distribuito anche in Inghilterra. Per il mercato canadese venne anche approntata una versione speciale. \nIl my '84 era rigorosamente in colorazione bianca con la parte superiore del cupolino nera e il telaio e i coperchi carter del motore e del castello valvole in color oro. Il my '85 fu realizzato anche in un pi\u00f9 neutro ed elegante argento sempre con la parte superiore del cupolino nera; le parti dorate (telaio e coperchi carter motore) vennero verniciati in un pi\u00f9 anonimo argento.\nPer il mercato italiano venne proposta una versione denominata \"shark\" basata sul modello turistico 750 EFE che in comune con la sorella katana aveva solo il faro a scomparsa. \nLa stessa denominazione di \"Katana\" venne utilizzata anche su modelli di cilindrata inferiore, da 250, 400, 550 e 650.\nI modelli 550 e 650 differivano comunque notevolmente dalla serie katana standard dato che la base meccanica era delle contemporanee suzuki GS 550 E e GS 650 E (il 650 con trasmissione a cardano oltretutto) ed erano inoltre gli unici due modelli di serie senza il famoso cupolino disegnato da Hans Muth.\nSul mercato italiano per\u00f2 non arrivarono mai i modelli 250, 400 e la katana 750 S3/SE.\nNel 1986 il modello \"Katana\" lascia quasi interamente il posto all'altrettanto rivoluzionaria serie GSX-R che monter\u00e0 il sistema di raffreddamento ad aria/olio SACS (Suzuki Advanced Cooling System). In occasione del festeggiamento dei 70 anni della casa, nel 1990 ne venne per\u00f2 presentata una riedizione in 200 esemplari numerati e tale pratica dell'edizione numerata si ripet\u00e9 anche l'anno successivo."}
{"id": "212419", "revid": "1318658", "url": "https://it.wikipedia.org/wiki?curid=212419", "title": "Henry, duca di Sussex", "text": "\u00c8 il figlio secondogenito di Carlo, principe del Galles (erede al trono britannico) e della scomparsa principessa del Galles Diana (1961-1997), nonch\u00e9 il quarto nipote della regina Elisabetta II del Regno Unito e del principe Filippo, duca di Edimburgo.\nHarry, durante gli anni giovanili, era conosciuto come il membro \"ribelle\" della famiglia reale britannica a causa dei suoi atteggiamenti poco ortodossi e scandalosi e dei numerosi \"flirt\" amorosi, anche se questa immagine fu ampiamente controbilanciata dalla sua tenace volont\u00e0 di servire in armi il proprio Paese, opportunit\u00e0 concessagli in Afghanistan fra il 2007 e il 2008, fino a quando la fuga della notizia della sua presenza in teatro di guerra ha imposto il suo rientro in patria per ragioni di sicurezza sua e dei suoi commilitoni.\nNel gennaio 2020 il principe Harry e la moglie Meghan Markle annunciano la loro volont\u00e0 di ritirarsi dagli incarichi pubblici della famiglia reale (quindi di rinunciare al \"Sovereign Grant,\" una sorta di stipendio reale) e di voler diventare finanziariamente indipendenti..\nBiografia.\nInfanzia.\n\u00c8 nato il 15 settembre 1984 al \"St. Mary's Hospital\", Paddington, nel centro di Londra, Inghilterra. Suo padre, Carlo, principe del Galles, \u00e8 il figlio maggiore della regina Elisabetta II e del principe Filippo, duca di Edimburgo. Sua madre \u00e8 Diana Spencer, principessa del Galles, che mor\u00ec il 31 agosto 1997.\nHarry ha un fratello, principe William, di due anni maggiore. L'appellativo di Harry dal 2018 \u00e8 \"Sua Altezza Reale duca di Sussex\", sebbene comunemente ci si riferisca a lui con l'appellativo principe Harry.\nHarry \u00e8 stato battezzato il 21 dicembre 1984 nella Cappella di San Giorgio situata nel Castello di Windsor dall'arcivescovo di Canterbury, Robert Alexander Kennedy Runcie. I suoi padrini e le sue madrine furono suo zio il duca di York, Lady Sarah Chatto, Lady Vestey, Mrs. William Bartholomew, Bryan Organ e Gerald Ward.\nIl nome ufficiale della famiglia di Sua Altezza Reale \u00e8 Windsor, in concordanza con la proclamazione del 1960 di sua nonna, ma alcuni dei discendenti di Elisabetta II usano il cognome \"Mountbatten-Windsor\" per preferenza personale.\nMorte di Diana, principessa del Galles.\nIl 31 agosto 1997 la madre di Harry, Lady Diana Spencer, rimase uccisa in un incidente d'auto a Parigi con il suo fidanzato Dodi Al-Fayed. La sua morte sopraggiunse poche settimane dopo una vacanza trascorsa con William e Harry nel Sud della Francia. I principi quella notte si trovavano al \"Balmoral Castle\" e furono svegliati da Carlo che diede loro la notizia della morte della madre.\nAi funerali entrambi i ragazzi, il padre, il nonno Filippo e lo zio Charles seguirono la bara durante il corteo funebre da Kensington Palace all'abbazia di Westminster. Sulla bara di Diana vi era una lettera indirizzata a \"Mummy\" (\"Mammina\") da parte di Harry. Alle telecamere fu vietato diffondere immagini dei principi durante quei momenti. Entrambi i principi sono stati lodati per aver dimostrato di essere forti in quel giorno tanto doloroso.\nFormazione accademica.\nHarry ha frequentato la scuola materna di Mrs. Jane Mynors nella parte ovest di Londra, proprio come fece William. In seguito segu\u00ec il fratello alla \"Wetherby School\" e alla \"Ludgrove School\" a Berkshire. Nel 1998 cominci\u00f2 poi a frequentare l'Eton College situato anch'esso nel Berkshire. Nel giugno 2003 complet\u00f2 gli studi all\"Eton\". A scuola, Harry riusc\u00ec a sviluppare il suo interesse per lo sport, in particolare per il polo e per il rugby. Il principe dimostr\u00f2 anche un certo interesse per la discesa in corda doppia.\nDopo aver finito l\"Eton College\", Harry si prese un anno sabbatico durante il quale visit\u00f2 Australia e Africa. In Australia, lavor\u00f2 a una stazione e segu\u00ec la Coppa del Mondo di rugby 2003. In Africa lavor\u00f2 in un orfanotrofio nel Lesotho. L'anno successivo si rec\u00f2 in Argentina in vacanza.\nCarriera militare.\nL'8 maggio 2005, Harry entr\u00f2 come cadetto nell'Accademia Militare Reale di Sandhurst. L\u00ec, invece di usare il suo titolo reale, venne semplicemente chiamato Ufficiale Cadetto e fece parte della compagnia dell'Alamein. Ha completato l'addestramento da cadetto nell'aprile 2006. \u00c8 entrato con il grado di sottotenente nel reggimento dei dragoni a cavallo \"Blues and Royals\".\nNel 2006, il principe fu inoltre nominato come uno dei nove \"commodori in capo\" (\"Commodores-in-Chief\") della Royal Navy, al fianco di altri membri della sua famiglia. Harry fu nominato \"comandante in capo, piccole imbarcazioni e immersioni\".\nIl 30 aprile 2007 il generale Richard Dannatt annuncia la decisione di far partire Harry con il suo reggimento, \"Blues and Royals\", per sei mesi in Iraq in una zona attiva nei combattimenti, il Governatorato di Maysan. Il 16 maggio 2007 fu invece annunciato che il principe Harry non avrebbe prestato servizio in Iraq per salvaguardare la sua sicurezza per minacce alla sua vita. Attraverso Clarence House Harry espresse il disappunto per la decisione, ma anche la sua volont\u00e0 di rispettarla.\nPromosso tenente, il 28 febbraio 2008 venne pubblicata la notizia che il principe stava partecipando attivamente alla campagna militare in Afghanistan, e il giorno successivo fu richiamato a casa per motivi di sicurezza a causa della diffusione della notizia. Passa quindi all'addestramento sugli elicotteri, che completa nel 2009, venendo assegnato all'Army Air Corps. Nel 2012 viene inviato in Afghanistan nel 662\u00b0 Squadron, come copilota di elicotteri Apache, tornando in patria nel 2013.\nHa lasciato il servizio attivo nel giugno 2015, con il grado di maggiore e Comandante di squadriglia della Royal Air Force.\nImpegno umanitario.\nNell'aprile 2006, il principe Harry lanci\u00f2 un'organizzazione benefica con il principe Seeiso di Lesotho per aiutare bambini orfani a difendersi dall'HIV/AIDS. L'associazione si chiama \"Sentebale: The Princes' Fund for Lesotho\" (\"Sentebale: Fondo dei principi per il Lesotho\"). \"Sentebale\" in sesotho significa \"non dimenticarmi\". Il nome \u00e8 destinato a onorare entrambe le madri dei principi: la principessa del Galles, morta nel 1997, e la regina 'MaMohato del Lesotho, morta nel 2003. Il principe Harry si rec\u00f2 in Lesotho per lanciare questa organizzazione e per tornare a visitare la \"Mants'ase Children's Home\" vicino a \"Mohale's Hoek\", che aveva visitato nel 2004 durante il suo anno sabbatico.\nPatronati, presidenze e cancellierati.\nCome ogni membro della famiglia reale britannica, il principe Harry ricopre posizioni onorarie come patrono, presidente o cancelliere di qualche associazione o istituzione accademica. Attualmente Harry \u00e8 patrono di:\nIncarichi reali.\nIl 12 agosto 2012 ha presenziato ufficialmente alla cerimonia di chiusura dei Giochi della XXX Olimpiade, facendo le veci di sua nonna la regina Elisabetta II. Questo \u00e8 stato il primo incarico ufficiale nelle veci del Sovrano del Regno Unito assegnatogli.\nVita privata.\nRelazioni.\nLa pi\u00f9 famosa storia d'amore di Harry \u00e8 stata quella con Chelsy Davy, un'ereditiera di ranch africani e di un fortunato patrimonio originaria dello Zimbabwe. In un'intervista rilasciata in occasione del suo 21\u00ba compleanno nel settembre 2005, il principe Harry si rifer\u00ec a Chelsy come la sua ragazza e la loro relazione durava ormai da 18 mesi, ma alcuni reporter riportarono invece che la loro era una relazione appena cominciata. Nel gennaio 2009 \u00e8 stato annunciato che la coppia si era separata dopo 5 anni di relazione.\nNel maggio 2012 il principe Harry fu presentato a Cressida Bonas, conosciuta tramite la cugina di lui, Eugenia. Il 30 aprile 2014 \u00e8 stato annunciato che la coppia si era separata in modo amichevole.\nNel 2016 incomincia una relazione con l\u2019attrice statunitense Meghan Markle. Il 27 novembre 2017 viene annunciato dalla casa reale britannica il fidanzamento ufficiale.\nMatrimonio.\nLe nozze sono state celebrate il 19 maggio 2018 nella cappella di San Giorgio nel Castello di Windsor. La coppia per il suo matrimonio ha scelto una lista nozze solidale, chiunque avesse voluto celebrare il matrimonio reale avrebbe dovuto fare una donazione a una delle sette organizzazioni a scopo benefico scelte dagli sposi.\nIl 15 ottobre 2018 Kensington Palace ha annunciato che la coppia era in attesa del primo figlio, nato poi il 6 maggio 2019 al Portland Hospital di Westminster, un maschio, che viene chiamato Archie Harrison.\nIl 14 febbraio 2021 viene annunciato tramite una foto su Instagram che i duchi sono in attesa del secondo figlio, il 7 marzo 2021 viene rivelato che il neonato in arrivo si tratta di una bambina, nata il 4 giugno 2021 al Santa Barbara Cottage Hospital in California, che viene chiamata Lilibet Diana.\nControversie.\nDurante gli anni giovanili, il principe \u00e8 stato al centro di numerosi scandali. A un party in maschera a tema \"Coloniali e Nativi\", nel 2005, il principe Harry indoss\u00f2 una casacca con svastiche naziste, sollevando alcune polemiche. Questo fatto caus\u00f2 un incredibile imbarazzo all'intera famiglia reale. In seguito, Harry rilasci\u00f2 una dichiarazione pubblica di scuse per le sue azioni. La sua mancanza di scuse nei confronti di alcune persone fece comunque arrabbiare alcuni gruppi.\nNel 2007 fu fotografato mentre si baciava in pubblico sulle labbra con l'allora fidanzata Chelsy Davy, nonostante il protocollo reale impedisse effusioni pubbliche.\nNel gennaio 2009, il giornale britannico \"News of the World\", pubblic\u00f2 un video in cui il principe Harry definiva un suo commilitone con il termine \"paki\" (\"pachistano\") e un altro col termine \"raghead\" (\"inturbantato\", \"straccio in testa\"). Clarence House ha immediatamente diffuso un comunicato stampa in cui conferma che il Principe \u00ab\u00e8 perfettamente consapevole della carica offensiva che pu\u00f2 avere il termine \"paki\" usato nei confronti del commilitone, e gli dispiace moltissimo se qualcuno si \u00e8 offeso\u00bb.\nNell'agosto del 2012 \u00e8 stato investito da un nuovo scandalo, confermato dalla Famiglia Reale Inglese, con tanto di tentativo di insabbiare la vicenda. Furono pubblicate alcune foto d\u0456 Harry nudo \u0430 Las Vegas dal sito americano d\u0456 pettegolezzi, TMZ.com. La Regina Elisabetta stessa aveva severamente vietato ai giornali d\u0456 rendere pubbliche le foto, ma il \"Sun\" n\u03bfn ha ascoltato la segnalazione arrivata dall'ufficio stampa dei Reali inglesi e ha pubblicato le foto ugualmente.\nTitoli, trattamento e stemma.\nTitoli e trattamento.\nIl titolo e trattamento completo di Harry \u00e8 il seguente: \" Principe Henry Charles Albert David\", Duca di Sussex, Conte di Dumbarton, Barone Kilkeel, Cavaliere Comandante dell'Ordine Reale Vittoriano, Personale Aiutante di Campo di S.M.\".\nIn occasione delle sue nozze nel 2018, come tradizione \u00e8 stato creato duca. Tra i titoli suggeriti come pi\u00f9 accreditati ci furono Duca di Clarence, Duca di Albany, o Duca di Sussex. La mattina delle nozze la regina Elisabetta ha nominato Henry Duca di Sussex, Conte di Dumbarton e Barone Kilkeel.\nIl principe Harry \u00e8 attualmente il sesto in linea di successione al trono (dietro a suo padre, a suo fratello maggiore e ai suoi tre nipoti). Nel caso succedesse al trono e mantenesse il suo nome, Harry prenderebbe il nome di Enrico IX. Alla sua ascesa a monarca, Harry sarebbe il primo re, dopo suo fratello, dal tempo di Anna di Gran Bretagna a discendere sia da Carlo I d'Inghilterra sia da Carlo II d'Inghilterra dal momento che sua madre era discendente da due figli illegittimi di Carlo II, Henry FitzRoy, I duca di Grafton e Charles Lennox, I duca di Richmond.\nNel gennaio 2020 il principe Harry e la moglie Meghan Markle annunciano di volersi ritirare dai loro ruoli di reali a tempo pieno per diventare finanziariamente indipendenti. \u00c8 stato annunciato che Harry e Meghan, seppur non perdendolo, non useranno in futuro il trattamento di Altezze Reali.\nStemma.\nAl suo 18\u00ba compleanno, sua nonna Elisabetta II assegn\u00f2 al Principe un suo stemma personale: \"Con quattro ripartizioni, la 1\u00aa e la 4\u00aa ripartizione di colore rosso rappresentano tre Leoni (Inghilterra), nella 2\u00aa ripartizione vi \u00e8 un Leone rampante di colore rosso su sfondo dorato (Scozia), nella 3\u00aa ripartizione a sfondo azzurro vi \u00e8 un'arpa dorata con le corde argentate (Irlanda), vi \u00e8 inoltre un lambello a cinque pendenti argentati, il 1\u00ba, 3\u00ba e 5\u00ba sono riempiti con una Conchiglia Rossa\". Lo stemma del principe Harry ha un lambello d'argento a cinque pendenti come previsto per i nipoti del sovrano. Il primo, terzo e quinto lambello sono riempiti da una conchiglia di San Giacomo di colore rosso, in ricordo dello stemma della madre, la principessa del Galles Diana. Infatti all'antico stemma degli Spencer furono aggiunte tre conchiglie alla fine del XVI secolo. Sopra lo stemma vi \u00e8 la corona prevista per i figli dell'erede al trono, formata da quattro fioroni (solo due visibili), quattro gigli (solo due visibili) e due croci patenti (solo una visibile).\nI sostegni sono quelli dello stemma reale del Regno Unito (il leone e l'unicorno) e il tutto \u00e8 sormontato dalla cresta inglese."}
{"id": "212420", "revid": "228587", "url": "https://it.wikipedia.org/wiki?curid=212420", "title": "Trasmettitore", "text": "Un trasmettitore, nelle telecomunicazioni, \u00e8 un dispositivo elettronico in grado di trasmettere segnali a distanza, mediante l'emissione di segnali elettrici nel caso di trasmissioni elettriche cablate oppure onde elettromagnetiche ad alta frequenza modulate (radio e televisione), ultrasuoni o luce infrarossa nel caso di trasmissioni radio o via cavo (fibra ottica). Sul lato opposto in ricezione solitamente \u00e8 posto un ricevitore.\nComponenti.\nAntenna.\nL'antenna trasforma (trasduce) la portante (elettrica) in un'onda elettromagnetica atta ad essere irradiata nello spazio libero in una radiocomunicazione. I radiotrasmettitori adoperano antenne adatte e progettate per le frequenze su cui devono lavorare; l'antenna deve essere in grado anche di sopportare la potenza in watt del trasmettitore.\nAmplificatore.\nL'onda generata dall'oscillatore e modulata dal modulatore \u00e8 debole se considerata relativamente alla potenza necessaria per la trasmissione, pertanto \u00e8 necessario un ulteriore stadio amplificatore con caratteristiche adeguate alla frequenza della portante. Tale amplificazione si rende necessaria per ovviare all'attenuazione del segnale utile introdotta dal successivo canale di trasmissione. Tale amplificatore risulta particolarmente indicato nel sistema trasmittente piuttosto che nel ricevitore giacch\u00e9 in questo modo si va ad amplificare solo il segnale utile trasmesso e non l'eventuale rumore introdotto dal canale rumoroso con un guadagno quindi sul rapporto segnale/rumore. Un circuito di controllo automatico del guadagno \u00e8 invece tipicamente messo in ricezione nei sistemi di radiocomunicazione per mantenere costante il livello di potenza del segnale elettromagnetico ricevuto.\nFiltri.\nEventuali filtri possono essere messi in trasmissione per eliminare le componenti indesiderate di rumore e disturbi vari.\nModulatore.\nIl modulatore serve a modulare l'onda portante in base al segnale informativo da trasmettere, sia esso un segnale voce analogico, sia esso un segnale digitale. In alcuni ricetrasmettitori come quelli che usano il modo di trasmissione CW questo stadio non \u00e8 necessario. \nIl modulatore definisce anche il modo di trasmissione, i pi\u00f9 comuni sono:\nOscillatore.\nL'oscillatore \u00e8 indispensabile per generare l'onda portante, ovvero l'onda sulla quale viagger\u00e0 il segnale informativo vero e proprio, modulando l'onda portante. Nei radiotrasmettitori l'onda generata \u00e8 sinusoidale e possiede una frequenza generalmente all'interno di una fascia da 100\u00a0kHz a 10\u00a0GHz.\nUn oscillatore \u00e8 un circuito elettronico che genera forme d'onda di frequenza, forma e ampiezza di molteplici tipi. Alcuni sono progettati per poterne variare frequenza, forma e ampiezza, nei circuiti pi\u00f9 semplici vengono utilizzati dei potenziometri, nelle apparecchiature pi\u00f9 complesse la variazione di questi parametri viene effettuata da circuiti logici o a microprocessore, i pi\u00f9 moderni sono gestibili tramite computer.\nGli oscillatori possono dividersi in due principali categorie:\nGli oscillatori nella loro vastit\u00e0 sono impiegati in innumerevoli applicazioni che spaziano dalla temporizzazione di circuiti digitali e non, come ad esempio alla generazione di portanti per le telecomunicazioni, agli strumento di misura, elettromedicali."}
{"id": "212421", "revid": "767487", "url": "https://it.wikipedia.org/wiki?curid=212421", "title": "Cursive", "text": "Cursive \u00e8 un gruppo indie rock di Omaha, Nebraska. Negli anni i Cursive hanno sviluppato una personalit\u00e0 musicale unica, caratterizzata da strutture inusuali, testi emozionali e da una miscela strumentale imprevedibile. La loro musica \u00e8 stata maggiormente influenzata da gruppi come Archers of Loaf, Fugazi, e Shudder to Think.\nIl gruppo \u00e8 formato nel 1995 da Tim Kasher (voce e chitarra), Clint Schnase (batteria), Matt Maginn (basso) e Steve Pederson (chitarra). I quattro debuttarono nel 1997 con \"Such Blinding Stars for Starving Eyes\". L'anno seguente realizzarono \"The Storms of Early Summer: Semantics of Song\", secondo full-length ideato come concept album. In seguito alla pubblicazione, la band si sciolse: ritorn\u00f2 nel 2000, con un nuovo LP (\"Domestica\") e un nuovo membro (Ted Stevens dei Lullaby for the Working Class, che sostituisce Steve Pederson). Domestica, che si pu\u00f2 considerare il lavoro finora pi\u00f9 completo dei Cursive, garantisce nuova popolarit\u00e0 al gruppo. Instancabili, i Cursive pubblicano nel 2001 un ep, \"Burst &amp; Bloom\", nel quale suona anche la violoncellista Gretta Cohn. \"The Ugly Organ\", risalente al 2003, \u00e8 l'ennesimo concept album. Nel 2005 Gretta Cohn lascia la band; viene inoltre messa sul mercato una compilation che raccoglie i singoli e i lati b andati perduti.\nNel 2006 viene pubblicato \"Happy Hollow\": per rimpiazzare il violoncello viene chiamata un'orchestra di fiati; il concept questa volta si sposta dalle tematiche interpersonali: Happy Hollow \u00e8 infatti l'album pi\u00f9 politico dei Cursive, una riflessione sulla societ\u00e0 moderna che, toccando temi come il creazionismo, l'omosessualit\u00e0, e l'aborto, scaglia un vero e proprio attacco alle religioni organizzate ed in particolar modo a quella cristiana. L'album \u00e8 stato preceduto dal singolo \"Dorothy at Forty\".\nTim Kasher ha anche intrapreso la carriera solistica, firmandosi The Good Life. In seguito, tuttavia The Good Life si trasform\u00f2 in un vero e proprio gruppo, includendo nuovi membri tra cui Stefanie Drootin, Ryan Fox, e Roger Lewis."}
{"id": "212422", "revid": "767487", "url": "https://it.wikipedia.org/wiki?curid=212422", "title": "Rame nativo", "text": "Il rame nativo \u00e8 un minerale composto quasi esclusivamente da rame con piccole quantit\u00e0 di altri metalli.\nStoria.\nIl rame \u00e8 un metallo noto sin dalla preistoria, uno tra i primi ad essere utilizzato sia come metallo singolo sia per fabbricare insieme allo stagno il bronzo. Veniva utilizzato per fabbricare vari oggetti, tra cui monili, oggetti sacri ed armi. La sua importanza diminu\u00ec quando l'uomo impar\u00f2 ad utilizzare il ferro difatti, quando gli Ittiti utilizzarono le armi di ferro sconfissero gli antichi Egizi che utilizzarono ancora le armi in bronzo. In seguito \u00e8 citato da Plinio il suo nome deriva da \"aeramen\" che significa rame e bronzo, mentre il vocabolo medievale \"cuprum\" ad indicare sempre lo stesso elemento \u00e8 riferibile al greco \"kupros\" nome arcaico di Cipro dove il minerale \u00e8 stato trovato per la prima volta.\nAbito cristallino.\nI rari cristalli sono cubici od ottaedrici.\nOrigine e giacitura.\nI giacimenti di rame sono correlati a rocce ultrabasiche composte da minerali di ferro e magnesio ma si forma anche a determinati processi chimici in giacimenti di solfuri.\nForma in cui si presenta in natura.\nIn masse compatte in dendriti o filamenti molto tipici. Il rame \u00e8 anche pseudomorfo su altri minerali, tra cui calcite, aragonite e calcite sostituendo questi minerali ed assumendone l'abito. Generalmente \u00e8 ricoperto da patine nere o iridescenti composte da ossidi di rame o da malachite. \nUtilizzi.\nIl rame nativo ha scopi industriali raramente in quanto \u00e8 preferibile estrarlo da minerali pi\u00f9 abbondanti tra cui la cuprite, la calcopirite, la covellite e la tetraedrite. Tuttavia, sin dall'antichit\u00e0 il rame \u00e8 stato utilizzato per fabbricare il bronzo. Prima dell'avvento dell'alluminio, inoltre, il rame veniva utilizzato per fabbricare pentolame. Attualmente viene utilizzato per la fabbricazione di cavi elettrici. Viene anche utilizzato per produrre l'ottone con l'aggiunta di zinco. Alcuni suoi sali sono utilizzati per creare il verderame usato come fungicida.\nCaratteristiche fisico-chimiche.\n\u00c8 in effetti impossibile conservare il rame nativo senza che si alteri il suo colore originario senza apporvi delle sostanze protettive."}
{"id": "212427", "revid": "110346589", "url": "https://it.wikipedia.org/wiki?curid=212427", "title": "Misura esterna", "text": "In matematica, in particolare nella teoria della misura, una misura esterna \u00e8 una funzione definita su tutti i sottoinsiemi di un dato insieme, a valori reali estesi, che soddisfa alcune condizioni tecniche supplementari. \nLa teoria generale delle misure esterne \u00e8 stata sviluppata da Constantin Carath\u00e9odory per trovare una base per la teoria degli insiemi misurabili e delle misure numerabilmente additive. Il lavoro di Carath\u00e9odory sulle misure esterne ha trovato molte applicazioni nella teoria degli insiemi misurabili ed \u00e8 stata essenziale a Hausdorff per definire un invariante metrico ora chiamato dimensione di Hausdorff.\nLe misure sono generalizzazioni di lunghezza, area e volume, e sono utili per insiemi molto pi\u00f9 irregolari di semplici intervalli o palle aperte in formula_1. Si richiede la definizione di una funzione di misura generalizzata formula_2 che soddisfa le seguenti tre condizioni:\nLo scopo di costruire una misura esterna per tutti i sottoinsiemi di formula_9 \u00e8 quello di estrarre un'opportuna classe di sottoinsiemi detti \"misurabili\" in modo che la propriet\u00e0 di additivit\u00e0 numerabile sia soddisfatta.\nDefinizione.\nUna misura esterna \u00e8 definita come una funzione definita su tutti i sottoinsiemi di un insieme formula_9:\ntale che:\nSi noti che la monotonia non segue dalla subadditivit\u00e0 (mentre seguirebbe, ad esempio, dall'additivit\u00e0).\nLa definizione permette di definire il concetto di misurabilit\u00e0 nel modo seguente. Un insieme formula_22 \u00e8 formula_2-misurabile (o Carath\u00e9odory-misurabile mediante formula_2) se e solo se per ogni sottoinsieme formula_25 si ha:\nSi dimostra che gli insiemi formula_2-misurabili formano una \u03c3-algebra, e formula_2 ristretta agli insiemi misurabili \u00e8 una misura completa numerabilmente additiva.\nQuesto metodo \u00e8 noto anche come \"costruzione di Carath\u00e9odory\", ed \u00e8 uno dei modi per arrivare al concetto di misura di Lebesgue, molto importante nella teoria della misura e nella teoria degli integrali.\nMisura esterna e topologia.\nSia formula_29 uno spazio metrico e formula_2 una misura esterna su formula_9. Se formula_2 \u00e8 tale che:\nogni volta che:\nallora formula_2 \u00e8 detta \"misura esterna metrica\". \nSi dimostra che se formula_2 \u00e8 una misura esterna metrica su formula_9 allora ogni sottoinsieme di Borel di formula_9 \u00e8 formula_2-misurabile, dove gli insiemi di Borel di formula_9 sono gli elementi della pi\u00f9 piccola \u03c3-algebra generata dagli insiemi aperti.\nCostruzione delle misure esterne.\nSia formula_9 un insieme, formula_42 un sottoinsieme di formula_43 che contiene l'insieme vuoto e sia formula_44 una funzione a valori reali estesi su formula_42 che si annulla sull'insieme vuoto. Si dimostra che la funzione formula_2 tale che:\ndove l'estremo inferiore si estende su tutte le successioni formula_48 di insiemi di formula_42 che ricoprono formula_50, \u00e8 una misura esterna di formula_9. Per convenzione, se non esiste una tale sequenza allora l'estremo inferiore \u00e8 infinito.\nMisure esterne in spazi metrici.\nEsistono diverse procedure per costruire le misure esterne su un insieme. Nel seguito si descrive una seconda procedura, pi\u00f9 adatta alla costruzione di misure esterne sugli spazi metrici in quanto produce misure esterne metriche.\nSia formula_52 uno spazio metrico, formula_42 un sottoinsieme di formula_43 che contiene l'insieme vuoto e sia formula_44 una funzione a valori reali estesi su formula_42 che si annulla sull'insieme vuoto. Per ogni formula_57 si definisca:\ndove l'estremo inferiore si estende su tutte le successioni formula_59 di insiemi di formula_60 che ricoprono formula_50. Nel caso in cui formula_62 si ha che formula_63, dal momento che l'estremo inferiore \u00e8 preso su una classe pi\u00f9 piccola quando formula_64 diminuisce. Di conseguenza, esiste il limite:\nSi dimostra che formula_66 \u00e8 una misura esterna metrica su formula_9. Questa costruzione \u00e8 usata nella definizione delle misure di Hausdorff per uno spazio metrico."}
{"id": "212430", "revid": "121695959", "url": "https://it.wikipedia.org/wiki?curid=212430", "title": "Martha Stewart", "text": "\u00c8 anche una donna d'affari di successo e un'icona americana. Nel 2002 la sua carriera \u00e8 stata scossa da uno scandalo riguardante la sua vendita di azioni di una casa farmaceutica, alcuni giorni prima che la licenza per un nuovo farmaco fosse negata. Alla fine \u00e8 stata accusata di aver mentito agli investigatori e condannata al carcere nel 2004. \u00c8 stata rilasciata il 4 marzo 2005. I suoi attuali progetti riguardano due nuove serie televisive: \"Martha\" e \"The Apprentice: Martha Stewart\".\nLa vita da giovane.\nNata da famiglia cattolica di origine polacca come Martha Helen Kostyra, alla cresima prese l'ulteriore nome di Grace (Grazia).\nDopo il diploma nacque sua figlia Alexis, avuta dall'allora marito Andrew Stewart, impiegato in banca.\nDopo aver tentato di fare la modella, cominci\u00f2 la carriera di agente di piccola impiegata alle poste fino al 1973, quando la recessione colp\u00ec Wall Street. Lei e suo marito traslocarono quindi a Westport, Connecticut, e intrapresero il restauro di una fattoria del 1805 che si vede occasionalmente nei suoi programmi televisivi (sebbene usi ambienti di scena per molte riprese). Con tutti i loro risparmi, Martha s'inser\u00ec con successo nell'industria del catering a Manhattan con un piccolo locale annesso ad uno scantinato nella zona di Chelsea e in quegli anni cominci\u00f2 a scrivere rubriche e articoli su argomenti come la cucina, il giardinaggio e l'arredamento. Negli anni ottanta fu redattrice del magazine \"Family Circle\" e divenne portavoce per Kmart nel 1987. Nel 1990 fu pubblicata la sua rivista, \"Martha Stewart Living\". Quell'anno, suo marito present\u00f2 istanza di divorzio, lo stesso giorno in cui usc\u00ec il suo libro sui matrimoni.\nL'ascesa alla fama.\nNel 1993 cominci\u00f2 a presentare un omonimo show televisivo di mezz'ora. Presto realizz\u00f2 una sua linea di prodotti per la casa sotto il nome di The Martha Stewart Everyday Collection. La Stewart si elev\u00f2 a personalit\u00e0 nazionale con le regolari apparizioni in \"The Today Show\" sulla NBC. Fece da ospite-protagonista nella parte di se stessa nella sitcom NBC \"3rd Rock from the Sun\", nel 1996. Dal '97 lanci\u00f2 la prima delle sue nove linee di prodotti. Condusse anche una trasmissione di cucina su Food Network chiamata \"From Martha's Kitchen\" e una di giardinaggio su Home and Garden TV chiamato \"From Martha's Gardner\". Cre\u00f2 anche un sito web per promuovere i suoi prodotti.\nNel 1999, fond\u00f2 la compagnia Martha Stewart Living Omnimedia, quotata in Borsa a New York, per concentrare tutte le sue imprese sotto un'entit\u00e0 corporativa. La compagnia ebbe successo e Martha divenne milionaria dall'oggi al domani. Ne fu direttore generale e presidente fino al 2003. La Stewart deteneva approssimativamente il 61 percento delle azioni della compagnia e il 94 percento del potere di voto.\nCon l'aumento di popolarit\u00e0, la Stewart divenne facile bersaglio di beffe e parodie nei talk show di seconda serata e in \"Saturday Night Live\". Gli attori imitavano il suo perfezionismo e la sua intensa attenzione ai dettagli esoterici di cose poco interessanti, come l'insalata d'ambrosia o decorazioni di foglie per le tovaglie. \u00c8 spesso oggetto di ridicolo ad opera di comici come Jay Leno, David Letterman, Conan O'Brien, e Jimmy Kimmel. Cybill Shepherd interpret\u00f2 la Stewart in due film TV, \"Martha, Inc.: The Story of Martha Stewart\" (2003) e \"Martha: Behind Bars\" (2005), entrambi critici nei confronti della Stewart.\nOggi la Stewart possiede case a Bredford, a New York, Westport, in Connecticut, Seal Harbor, nel Maine, e The Hamptons.\nLo scandalo ImClone.\nLe accuse federali e il processo.\nNel 2002 la Stewart fu indagata per presunto \"insider trading\", per aver venduto 3928 azioni della ImClone Systems il 27 dicembre 2001 \u2013 un'asserzione che non \u00e8 mai stata comprovata n\u00e9 seguitata in appello. Il 28 dicembre, la Food and Drug Administration annunci\u00f2 che non avrebbe riesaminato la richiesta di ImClone per Erbitux, che la compagnia aveva propagandato come promettente farmaco anticancro. Le azioni della ImClone precipitarono per pi\u00f9 del 70 percento nel mese successivo alla notizia. La Stewart era amica del fondatore di ImClone, Samuel Waksal (che frequent\u00f2 la Stewart dopo essere prima uscito con sua figlia Alexis), il quale da quel momento si dichiar\u00f2 colpevole per sei capi d'accusa relativi a \"insider trading\" precedenti l'annuncio. Il 6 giugno 2002, lo U.S. House Energy and Commerce Committee, che gi\u00e0 indagava sui dubbi affari di ImClone, annunci\u00f2 che stava investigando sul capitale della Stewart. Il 25 giugno 2002 apparve su \"The Early Show\" della CBS, e quando le fu chiesto da Jane Clayson dello scandalo ImClone durante una sessione di cucina, lei rispose: \u201cVoglio solo concentrarmi sulla mia insalata\u201d. Il 3 ottobre 2002 la Stewart si dimise dal Consiglio d'Amministrazione della Borsa di New York. Nonostante tutte le indagini e l'accusa, la Stewart mantenne intatta la sua immagine pubblica, concentrandosi sulle sue specialit\u00e0 casalinghe e minimizzando o ignorando il crescente clamore per le risposte sul suo ruolo nello scandalo.\nIl 4 giugno 2003, un gran jury federale di Manhattan indizi\u00f2 la Stewart e il suo intermediario Peter Bacanovic per nove capi d'accusa provenienti dalla U.S. Securities and Exchange Commission (SEC). Il Governo stim\u00f2 che la Stewart, vendendo quando lo fece, avesse evitato perdite per 45673 $. Le accuse includevano frode a danno della sicurezza, intralcio alla giustizia e complotto. La Stewart non fu imputata dell'accusa originale di \"insider trading\", ma solo della copertura che ne deriv\u00f2. La Stewart si dichiar\u00f2 non colpevole, adducendo che avesse un accordo con Bacanovic di vendere le sue azioni ImClone se il prezzo fosse sceso al di sotto dei 60 $. La Stewart si dimise da direttore e presidente della Martha Stewart Living Omnimedia lo stesso giorno in cui venne indagata, ma rimase nel Consiglio dell'azienda.\nIl giorno dopo che fu indiziata, la Stewart compr\u00f2 una pagina intera di pubblicit\u00e0 su \"USA Today\" e lanci\u00f2 un sito web con una lettera aperta di difesa \u201cai miei amici e sostenitori\u201d. Disse: \u201cVoglio che sappiate che sono innocente \u2013 e che lotter\u00f2 per tenere alto il mio nome... I tentativi del Governo di criminalizzare queste azioni sono insensate per me... Confido nel fatto che sar\u00f2 prosciolta da queste accuse infondate\u201d.\nLa SEC pi\u00f9 tardi intent\u00f2 una causa civile contro Stewart con le accuse di \"insider trading\". Il processo della Stewart fu inizialmente fissato per il 12 gennaio 2004, su richiesta dei suoi avvocati che dicevano di aver bisogno di tempo per analizzare le prove. Il processo cominci\u00f2 il 20 gennaio a New York City, presieduto dal Giudice Distrettuale Miriam Goldman Cedarbaum. Durante l'udienza, la Stewart conferm\u00f2 la sua innocenza.\nIl 27 dicembre 2004 il Giudice Cedarbaum respinse l'accusa di frode contro la sicurezza che avrebbe potuto significare fino a dieci anni di reclusione e un milione di dollari di multa. Il Giudice defin\u00ec l'accusa \u201cinfondata\u201d e sostenne che \u201cnessuna giuria avrebbe potuto fattibilmente riscontrarla per essere imparziale\u201d.\nIl 5 marzo 2004 la Stewart fu dichiarata colpevole da una giuria di otto donne e quattro uomini di tutti i capi d'accusa pendenti su di lei: complotto, intralcio alla giustizia e due accuse di falsa testimonianza . La massima pena per questi reati combinati \u00e8 di 20 anni di reclusione. La giuria stette riunita per tre giorni, dopo i cinque di processo, prima di emettere un verdetto. La sentenza fu fissata per il 17 giugno. Dopo la condanna della Stewart, sul suo sito web fu postato un messaggio che in parte recitava: \u201cSono ovviamente addolorata dal verdetto della giuria ma continuo a trarre conforto dal sapere che ho la fiducia e il supporto duraturo della mia famiglia e degli amici. Mi appeller\u00f2 al verdetto e continuer\u00f2 a lottare per dare lustro al mio nome. Credo nell'imparzialit\u00e0 del sistema giudiziario e resto fiduciosa che alla fine prevarr\u00f2\u201d.\nIl declino dopo la condanna.\nL'8 marzo 2004 la Viacom cancell\u00f2 \"Martha Stewart Living\" dalle affiliate CBS a UPN, dopo aver spostato lo show, durante il processo Stewart, dalla fascia oraria del \"prime daytime\" a quella meno desiderabile della mattina presto (ad es. alle 2:05 a New York) . Il 15 marzo la Stewart si dimise dal Consiglio della Martha Stewart Living Omnimedia. Il 18 marzo la MSO annunci\u00f2 che il programma televisivo che aveva dato il via alla compagnia stava per essere interrotto, senza una data prevista per il ritorno.\nIn una faccenda non correlata, la Stewart affront\u00f2 delle grane legali nel febbraio 2004, perch\u00e9 la sua azienda, la Martha Stewart Living Omnimedia, fu citata in giudizio da Kmart per aver gonfiato il pagamento dei diritti e le spese di pubblicit\u00e0. Le compagnie avevano firmato un accordo per sette anni nel 2001, per commercializzare attraverso gli store Kmart i prodotti per decorare casa, per giardino e i casalinghi a marchio Martha Stewart Everyday. Kmart present\u00f2 istanza di fallimento sette mesi pi\u00f9 tardi e da quel momento chiusero 600 dei 2100 magazzini. Il 26 aprile 2004 Kmart ritir\u00f2 la sua causa, avendo raggiunto un accordo con la Martha Stewart Living Omnimedia al fine di rettificare i termini del contratto del giugno 2001 ed estenderli fino al 2009.\nIl 21 maggio 2004 Larry Stewart (nessuna parentela), un direttore di laboratorio dei Servizi Segreti USA che testimoni\u00f2 per il Governo contro Martha Stewart, fu imputato di due capi d'accusa di falsa testimonianza. Alla notizia, le azioni della Martha Stewart Living Omnimedia schizzarono fino al 23 percento. Larry Stewart aveva fatto da perito per l'inchiostro di un documento del broker, testimoniando che la nota sulla vendita delle azioni ImClone nel momento in cui fossero scese al di sotto dei 60 $ era differente dal resto dell'inchiostro del documento. Le accuse si sollevarono quando Susan Fortunato, una collaboratrice dei Servizi Segreti, dichiar\u00f2 che aveva di fatto svolto le analisi e che il foglio non era mai stato esaminato da Stewart. Anche se la giuria al processo per falsa testimonianza credette che Larry Stewart si fosse falsamente attribuito il lavoro svolto, questo non costitu\u00ec reato di falsa testimonianza e fu giudicato non colpevole il 5 ottobre 2004. La giuria ebbe dei dubbi nel credere alla Fortunato, sentendo che aveva interessi personali condivisi con la Stewart.\nLa sentenza.\nL'8 luglio fu respinta la mozione per un nuovo processo e la sentenza fu emessa il 16 luglio. Martha Stewart e Peter Bacanovic furono condannati ognuno a cinque mesi di prigione, cinque di arresti domiciliari, e due anni di condizionale, per aver mentito sulla vendita delle azioni, per complotto e intralcio alla giustizia. Alla Stewart fu ordinato di pagare 30000 $ di multa, mentre Bacanovic fu multato per 4000 $. Il Giudice emise la sentenza mentre si preparavano all'appello .\nIl 15 settembre 2004, accompagnata dai suoi legali e dai membri del Consiglio d'Amministrazione della Martha Stewart Living Omnimedia, la Stewart tenne una conferenza stampa per annunciare la sua decisione di cominciare a scontare la pena il pi\u00f9 presto possibile, mentre prometteva di andare avanti col suo appello. Il 21 settembre le fu ordinato dal Giudice Miriam Cedarbaum di rassegnarsi a cominciare la sua pena a partire dall'8 ottobre. Il 29 settembre il Federal Bureau of Prisons annunci\u00f2 che la Stewart avrebbe scontato la sua condanna presso il campo della prigione federale di Alderson (Virginia Occidentale), respingendo la sua richiesta di scontarla alla prigione federale di Danbury (Connecticut). Si present\u00f2 all'Alderson Federal Prison Camp la mattina presto dell'8 ottobre. Alderson \u00e8 un carcere di minima sicurezza, il livello pi\u00f9 basso nel Bureau of Prisons. Non ci sono recinti, e i detenuti sono generalmente liberi di camminare per il compound senza scorta. La Stewart, che ha detto che il suo soprannome in prigione era \u201cM. Diddy\u201d , ha riferito di essere andata abbastanza d'accordo con le sue compagne detenute, che ha tenuto impegnate assegnando loro mansioni di pulizia. \u00c8 stata rilasciata il 4 marzo 2005 alle 12:30 del mattino.\nIl rilascio e il ritorno.\nDopo essere uscita da Alderson, la Stewart ha cominciato a scontare i suoi arresti domiciliari nella casa di Bedford, New York. In quel periodo le \u00e8 stato concesso di lasciare la sua propriet\u00e0 48 ore a settimana per svolgere il suo lavoro, ma fu obbligata a indossare un braccialetto elettronico alla caviglia per monitorare la sua posizione a tutte le ore. Il 3 agosto (il giorno del suo 64\u00ba compleanno), gli avvocati della Stewart annunciarono che i suoi arresti domiciliari erano stati prolungati di tre settimane, fino al 31 agosto, poich\u00e9 aveva violato i termini della prigionia .\nMolta gente prevede un ritorno di Martha Stewart, mentre altri credono che trover\u00e0 difficolt\u00e0 nel tentare di restaurare il suo precedente status di magnate mediatico. \u00c8 ancora una volta alle prese con il suo magazine \"Martha Stewart Living\". L'offerta dei suoi prodotti da Kmart \u00e8 stata ampliata, ed \u00e8 probabile che la merce della Stewart sar\u00e0 disponibile anche presso i magazzini Sears, dopo la fusione della compagnia con Kmart. Comunque, l'aspetto pi\u00f9 pubblicizzato del suo tentativo di ritorno \u00e8 la televisione. Conduce di nuovo una trasmissione mattutina chiamata semplicemente \"Martha\" e compare in una nuova versione di \"The Apprentice\" (chiamata \"The Apprentice: Martha Stewart\"). Entrambe debuttano a settembre 2005, finanziate dal famoso produttore Mark Burnett."}
{"id": "212431", "revid": "9733", "url": "https://it.wikipedia.org/wiki?curid=212431", "title": "3-D", "text": ""}
{"id": "212432", "revid": "610351", "url": "https://it.wikipedia.org/wiki?curid=212432", "title": "Dollaro dei Caraibi Orientali", "text": "Il Dollaro dei Caraibi Orientali (in inglese \"East Caribbean dollar\") (codice ISO 4217: XCD) \u00e8 la valuta ufficiale di otto dei nove membri della Organizzazione degli Stati dei Caraibi Orientali (OECS).\nCreata nel 1965, \u00e8 comunemente abbreviata in EC$. \u00c8 stampata presso la Banca centrale dei Caraibi orientali, con base a Saint Kitts e Nevis, in seguito agli Accordi di Port of Spain del 5 luglio 1983.\nLa valuta sostituisce il vecchio dollaro delle Indie occidentali britanniche, in seguito allo scioglimento della Federazione delle Indie Occidentali.\n\u00c8 legata dal 1976 da un regime di cambio fisso al dollaro statunitense, pari a 1 US$ = 2,70 XCD.\nStati e territori aderenti membri.\nIl Dollaro dei Caraibi Orientali \u00e8 stato adottato da sei Stati indipendenti ed \u00e8 anche la valuta ufficiale di due territori britannici d'oltremare (Anguilla e Montserrat); gli stati e territori aderenti sono:\nNon \u00e8 usata invece nelle Isole Vergini britanniche che, pur essendo membro dell'OECS, adotta il dollaro statunitense come propria valuta.\nIl dollaro dei Caraibi Orientali \u00e8 accettato anche nelle Antille francesi (Guadalupa, Martinica, Saint-Barth\u00e9lemy, Saint-Martin) accanto all'Euro e in alcune isole dei Caraibi olandesi (Sint Eustatius, Saba, Sint Maarten).\nBanconote e monete.\nOgni dollaro \u00e8 diviso in 100 \"cent\".\nI tagli delle banconote in circolazione sono da 5, 10, 20, 50 e 100 EC$.\nI tagli delle monete in circolazione sono invece da 1, 2, 5, 10 e 25 cent e da 1 EC$."}
{"id": "212440", "revid": "1543377", "url": "https://it.wikipedia.org/wiki?curid=212440", "title": "Insieme non misurabile", "text": "\"Questa pagina offre una trattazione non tecnica di questo concetto. Per una trattazione tecnica vedi misura (matematica) e le varie costruzioni di insiemi non misurabili: insieme di Vitali, paradosso di Hausdorff, paradosso di Banach-Tarski\".\nIn matematica, un insieme non misurabile \u00e8 un insieme la cui struttura \u00e8 cos\u00ec complicata che non permette di fare luce sull'effettivo significato delle nozioni di lunghezza, area o volume.\nLa prima indicazione che ci potrebbe essere un problema a definire la lunghezza per un insieme arbitrario viene dal teorema di Vitali, che essenzialmente afferma che si pu\u00f2 prendere un intervallo di lunghezza 1, dividerlo in pezzi, muovere i pezzi e ottenere un intervallo di lunghezza 2 (talvolta questo risultato \u00e8 detto paradosso di Hausdorff). Tuttavia, \u00e8 necessario che il numero di pezzi sia infinito. Quindi si potrebbe interpretare il risultato dicendo che la lunghezza corretta di ognuno di questi pezzi \u00e8 0, ma quando si sommano si pu\u00f2 ottenere 1 o 2. Una simile definizione di lunghezza \u00e8 detta \"misura finitamente additiva\".\nAumentando il numero di dimensioni il quadro peggiora. Il paradosso di Banach-Tarski afferma che si pu\u00f2 prendere una sfera di raggio 1, dividerla in un numero finito di parti (si pu\u00f2 scendere fino a cinque, di cui una \u00e8 composta da un singolo punto), spostare e ruotare le varie parti ottenendo due sfere di raggio 1. Ovviamente questa costruzione non ha significato nel mondo fisico. Nel 1989, A. K. Dewdney ha pubblicato una lettera del suo amico Arlo Lipof nella rubrica \"passatempi al computer\" della rivista \"Scientific American\", dove descrive un'operazione clandestina \"in un paese del Sud America\" di duplicazione delle sfere di oro sfruttando il paradosso di Banach-Tarski. Naturalmente era la rubrica del mese di aprile.\nIl significato pratico del paradosso di Banach-Tarski \u00e8 che non \u00e8 possibile definire il volume in tre dimensioni a meno che non si voglia accettare una o pi\u00f9 delle seguenti ipotesi:\nSi scopre che il prezzo da pagare per la concessione numero 3 \u00e8 sorprendentemente piccolo. La famiglia degli insiemi misurabili \u00e8 molto ricca, e quasi tutti gli insiemi che si possono incontrare nelle varie branche della matematica sono misurabili. Inoltre, non \u00e8 possibile \"costruire\" un insieme non misurabile, ma solo dimostrare indirettamente la sua esistenza, mentre viceversa \u00e8 spesso facile dimostrare che un dato insieme \u00e8 misurabile. Quindi questa \u00e8 l'alternativa preferita dalla maggior parte dei matematici. Come bonus si ottiene che anche una serie infinita di insiemi disgiunti soddisfa la formula della somma, una propriet\u00e0 che i matematici chiamano \u03c3-additivit\u00e0.\nD'altra parte, anche il prezzo per la concessione 4 \u00e8 pi\u00f9 piccolo di quanto ci si potrebbe aspettare. Si scopre che uno specifico assioma pu\u00f2 essere considerato colpevole. \u00c8 il famoso assioma della scelta. Si vede che rimuovendo questo assioma dalla matematica cambiano solo aree piccole e facili da identificare, e la maggior parte della matematica rimane inalterata. Vedi assioma della scelta per una trattazione completa. Questa \u00e8 la seconda alternativa in ordine di preferenza.\nInfine, l'idea di rimuovere la \u03c3-additivit\u00e0 in una dimensione per ottenere una definizione di lunghezza per tutti gli insiemi non si dimostra molto utile. Una breve discussione delle ragioni si pu\u00f2 trovare in misura (matematica)."}
{"id": "212441", "revid": "125411361", "url": "https://it.wikipedia.org/wiki?curid=212441", "title": "Leu romeno", "text": "Il leu romeno (plurale lei; codice ISO 4217: RON) \u00e8 la moneta ufficiale della Romania, dove si utilizza dalla fondazione della Banca Nazionale Rumena, nel 1880. Ciascun leu \u00e8 diviso in 100 \"bani\" (singolare \"ban\").\nIl governo aveva inizialmente fissato al 2019 il passaggio all'euro come valuta ufficiale. Sviluppi pi\u00f9 recenti hanno spostato in avanti la data del possibile ingresso del sistema economico rumeno nella zona euro, verosimilmente al 2024. Sono difficilmente distruttibili per evitare la contraffazione della banconota.\nEtimologia del leu.\nNel secolo XVII, negli stati romeni si usava come valuta il tallero olandese (\"l\u00f6wenthaler\"). Tale moneta raffigurava un leone, in rumeno \"leu\" (\"lei\" al plurale), e cos\u00ec veniva chiamata comunemente dal popolo. La denominazione \u00e8 rimasta e ha dato il nome alla moneta attuale.\nStoria.\nPrimo leu: 1867-1947.\nNel 1860, il Domnitor Alexandru Ioan Cuza ha tentato di creare un Romanul nazionale (\"La rumena\") e il romanat, ma il progetto non \u00e8 stato approvato da parte dell'Impero Ottomano.\nIl 22 aprile 1867, viene adottata una moneta bimetallica, con il leu pari a 5 grammi di 83,5 % di argento o 0,29032 grammi di oro. La prima moneta leu fu coniata in Romania nel 1870.\nPrima del 1878 il rublo russo d'argento era stato valutato in modo fortemente alto per guidare le monete native dalla circolazione. Di conseguenza, nel 1889, la Romania ha aderito all'Unione monetaria latina e ha adottato un sistema aureo. Le monete d'argento avevano corso legale solo fino ai 50 lei. Tutte le imposte e tasse doganali dovevano essere pagate in oro e, a causa delle piccole quantit\u00e0 emesse dalla zecca rumena, le monete d'oro straniere erano usate, soprattutto quelle francesi con pezzi da 20 franchi (pari al valore nominale di 20 lei), oro turco lire (22,70), i vecchi imperiali russi (20.60) e sovrani britannici (25,22).\nLa Romania ha lasciato il gold standard nel 1914 e il valore del leu \u00e8 caduto. Il tasso di cambio \u00e8 ancorato a 167,20 lei = 1 Dollaro statunitense in data 7 febbraio 1929, 135,95 lei il 5 novembre 1936, 204,29 lei il 18 maggio 1940, e 187,48 lei il 31 marzo 1941. Durante l'alleanza della Romania con la Germania nazista, il leu \u00e8 stato ancorato al Reichsmark ad un tasso di 49,50 lei = 1 Reichsmark, scendendo a 59,5 lei nel mese di aprile del 1941. Durante l'occupazione sovietica, il tasso di cambio era di 1 rublo = 100 lei. Dopo la guerra, il valore della moneta \u00e8 sceso drasticamente e la Banca nazionale ha emesso la banconota con la pi\u00f9 alta denominazione della sua storia: 5 milioni di lei.\nSecondo leu: 1947-1952.\nUna rivalutazione (\"Grande stabilizzazione\"), ha avuto luogo il 15 agosto 1947, sostituendo il vecchio leu a un cambio di 20.000 vecchi lei = 1 nuovo leu. Nessun preavviso venne dato e c'erano limiti per gli importi da convertire nella nuova moneta: 5.000.000 lei vecchi per gli agricoltori e 3 milioni di lei per i lavoratori e pensionati. Dei 48,5 miliardi dei vecchi lei in circolazione, solo circa la met\u00e0 sono stati cambiati a nuovi lei. La pi\u00f9 attaccata \u00e8 stata l'\u00e9lite economica, che successivamente venne colpita dalla nazionalizzazione del 1948. Al momento della sua introduzione, 150 nuovi lei pari a $ 1.\nTerzo leu (ROL): 1952-2005.\nIl 28 gennaio 1952, venne introdotto un nuovo leu. A differenza della precedente rivalutazione, vennero impiegate tariffe diverse per vari tipi di scambi (liquidit\u00e0, depositi bancari, debiti, ecc) e importi diversi. Questi tassi variavano da 20-400 \"vecchi lei\" per 1 \"nuovo leu\". Anche in questo caso, nessun preavviso venne dato prima della riforma che aveva avuto luogo.\nTra il 1970 e il 1989, il tasso di cambio ufficiale venne fissato dal governo attraverso la legge. Questo tasso di cambio venne utilizzato dal governo per calcolare il valore del commercio estero, ma la valuta estera non era disponibile per essere acquistata e venduta da privati. Possedere o tentare di acquistare o vendere valuta estera era un reato, punibile con una pena detentiva che poteva arrivare fino a 10 anni (a seconda della quantit\u00e0 di valuta straniera di cui si veniva trovati in possesso). Il commercio internazionale \u00e8 stato quindi considerato come parte di un altro circuito economico di commercio interno, e gli fu dato maggiore priorit\u00e0.\nQuesta rigidit\u00e0 e l'esistenza di soldi in eccedenza a causa del costante declino economico nel 1980, uniti alla necessit\u00e0 di una maggiore valuta estera e al rifiuto del regime di Ceau\u0219escu di accettare l'inflazione come un fenomeno al fine di raggiungere convertibilit\u00e0, ha portato ad una delle pi\u00f9 grandi crisi dal lato dell'offerta nella storia rumena, culminata con l'introduzione di un parziale razionamento del cibo nel 1980 e il pieno razionamento per tutti gli alimenti di base nel 1986-1987. Questo \u00e8 stato un fattore importante nel crescente malcontento nei confronti di Ceau\u0219escu e ha contribuito in parte alla caduta del regime comunista nel 1989.\nNel 1990, dopo la caduta del comunismo, l'inflazione correva alta a causa di errori di riforma, perci\u00f2 insieme alla legalizzazione del possesso di valuta estera nel 1990, i tassi raggiunsero e superarono il 300% all'anno nel 1993. Nel settembre del 2003, veniva scambiato 1 \u20ac per pi\u00f9 di 40.000 lei, essendo questo il suo valore di picco. In seguito ad una serie di politiche monetarie di successo alla fine del 1990 e primi anni 2000, la situazione divenne gradualmente pi\u00f9 stabile, con una inflazione a due cifre nel 2005.\nQuarto leu (RON): 2005-Presente.\nIl 1\u00ba luglio 2005, il leu venne rivalutato al tasso di 10.000 \"vecchi\" Lei (ROL) per un \"nuovo\" Leu (RON), portando cos\u00ec psicologicamente il potere d'acquisto del leu in linea con quello delle altre principali valute occidentali. Il termine scelto per l'azione era \"denominare\", simile alla \"denominazione\" inglese, per indicare non una conversione, ma piuttosto una reinvenzione totale.\nIl primo giorno vi furono difficolt\u00e0 di adattamento alle nuove valute di carta e bancomat chiusi (era necessaria la riprogrammazione), costringendo ad una nuova abitudine di calcolo che ha rallentato i negozi e infastidito alcuni membri del personale di vendita e gli acquirenti pi\u00f9 anziani. Le vecchie banconote in valuta ROL rimasero in circolazione fino al 31 dicembre 2006 (le monete erano rimaste in circolazione solo fino al 31 dicembre 2005), ma tutti i conti sono stati convertiti dal 1\u00ba luglio 2005. Non vi \u00e8 stato alcun limite di tempo di conversione tra le valute. I rivenditori hanno dovuto visualizzare i prezzi sia in valuta vecchia e nuova dal 1\u00ba marzo 2005 al 30 giugno 2006. L'apprezzamento del leu nel corso del 2005 \u00e8 stato di circa il 20% contro un paniere delle altre principali valute.\nA partire dal 2006, la rivalutazione \u00e8 stata una potenziale fonte di confusione, in particolare per i visitatori, in quanto i valori vecchi e nuovi di valuta sono stati a lungo comunemente citati. Quando scritti, i grandi importi in moneta vecchia di solito sono evidenti, ma gli abitanti parlando possono fare riferimento a un importo di 5 nuovi lei semplicemente come \"cinquanta\", in riferimento al suo valore di 50.000 vecchi lei. Anche evidente \u00e8 quando si parla di milioni di lei, indicando in effetti centinaia.\nSituazione attuale della moneta.\nDal 1\u00ba luglio 2005 il nuovo leu (RON) ha sostituito il vecchio leu (ROL). Il tasso di cambio tra le due monete \u00e8:\nMonete e banconote.\nEsistono in circolazione le seguenti monete e banconote:\nQueste hanno convissuto fino al 31 dicembre 2006 con le monete e banconote denominate in vecchi lei (tra parentesi gli importi equivalenti in nuovi lei):"}
{"id": "212445", "revid": "6923", "url": "https://it.wikipedia.org/wiki?curid=212445", "title": "Smendes I", "text": "Biografia.\nPer convenzione, l'ascesa al trono d'Egitto di questo personaggio, fondatore della XXI dinastia, coincide con l'inizio dell'epoca della storia egizia nota come \"terzo periodo intermedio\".\nViene chiamato \"Smend\u0113s\" da Manetone (secondo Sesto Africano), una traslitterazione greca dell'egiziano Nesbanebdjed piuttosto corrotta ma ormai entrata nel linguaggio comune.\nNon sono note le sue origini, anche se il suo \"nomen\" suggerirebbe una provenienza dalla citt\u00e0 di Mendes, nel Delta. Alcuni studiosi ritengono che potesse trattarsi di un figlio di Herihor, ma si tratta di un'ipotesi non confermata.\nDurante il regno di Ramesse XI era il potente \"visir\" del Basso Egitto e governava questo territorio da Pi-Ramses col beneplacito del clero tebano, che era ormai pi\u00f9 influente del sovrano stesso. Proprio a questo periodo risale l'ambientazione del racconto intitolato \"Il viaggio di Unamon\", nel quale spesso si fa riferimento al visir Smendes ed alla moglie Tentamon, che doveva essere di famiglia assai altolocata e che presumibilmente contribu\u00ec all'ascesa del marito sul trono d'Egitto.\nCon la morte dell'ultimo dei ramessidi infatti, Smendes, pur senza legittimazione ma probabilmente con l'approvazione dell'oracolo di Amon, si proclam\u00f2 faraone.\nL'Egitto si trovava quindi diviso in due: Smendes regnava sul Basso Egitto, mentre il \"Primo Profeta di Amon\", carica che circa in quegli anni pass\u00f2 da Payankh a Pinedjem I, governava la Tebaide.\nSmendes spost\u00f2 definitivamente la Residenza da Pi-Ramses a Tani, un po' pi\u00f9 a nord, soprattutto a causa dell'insabbiamento del ramo pelusico del Nilo che prima bagnava la vecchia capitale. Durante i lavori di espansione di Tani, tuttavia, risiedette e govern\u00f2 da Menfi.\nDurante il suo primo anno di regno il sovrano invi\u00f2 una spedizione di 3000 uomini alle cave di Gebelein allo scopo di estrarre la pietra necessaria per eseguire lavori di restauro ad alcuni edifici di Luxor risalenti a Thutmose III e danneggiati da un'inondazione. Quest'azione ha suggerito che l'autorit\u00e0 di Smendes dovesse essere comunque sufficiente per permettere una spedizione di questo tipo in piena giurisdizione tebana.\nIn ogni caso, soprattutto durante la prima fase del suo regno i rapporti con Tebe furono decisamente buoni: Pinedjem I \u2013 che ricevette tra l'altro in sposa proprio la principessa Henuttawy, figlia di Smendes \u2013 rinunci\u00f2, almeno inizialmente, ad attribuirsi la titolatura reale ed il diritto all'eponimia, ed i documenti redatti nella capitale del sud cessarono di essere datati alla \"Ripetizione delle nascite\" stabilita da Herihor.\nSi sa che tra il 6\u00ba ed il 15\u00ba anno di regno di Smendes, il Primo Profeta intraprese i lavori di restauro e di messa al sicuro di numerose mummie reali, che furono ricollocate nella tomba KV35 di Amenhotep II. Nell'anno 16 del sovrano, poi, Pinedjem decise di attribuirsi i titoli regali e lasci\u00f2 la carica da Primo Profeta al figlio Masuharte. I cartigli di Pinedjem si rinvennero in varie parti d'Egitto, compresa Tani.\nDurante il regno di Smendes si andarono accentuando i problemi con i principati semi-indipendenti, di origine libica, che si erano insediati nelle oasi del deserto occidentale, abitati dai discendenti delle popolazioni sconfitte da Ramesse III, e che avevano poi servito come mercenari nell'esercito.\nSecondo Sesto Africano il regno di Smendes dur\u00f2 26 anni, data sostanzialmente confermata dai riscontri archeologici. Con tutta probabilit\u00e0 (ed anche grazie al rinvenimento di uno dei suoi vasi canopi) venne sepolto a Tani, anche se di lui non sono state ancora ritrovate n\u00e9 la tomba n\u00e9 la mummia. Il suo successore fu quasi certamente Amenemnesut, forse suo figlio."}
{"id": "212446", "revid": "52076", "url": "https://it.wikipedia.org/wiki?curid=212446", "title": "Smendes", "text": ""}
{"id": "212447", "revid": "1543377", "url": "https://it.wikipedia.org/wiki?curid=212447", "title": "Corona delle F\u00e6r \u00d8er", "text": "La corona faroense \u00e8 la moneta delle F\u00e6r \u00d8er. Essa viene emessa dalla Banca nazionale danese. La corona delle F\u00e6r \u00d8er non \u00e8 una moneta indipendente ma \u00e8 parte della corona danese, solo che le banconote riproducono motivi faroesi (principalmente animali e scenari naturali).\nNon essendo una moneta indipendente, la corona faroense non ha il suo codice ISO 4217. Il codice ISO 4217 per la corona danese \u00e8 DKK.\nLe banconote danesi e quelle di F\u00e6r \u00d8er sono cambiate senza alcun costo. Pur non essendo la valuta ufficiale delle isole F\u00e6r \u00d8er, la corona danese \u00e8 largamente accettata."}
{"id": "212452", "revid": "124669702", "url": "https://it.wikipedia.org/wiki?curid=212452", "title": "Diritto all'autodeterminazione", "text": "Il diritto all'autodeterminazione \u00e8 il riconoscimento della capacit\u00e0 di scelta autonoma e indipendente dell'individuo.\nAmbiti di applicazione.\nIl movimento delle donne la coni\u00f2 per significare il diritto di poter scegliere rispetto alle questioni della sessualit\u00e0 e della riproduzione. Rivendicare la totale autonomia della gestione del proprio corpo fu un punto di partenza, che port\u00f2 a denunciare, e in parte risolvere, le mille forme di violenza, coercizione e discriminazione subite dal genere femminile, per le errate norme di diritto del tempo e le dinamiche familiari soggette ad una struttura sociale di tipo patriarcale.\nOriginata da un'esigenza tutta individuale e sviluppatasi in una urgenza collettiva, questa prima formulazione rimase per anni ristretta al campo dei diritti civili e sociali delle donne, per poi arricchirsi di un ulteriore riferimento: il diritto all'autodeteminazione dei popoli.\nL'espressione si traduce nel riconoscimento della capacit\u00e0 di scelta autonoma ed indipendente dei popoli poco rappresentati, altrimenti detti \"minoranze\".\nTale diritto tutela la gestione autonoma della loro esistenza, salvaguarda la loro sopravvivenza, messa in pericolo dalle dinamiche di arricchimento della civilt\u00e0 consumistica, e consente il dialogo tra culture diverse."}
{"id": "212455", "revid": "287204", "url": "https://it.wikipedia.org/wiki?curid=212455", "title": "Argento nativo", "text": "L'argento nativo \u00e8 uno dei pochi elementi che si trova in natura allo stato libero, sotto forma di argento metallico.\nAbito cristallino.\nI rari cristalli sono cubici od ottaedrici.\nI cristalli hanno un abito simile a quello dell'oro e anche quelli dell'argento sono spesso laminari, speso allungate e filamentose\nMassivo, arborescente, dendritico.\nOrigine e giaciture.\nL'argento nativo si trova nelle zone di cementazione associato ad argentite , nelle zone di ossidazione per lo pi\u00f9 associato ad ossidi (uraninite),o ad altri giacimenti metalliferi \nL'argento nativo si trova in masse accessorie in giacimenti argentiferi, perlopi\u00f9 di tipo filoniano\nForma in cui si presenta in natura.\nL'argento nativo si trova di solito in lamine, fili o caratteristiche ciocche arricciate o ancora come efflorescenza. I cristalli sono rari, spesso deformati o scheletrici. La lucentezza metallica \u00e8 tipica ma si appanna leggermente dal giallastro fino al nero.\nL'argento nativo si trova in cristalli di forma cubica o ottaedrica, sono invece comuni i gruppi filamentosi o arborescenti.\nPulizia e conservazione.\nL'argento nativo \u00e8 sensibile all'aria ricca di acido solfidrico e si rivesre di una patina di solfuro. Si consiglia di ripulire i campioni di minerali ricoperti da tale patina con un bagno rapido in acido nitrico e spruzzandoli una volta asciugati con una lacca trasparente. Se il campione viene acquistato gi\u00e0 pulito \u00e8 consigliabile ricoprire l'argento nativo di vernice o lacca trasparente per evitare che tale patina scura si riformi e che cos\u00ec il campione perde di valore estetico.\nVariet\u00e0.\nL'amalgama \u00e8 una variet\u00e0 di argento nativo contenente mercurio.\nL'arquerite, la kongsbergite e la bordosite sono variet\u00e0 di argento nativo contenenti mercurio."}
{"id": "212458", "revid": "767487", "url": "https://it.wikipedia.org/wiki?curid=212458", "title": "Telemetro", "text": "Il telemetro \u00e8 uno strumento, originariamente ottico, capace di misurare la distanza intercorrente tra l'utilizzatore e un qualsiasi punto del campo visivo. Attualmente il sistema di funzionamento \u00e8 piuttosto vario, esistono telemetri ottici, ad ultrasuoni e laser.\nTelemetro ottico.\nUsato sempre meno e sostituito da tecnologie pi\u00f9 comode, il telemetro ottico \u00e8 generalmente formato da un cilindro con due fori distinti ad una distanza fissa l'uno dall'altro, all'interno del primo foro corrisponde un prisma (1) che riflette l'immagine su uno specchio semi-trasparente (2) posto all'interno del secondo foro. L'utilizzatore agendo sulla rotazione del prisma far\u00e0 in modo che le due immagini dell'oggetto (3) composte dallo specchio si sovrappongano. Raggiunta la sovrapposizione, il grado di rotazione del prisma indicher\u00e0, tramite una scala, la distanza dell'oggetto. Questo tipo di telemetro \u00e8 anche detto \"a coincidenza\" ed \u00e8 stato utilizzato a lungo all'interno delle macchine fotografiche per la regolazione della messa a fuoco e, con un sistema leggermente diverso, nei telemetri per artiglieria di vecchia generazione. Fotocamere a telemetro, seppur molto rare, vengono ancora utilizzate da fotografi professionisti al posto delle SLR in particolari situazioni.\nUn altro tipo di telemetro, detto \"telemetro stereoscopico\" o \"stereotelemetro\" sfrutta il principio utilizzato in natura da molti animali, compreso l'uomo, per la valutazione delle distanze e si basa sul fenomeno della parallasse. La precisione dello strumento \u00e8 data dalla distanza dei due punti di osservazione, maggiore la distanza, maggiore l'accuratezza di misurazione. Questo tipo di telemetro era utilizzato in passato per la determinazione delle distanze nella condotta del tiro d'artiglieria. Alcuni stereotelemetri imbarcati sulle grandi corazzate della seconda guerra mondiale avevano aperture che raggiungevano normalmente i 12 metri; sulle corazzate Yamato, per\u00f2, vi furono anche apparecchi (con decine di specchi delle pi\u00f9 varie dimensioni) di ben 15 m; tale telemetro presentava un errore di solo \u00b1 1 m su 35\u00a0km.\nNonostante alcuni risultati veramente impressionanti, si trattava comunque di strumenti ottici, che risentivano delle condizioni atmosferiche (nebbia, nuvole, venti che sollevano polveri) e delle mimetizzazioni (specialmente a partire dagli anni '40, si diffusero, per le imbarcazioni, livree \"seghettate\" come il Camuffamento Dazzle, che grazie a linee e fasce spezzate che rendevano difficoltoso collimare esattamente le immagini che pervenivano dai visori): quando si diffusero il radar (detto in Italia Radio Detector Telemetro, o Radiotelemetro) ed i telemetri laser, i telemetri ottici di tutti i tipi, a cominciare da quelli a collimazione (in declino gi\u00e0 dalla fine degli anni '30) furono soppiantati massicciamente dalle nuove tecnologie.\nTelemetro laser.\nIl telemetro laser, attualmente il pi\u00f9 diffuso per il basso costo di costruzione, la discreta precisione, ma soprattutto per la praticit\u00e0 d'uso ha un funzionamento radicalmente diverso del suo antenato: in questo caso la distanza \u00e8 rilevata attraverso la misurazione del tempo che l'impulso laser impiega per rimbalzare sul bersaglio di misurazione e tornare indietro. Questa tecnologia permette acute misurazioni di brevi distanze (anche nell'ordine dei centimetri per distanze fino a 20 metri) e misurazioni con scarsa visibilit\u00e0 (\u00e8 utilizzabile anche al buio), d'altro canto essendo basato su un riflesso luminoso soffre in giornate molto luminose e su bersagli non perpendicolari al raggio laser.\nTelemetro a ultrasuoni.\nPer la misurazione di piccole distanze (fino a qualche decina di metri) sono usati anche telemetri che sfruttano il tempo impiegato da un pacchetto di impulsi acustici ad elevata frequenza (ultrasuoni) emessi dal telemetro a raggiungere il bersaglio di cui si vuole misurare la distanza e a tornare al telemetro. Il principio di funzionamento \u00e8 quindi esattamente lo stesso dell'ecoscandaglio, con la differenza che il mezzo trasmissivo in questo caso \u00e8 l'aria anzich\u00e9 l'acqua.\nIl telemetro ad ultrasuoni \u00e8 un dispositivo estremamente economico, ma la precisione ottenibile \u00e8 inferiore a quella degli altri sistemi, principalmente per due ragioni: la prima \u00e8 che la velocit\u00e0 di propagazione nel velocit\u00e0 del suono nell'aria non \u00e8 costante, ma dipende da diversi fattori, fra cui la temperatura e l'umidit\u00e0; la seconda \u00e8 che il fascio di ultrasuoni emesso ha una apertura molto maggiore di quella di un fascio di luce, e ci\u00f2 rende difficile dirigerlo con precisione sul punto di cui si vuole misurare la distanza.\nNelle migliori condizioni quindi \u00e8 difficile ottenere precisioni migliori del 2%."}
{"id": "212459", "revid": "22475", "url": "https://it.wikipedia.org/wiki?curid=212459", "title": "Marco bosniaco", "text": "Il marco bosniaco o marco convertibile (in bosniaco e croato: \"konvertibilna marka\", in serbo: \u043a\u043e\u043d\u0432\u0435\u0440\u0442\u0438\u0431\u0438\u043b\u043d\u0430 \u043c\u0430\u0440\u043a\u0430) (ISO 4217: BAM, comunemente KM) \u00e8 la moneta ufficiale della Bosnia ed Erzegovina. Esso \u00e8 diviso in 100 \"feninga\" (\u0444\u0435\u043d\u0438\u043d\u0433\u0430 in serbo), dal tedesco \"Pfennig\".\nAnche \"Marka\" si riferisce al nome della moneta alla quale il marco convertibile era stato agganciato nel 1998 con un cambio di 1:1, il marco tedesco. L'adozione della nuova valuta fu decisa con gli Accordi di Dayton del 1995 ed and\u00f2 ad uniformare la situazione creatasi durante la guerra, dove le tre etnie, oltre che legate fortemente alla religione avevano adottato la moneta di riferimento: il dinaro poi la kuna tra i croati, il dinaro bosniaco (moneta ufficiale della Bosnia ed Erzegovina dal 1992) tra i bosgnacchi e il dinaro della Repubblica Srpska tra i serbi.\nDopo che il marco tedesco \u00e8 stato assorbito dall'euro nel 1999, il marco convertibile \u00e8 stato agganciato alla nuova moneta comune europea, con il seguente cambio:\nEssendo il cambio fisso si pu\u00f2 definire il marco bosniaco come \"espressione non decimale dell'euro\", proprio come le monete europee confluite nella valuta unica durante il periodo transitorio 1999-2001.\nBanconote.\nLe due entit\u00e0, la Federazione di Bosnia ed Erzegovina (FBiH) e la Repubblica Serba (RS), hanno banconote dello stesso valore ma con disegni differenti, spendibili indipendentemente in tutto il paese. Uniche eccezioni sono le banconote da 5\u00a0km (stesso disegno ma differente posizione delle denominazioni nelle due lingue ufficiali) e 200\u00a0km, uguale in tutto il paese.\nRiportati di seguito i vari tagli delle banconote, con relativo colore e personalit\u00e0 raffigurata:"}
{"id": "212461", "revid": "1075510", "url": "https://it.wikipedia.org/wiki?curid=212461", "title": "Giulio Pontedera", "text": "Il cognome mostra le sue origini: deriva da una cittadina in provincia di Pisa.\nEffettu\u00f2 i suoi primi studi umanistici a Vicenza prima di trasferirsi a Padova dove studi\u00f2 medicina e anatomia. Insegn\u00f2 all'Universit\u00e0 di Padova e divenne prefetto dell'Orto botanico.\nA lui si deve la scoperta e classificazione di diverse specie di piante; la famiglia botanica delle Pontederiaceae \u00e8 a lui dedicata."}
{"id": "212462", "revid": "298055", "url": "https://it.wikipedia.org/wiki?curid=212462", "title": "F\u00f9cur", "text": ""}
{"id": "212463", "revid": "212348", "url": "https://it.wikipedia.org/wiki?curid=212463", "title": "Oro nativo", "text": "L'oro nativo \u00e8 un minerale composto da oro ma \u00e8 per lo pi\u00f9 misto ad argento e, in minore quantit\u00e0, rame, a volte anche platino.\nMorfologia.\nL'oro si presenta solitamente in lamine o granuli irregolari e porosi. I rari cristalli sono cubici od ottaedrici, questi ultimi spesso geminati.\nOrigine e giacitura.\nL'oro si trova spesso in filoni altamente idrotermali andando a costituire le vene di quarzo aurifero, in genere associato a pirite e arsenopirite. Se di origine subvulcanica \u00e8 associato per lo pi\u00f9 all'argento ed ai suoi minerali, a solfuri, quarzo, carbonati, fluorite ed a minerali d'oro come la nagyatite e la silvanite (questi ultimi rari). Nei depositi alluvionali \u00e8 associato solitamente alla magnetite ma anche a monazite, zirconio, corindone, qualche volta al diamante."}
{"id": "212465", "revid": "119375179", "url": "https://it.wikipedia.org/wiki?curid=212465", "title": "TUI (azienda)", "text": "TUI AG (abbreviazione di Tourism Union International) \u00e8 un gruppo industriale di turismo tedesco, con sede nella citt\u00e0 di Hannover, nato dalla Preussag AG nel giugno 2002. A 2014, era la pi\u00f9 grande compagnia di viaggi e turismo del mondo, e possiede agenzie di viaggio, hotel, compagnie aeree, navi da crociera e negozi al dettaglio. Il gruppo possiede sei compagnie aeree europee e diversi tour operator con sede in Europa.\nTUI \u00e8 quotata congiuntamente alla Borsa di Francoforte e alla Borsa di Londra come componente dell'indice FTSE 100.\nNel 2007 la divisione turismo di TUI AG si \u00e8 fusa con la \"First Choice Holidays PLC\" dando vita alla TUI Travel.\nA settembre del 2018, fu incorporato il sito Musement, un servizio di prenotazione e di suggerimenti di divertimento/viaggio globale e multilingue, nato nel 2013 coi venture capital ricevuti da 360 Capital Partners e da Italian Angels for Growth. Acquisita la piattaforma Triposo ad ottobre del 2017, il sito aveva iniziato a proporre pacchetti che comprendevano visite guidate, divertimenti notturni, esperienze enogastronomiche, posizionandosi nel mercato diretto di Viator, della berlinese GetYourGuide e della statunitense \"Peek.com\""}
{"id": "212467", "revid": "124033076", "url": "https://it.wikipedia.org/wiki?curid=212467", "title": "Mercurio nativo", "text": "Il mercurio nativo \u00e8 un minerale composto esclusivamente da mercurio, appartenente alla classe mineralogica degli \u201celementi nativi\u201d. \u00c8 uno dei pochi elementi che si trova in natura anche non legato ad altri anche se, vista la scarsa diffusione, raramente si utilizza per l'estrazione a livello industriale del mercurio.\nOrigine e giacitura.\nIl mercurio nativo si forma come minerale secondario per ossidazione dei depositi di cinabro dovuta agli agenti atmosferici alla zona di contatto con l'aria dei giacimenti di questo minerale, in teoria, in ogni giacimento di mercurio si possono trovare delle piccole quantit\u00e0 di questo elemento nativo. Un'ulteriore ossidazione pu\u00f2 far divenire il mercurio nativo un ossido di mercurio chiamato montroydite o pi\u00f9 facilmente in vari cloruri detti calomelano e eglestonite. La montroydite, il calomelano e l'eglestonite possono accompagnare il mercurio nativo che a sua volta accompagna il cinabro.\nForma in cui si presenta in natura.\nIn goccioline o in masse liquide.\nCaratteristiche fisico-chimiche.\nAlla temperatura di -39 \u00b0C il mercurio nativo si presenta sotto forma di cristalli romboedrici facenti parte del sistema trigonale. Al contrario dell'acqua, che alla temperatura di solidificazione aumenta il proprio volume, il mercurio nativo si contrae di conseguenza il suo peso specifico passa da 13,6 g/cm\u00b3 del liquido a 14,5 g/cm\u00b3 del solido."}
{"id": "212476", "revid": "57342", "url": "https://it.wikipedia.org/wiki?curid=212476", "title": "Fabrizio Guidi", "text": "Velocista, gareggi\u00f2 nel professionismo dal 1995 al 2007. In carriera ottenne 46 successi: al Giro d'Italia vinse due tappe, aggiudicandosi anche una classifica punti e per tre volte la classifica intergiro. Dopo il ritiro dalle corse \u00e8 divenuto direttore sportivo per formazioni professionistiche, e dal 2021 \u00e8 nello staff tecnico del team UAE Emirates.\nCarriera.\nPass\u00f2 al professionismo nel 1995 con la Navigare-Blue Storm di Bruno e Roberto Reverberi, ottenendo due vittorie. Nella stagione seguente, con la maglia della Scrigno-Gaerne (ex Navigare), consegu\u00ec quindi ben sedici successi, aggiudicandosi tra le altre il Gran Premio Costa degli Etruschi, il Giro di Danimarca, la Tre Valli Varesine e il Giro di Puglia, oltre che, al suo primo Giro d'Italia, la maglia ciclamino della classifica a punti e quella blu della classifica intergiro. A fine stagione venne anche convocato in Nazionale per i campionati del mondo di Lugano, e insignito del premio Giglio d'oro come miglior \"pro\" italiano dell'anno. Nel 1997 vinse cinque corse, e vest\u00ec per un giorno la maglia gialla di \"leader\" della generale alla Vuelta a Espa\u00f1a; al termine dell'anno, dopo aver partecipato nuovamente ai campionati del mondo, si trasfer\u00ec al Team Polti.\nNel 1998 fu ancora protagonista alla Vuelta a Espa\u00f1a, con tre tappe vinte, due giorni in maglia gialla e il successo nella classifica a punti; in stagione fece sua anche una frazione alla Quatre Jours de Dunkerque. Nel 1999 al Giro d'Italia conquist\u00f2 la tappa conclusiva di Milano e ancora la maglia blu della classifica intergiro; simili risultati li consegu\u00ec anche nel 2000, dopo il passaggio al team Fran\u00e7aise des Jeux, quando si aggiudic\u00f2 la frazione di Meda al Giro d'Italia e, per la terza volta, la classifica intergiro. Nella stagione successiva pass\u00f2 alla Mercury-Viatel di Greg LeMond: con la nuova maglia vinse una tappa alla Parigi-Nizza e una al Tour de Romandie, prima che la squadra fallisse.\nDal 2002 al 2003 gareggi\u00f2 con il Team Coast/Bianchi, mentre dal 2004 al febbraio 2005 vest\u00ec la divisa del Team CSC. Pass\u00f2 poi alla Phonak. Nell'agosto del 2005 fu al centro di un caso di sospetto doping: in un campione ematico prelevatogli al termine della HEW Cyclassics, il 31 luglio, vennero rilevate tracce di EPO. Guidi venne cos\u00ec sospeso dalla sua squadra con effetto immediato, secondo il regolamento UCI ProTour. Le successive controanalisi su un secondo campione, per\u00f2, lo scagionarono, permettendogli di tornare alle corse. Nel 2006, sempre con la Phonak, ottenne cinque successi, tra cui quello in una tappa al Tour de Pologne; concluse la carriera nel 2007 dopo una stagione alla Barloworld.\nDopo il ritiro ha svolto l'attivit\u00e0 di direttore sportivo in ambito professionistico, prima presso la Nippo-Endeka (nel 2008) e poi, dal 2011 al 2014, con la squadra diretta da Bjarne Riis, la Tinkoff-Saxo (ex Saxo Bank). Per la stagione 2015 passa nello staff tecnico del Team Cannondale-Garmin, sodalizio diretto da Jonathan Vaughters e divenuto EF Education First nel 2018. Nel 2021 lascia dopo sei anni la squadra di Vaughters per entrare nello staff della formazione emiratina UAE Team Emirates."}
{"id": "212478", "revid": "767487", "url": "https://it.wikipedia.org/wiki?curid=212478", "title": "Minerale secondario", "text": "I minerali secondari sono quei minerali che si sono formati in un secondo tempo per alterazioni di vario tipo o rideposizione dei minerali preesistenti (detti primari). La siderite, per esempio, si pu\u00f2 formare quando l'acqua, penetrando nelle spaccature delle rocce sedimentarie calcaree, ne scioglie una parte che poi ricristallizza. La calcopirite d\u00e0 origine per alterazione a tutta una serie di minerali secondari come malachite, azzurrite e limonite."}
{"id": "212480", "revid": "1305772", "url": "https://it.wikipedia.org/wiki?curid=212480", "title": "Anemia emolitica", "text": "Si definisce anemia emolitica lo stato patologico in cui si ha bassa concentrazione di emoglobina nel sangue sia per un eccessivo grado di emolisi sia per una insufficiente risposta del midollo osseo a un'emolisi solo di poco aumentata: per questo motivo la malattia si presenta spesso in concomitanza con altri tipi di anemia.\nFisiopatologia.\nGli eritrociti hanno un tempo di sopravvivenza definito di circa 120 giorni. L'eritrocita maturo \u00e8 il risultato di un processo di differenziazione, ovvero una sequenza di eventi che d\u00e0 origine a cambiamenti sincroni tra i quali l'accumulo di grandi quantit\u00e0 di emoglobina e la perdita di una grande quantit\u00e0 di organuli. In questo processo di maturazione riduce il suo metabolismo intermedio (perde la fosforilazione ossidativa a causa della perdita dei mitocondri), che si sposta verso la glicolisi, e perde la capacit\u00e0 di sintesi proteica. Ci\u00f2 significa che la cellula \u00e8 posta in una situazione di rischio: se un componente proteico viene danneggiato non pu\u00f2 pi\u00f9 essere rimpiazzato. Infatti, la funzionalit\u00e0 degli enzimi si riduce man mano che l'eritrocita invecchia. Gli eritrociti inoltre hanno pochissime modalit\u00e0 di esprimere sofferenza: di fatto, qualsiasi deficit metabolico pu\u00f2 portare un danno strutturale alla membrana o all'insufficienza della pompa protonica.\nIn entrambi i casi la vita dell'eritrocita \u00e8 ridotta. Si pu\u00f2 in questo caso parlare di disordine emolitico. Se, invece, la velocit\u00e0 di distruzione supera quella di produzione del midollo osseo il disordine emolitico si manifester\u00e0 in un'anemia emolitica. Il processo fisiopatologico, quindi, alla base delle anemie emolitiche \u00e8 l'aumentato turn over eritrocitario.\nSe l'evento emolitico \u00e8 transitorio esso di solito non procura conseguenze a lungo termine, mentre in caso di recidiva o persistenza l'aumentata produzione di bilirubina favorisce la formazione di calcoli biliari, aumentando il deposito di bilirubinato di calcio. Se una quota considerevole di emolisi avviene nella milza il reperto clinico principale potrebbe essere la splenomegalia, tipicamente nell'emolisi croniche, cui pu\u00f2 seguire ipersplenismo con neutropenia e trombocitopenia. Anche l'aumentato turn over cellulare produce conseguenze metaboliche. Di norma il ferro proveniente dagli eritrociti logorati \u00e8 riciclato dall'organismo in maniera efficiente.\nNel caso di emolisi intravascolare cronica, l'emoglobinuria persistente provocher\u00e0 una notevole perdita di ferro, con necessaria integrazione. Inoltre l'emoglobina \u00e8 tossica per le cellule dei tubuli renali e pu\u00f2 quindi portare a una insufficienza renale e a una conseguente anuria. L'emoglobina che normalmente in piccolissime quantit\u00e0 \u00e8 liberata nel sangue viene sequestrata alla filtrazione del rene dall'aptoglobina le cui scorte per\u00f2 sopperiscono alle quantit\u00e0 di emoglobina rilasciate nell'emolisi acuta o non ne viene prodotta abbastanza nel tempo durante l'emolisi cronica. Nell'emolisi cronica extravascolare \u00e8, invece, presente il problema opposto: il sovraccarico marziale, in particolare se il soggetto si sottopone a frequenti trasfusioni.\nLa distruzione di globuli rossi costituisce un potente stimolo per l'eritropoiesi, mediata dall'eritropoietina (EPO), prodotta dal rene. Il meccanismo \u00e8 talmente efficiente che, talvolta, l'aumentata dismissione di eritrociti dal midollo osseo pu\u00f2 compensare l'aumentata distruzione, condizione definita emolisi compensata o stato emolitico. Lo stato emolitico compensato \u00e8 pi\u00f9 frequente nelle sindromi croniche. Lo stato emolitico pu\u00f2 scompensarsi quando un evento intercorrente provoca una depressione dell'emopoiesi.\nSegni e sintomi.\nSi presentano i sintomi tipici dell'anemia tra i quali pallore, affaticabilit\u00e0, tachicardia, dispnea da sforzo. I segni particolari dell'emolisi sono l'ittero e un'alterata colorazione delle urine. In molti casi si ha splenomegalia e in altri casi possiamo trovare anche epatomegalia. In tutte le forme gravi di anemia emolitica si possono riscontrare alterazioni scheletriche dovute all'iperattivit\u00e0 midollare. L'anamnesi dell'individuo pu\u00f2 individuare possibili cause di emolisi (droghe, semi di fava, valvola protesica al cuore, o altre malattie).\nI reperti di laboratorio dell'anemia emolitica sono legati all'emolisi e alla risposta emopoietica midollare.\nNel siero l'emolisi produce costantemente un aumento della bilirubina, sia non coniugata sia coniugata, del livello di lattico deidrogenasi (LDH) e dell'aspartato transaminasi (AST) mentre i livelli di aptoglobina sono bassi.\nNelle urine possiamo trovare in caso di emolisi prevalentemente intravascolare emoglobinuria spesso associato a emosideruria. L'urobilinogeno \u00e8 aumentato sia nell'urine sia nelle feci (entrambe pi\u00f9 scure).\nIl segno principale di risposta emopoietica \u00e8 l'aumento dei reticolociti risultante sia in un aumento di percentuale sia nella conta reticolocitaria assoluta, che sia associata a un aumento del volume corpuscolare medio (MCV) all'esame emomocromocitometrico.\nEsaminando gli strisci di sangue possiamo riscontrare macrociti, policromasia, talora eritrociti nucleati, anisopoichilocitosi, in alcuni casi sono presenti frammenti di globuli rossi (schistociti), come nella talassemia, e in alcuni altri casi i globuli rossi sono di forma sferica (sferociti), come nella sferocitosi.\nGli anticorpi sierologici, attraverso il test di Coombs, risultano anormali. Nella maggior parte dei casi nella prima fase diagnostica non \u00e8 necessaria l'esecuzione di un aspirato midollare. Un paziente in uno stato di emolisi compensata pu\u00f2 non manifestare i sintomi di anemia, ma quando intercorre un evento scompensante l'effetto sintomatologico \u00e8 molto pi\u00f9 marcato rispetto a quanto potrebbe osservarsi in un soggetto senza emolisi precedenti.\nEziologia e classificazione.\nLe anemie secondarie alla distruzione di eritrociti o anemie emolitiche possono essere di natura ereditaria o acquisita. Da un punto di vista clinico si possono distinguere in anemie acute e croniche o, a seconda della gravit\u00e0, in gravi o lievi. Il sito di emolisi pu\u00f2 essere prevalentemente intravascolare o extravascolare. Da un punto di vista della dinamica possiamo distinguere cause intraglobulari o extraglobulari.\nAnemie emolitiche congenite o ereditarie.\nPossono dipendere da:\nCause intraglobulari.\nSi considerano tre componenti fondamentali:\nI difetti dell'emoglobina si osservano, ad esempio, nelle talassemie: l'emolisi si verifica a livello midollare e causa ittero ed espansione del compartimento eritroide, che determina le deformazioni ossee.\nI difetti della membrana possono, ad esempio, causare la sferocitosi ereditaria che \u00e8 un'anemia emolitica relativamente comune (1:5 000) che viene ereditata come carattere autosomico dominante. Gli sferociti hanno un'elevata suscettibilit\u00e0 alla lisi. \u00c8 un'anemia che pu\u00f2 presentarsi con diversi gradi di gravit\u00e0. I casi gravi possono presentarsi gi\u00e0 nell'infanzia con grave anemia, mentre quelli pi\u00f9 lievi possono evidenziarsi nei giovani adulti o anche pi\u00f9 tardi nel corso della vita. I reperti clinici principali sono ittero, splenomegalia e spesso colelitiasi. Nei casi pi\u00f9 lievi l'anemia \u00e8 spesso compensata che pu\u00f2 scompensarsi facilmente (ad esempio un'infezione). Di solito \u00e8 un'anemia normocitica e normocromica. Un reperto tipico \u00e8 l'aumento della concentrazione emoglobinica corpuscolare media (MCHC). Se l'anamnesi familiare \u00e8 positiva, il sospetto diagnostico \u00e8 di solito facile, ma per almeno due ragioni potrebbe non esserci una storia familiare:\nNella maggior parte dei casi la diagnosi \u00e8 confermata sulla base della morfologia eritrocitaria e dal test di fragilit\u00e0 osmotica.\nI difetti enzimatici sono molteplici; il pi\u00f9 conosciuto e importante \u00e8 il deficit di glucosio-6-fosfato deidrogenasi, il favismo.\nAltre cause.\nSono noti anche casi di anemia derivanti da esposizioni ad agenti chimici: il report finale della valutazione dei rischi effettuata dal Regno Unito (designato come relatore su mandato europeo) nel 2003, tra gli effetti nocivi del naftalene (naftalina) cita principalmente casi di anemia emolitica."}
{"id": "212481", "revid": "124458592", "url": "https://it.wikipedia.org/wiki?curid=212481", "title": "Alluminio nativo", "text": "L'alluminio nativo \u00e8 un minerale composto da alluminio scoperto in Russia nel 1975. Nonostante l'abbondanza di questo elemento nella crosta terrestre, \u00e8 molto raro. Vi sono stati dubbi sui primi ritrovamenti di questo minerale in quanto \u00e8 stato trovato in rocce frantumate e le analisi evidenziavano la presenza di tracce di altri elementi analogamente all'alluminio prodotto industrialmente.\nMorfologia.\nL'alluminio nativo si presenta in masse compatte, lamelle o scaglie.\nOrigine e giacitura.\nL'alluminio nativo \u00e8 stato scoperto in un massiccio di gabbro-dolerite, si trova anche nelle rocce ricche di alluminio. Si forma nei giacimenti idrotermali di alta temperatura di stagno e tungsteno e nella loro zona di alterazione inoltre si pu\u00f2 trovare nelle ceneri vulcaniche. L'origine dell'alluminio nativo \u00e8 controversa in quanto \u00e8 un elemento che presenta forte affinit\u00e0 per l'ossigeno. Si ipotizza che si sia originato o per desilicizzazione della pegmatite o per serpentinizzazione della roccia ultrafemica."}
{"id": "212485", "revid": "1494169", "url": "https://it.wikipedia.org/wiki?curid=212485", "title": "Monistrol", "text": "Monistrol \u00e8 il nome di alcuni comuni:"}
{"id": "212486", "revid": "1543377", "url": "https://it.wikipedia.org/wiki?curid=212486", "title": "Generatore di parser", "text": "Un generatore di parser (in inglese parser generator, a volte anche chiamato compiler-compiler) \u00e8 uno strumento per la generazione del codice sorgente di un parser, un interprete o un compilatore a partire dalla descrizione data da un linguaggio annotato nella forma di grammatica, generalmente BNF, insieme a del codice associato ad ognuna delle regole della grammatica, codice che deve essere eseguito ogni volta che la regola \u00e8 applicata dal parser. Questi pezzi di codice sono spesso chiamati funzioni di azioni semantiche poich\u00e9 definiscono la semantica della struttura sintattica analizzata dal parser. A seconda del tipo di parser generato, queste funzioni possono costruire un \"albero sintattico\" concreto o astratto oppure possono generare del codice in un altro linguaggio, talvolta direttamente codice eseguibile.\nStoria.\nIl primo generatore di parser che ha usato questo nome fu scritto da Tony Brooker nel 1960 ed era usato per creare i compilatori per i computer Atlas presso l'Universit\u00e0 di Manchester, includendo il compilatore Atlas Autocode. Tuttavia il generatore era leggermente differente dai moderni generatori, e oggi probabilmente sarebbe considerato una via di mezzo tra un compilatore altamente configurabile e un linguaggio sintatticamente estensibile. \nAltri esempi di generatori di parser simili allo yacc sono Coco/R, CUP, GNU bison, Eli, FSL, META 5, MUG2, Parsley, Pre-cc, SableCC, JavaCC e MixedCC."}
{"id": "212487", "revid": "14691", "url": "https://it.wikipedia.org/wiki?curid=212487", "title": "Pete Banks", "text": ""}
{"id": "212488", "revid": "14691", "url": "https://it.wikipedia.org/wiki?curid=212488", "title": "Tales From Topographic Oceans", "text": ""}
{"id": "212489", "revid": "1684799", "url": "https://it.wikipedia.org/wiki?curid=212489", "title": "Zinco nativo", "text": "Lo zinco nativo \u00e8 un minerale di zinco. La presenza in natura dello zinco nativo \u00e8 una scoperta moderna (1959, Goncharova), in quanto lo zinco \u00e8 molto reattivo e si ossida velocemente a contatto con l'aria.\nAbito cristallino.\nEsagonale, microcristallino.\nOrigine e giacitura.\nLo zinco nativo si forma per ossidazione della sfalerite, della djurleite o come prodotto delle esalazioni vulcaniche.\nForma in cui si presenta in natura.\nLo zinco si trova in grani ovoidali o piatti, non pi\u00f9 grandi di 15\u00a0\u00b5m, come inclusione in altri minerali, in associazione con il rame nativo."}
{"id": "212491", "revid": "18737", "url": "https://it.wikipedia.org/wiki?curid=212491", "title": "Telefoni", "text": ""}
{"id": "212493", "revid": "983767", "url": "https://it.wikipedia.org/wiki?curid=212493", "title": "Cadmio nativo", "text": "Il cadmio nativo \u00e8 un minerale di cadmio scoperto nel 1979 nel bacino del fiume Viljuj nella Siberia orientale.\nMorfologia.\nIl cadmio \u00e8 stato scoperto sotto forma di grani appiattiti di circa 0,2 mm con la superficie liscia.\nOrigine e giacitura.\nIl cadmio \u00e8 stato trovato in un concentrato di gabbro-dolerite. \u00c8 associato con moissanite, piombo nativo, ferro nativo, stagno nativo, zinco nativo, alluminio nativo, leghe di rame e zinco, stagno ed antimonio, granato, spinello, cianite, corindone, rutilo, solfuri di ferro, rame, piombo, antimonio, zinco, arsenico e mercurio."}
{"id": "212494", "revid": "52076", "url": "https://it.wikipedia.org/wiki?curid=212494", "title": "Banyas", "text": ""}
{"id": "212496", "revid": "1226", "url": "https://it.wikipedia.org/wiki?curid=212496", "title": "Ambrose Bierce", "text": "Biografia.\nNato da una numerosa famiglia (lui era il decimo figlio), Bierce condusse una vita spesso ai limiti, ma non per i vizi, bens\u00ec per il suo sarcasmo che col tempo gli valse il nomignolo di \"bitter\", l'amaro. A quindici anni, stanco della povert\u00e0 della famiglia, se ne and\u00f2 di casa cominciando a girare per gli Stati Uniti e vivendo di espedienti fino a quando uno zio, Lucius, fratello minore del padre, lo prese sotto la sua ala protettrice. Lucius Bierce aveva fatto fortuna divenendo un discreto avvocato e sindaco della cittadina di Akron. Lo zio gli fece frequentare il Kentucky Military Institute, dove impar\u00f2, tra le altre cose, la cartografia, il che gli permise di arruolarsi nel 1861 come volontario nell'esercito con mansioni di topografo.\nErano gli anni della guerra di secessione, che Bierce visse in prima persona e da cui nacque \"Tales of soldiers and civilians\", ovvero \"Racconti di soldati e civili\", un campionario degli orrori della guerra in cui la visione spietata e sprezzante degli uomini, nessuno escluso, d\u00e0 il senso della misura di Bierce. Qui emerse un altro aspetto dell'opera di Bierce: la casualit\u00e0 degli eventi e l'esistenza del soprannaturale, del fantastico, che si cala nella realt\u00e0 quotidiana. Da ci\u00f2 nacquero anche ottimi racconti macabri e dell'orrore, sempre permeati di cinismo.\nA 24 anni Bierce, stanco di quella vita, abbandon\u00f2 l'esercito e approd\u00f2 a San Francisco, dove inizi\u00f2 la carriera di giornalista e scrittore. Vivendo inizialmente di piccoli lavori, cominci\u00f2 a scrivere e a essere quotato per i suoi attacchi a politici, uomini di malaffare, imprenditori, tanto che, secondo le cronache dell'epoca, usava portare una pistola con s\u00e9 quando andava in giro. Il giorno di Natale del 1871, Bierce spos\u00f2 Mary Ellen \"Mollie\" Day, una bella e ricca ragazza e, grazie al suocero, un fortunato ingegnere minerario, fece un lungo viaggio di nozze a Londra, dove cerc\u00f2 di pubblicare, con scarso successo, le sue opere. Il matrimonio si concluder\u00e0 col divorzio nel 1904, ma Bierce e la moglie vivevano separati dal 1888. Dei tre figli avuti dalla coppia, soltanto la terzogenita Helen sopravviver\u00e0 ai genitori; Day, il primogenito, morir\u00e0 suicida ancora adolescente e Leigh soccomber\u00e0 alla malattia in giovane et\u00e0.\nLa morte dello scrittore \u00e8 uno dei pi\u00f9 grandi enigmi della letteratura americana: nel 1913, a 71 anni, part\u00ec come corrispondente per il Messico, dilaniato dalla guerra civile di Pancho Villa ed Emiliano Zapata, scomparendo misteriosamente durante la battaglia di Ojinaga, l'11 gennaio 1914. Secondo una tradizione orale locale, Bierce sarebbe stato fucilato contro il muro del cimitero di Sierra Mojada da alcuni uomini di Villa dopo un pesante diverbio, forse perch\u00e9 ritenuto una spia. Nel 2004 il reverendo James Lienert, un prete cattolico, prestando credito a questa versione dei fatti, ha fatto apporre una lapide sul luogo della presunta esecuzione. In base a un'altra versione, lo scrittore non sarebbe sopravvissuto alle ferite riportate nella battaglia. Altri, infine, accreditano l'ipotesi del suicidio. A parte il mistero che ne accompagna le circostanze, \u00e8 quasi certo che Bierce trov\u00f2 in Messico la fine che vi cercava.\nAl mistero della morte di Bierce si collega la teoria che lo vorrebbe essere stato l\"alter ego\" dello scrittore B. Traven, ipotesi comunque mai provata.\nProduzione letteraria.\nBierce deve la sua fortuna di scrittore principalmente al suo \"Dizionario del Diavolo\", ma in realt\u00e0 la sua opera va ben oltre, a cominciare proprio da quella di giornalista che vide la sua consacrazione nell\"Examiner\", uno dei giornali che fecero la fortuna di William Randolph Hearst, il magnate dell'editoria.\nI suoi racconti brevi sono considerati tra i migliori del XIX secolo, soprattutto quelli di guerra come \"Un avvenimento sul ponte di Owl Creek\" (il cui protagonista \u00e8 un uomo in procinto di essere impiccato al ponte di cui al titolo), \"Killed at Resaca\", e \"Chickamauga\". Bierce venne reputato un maestro di stile e di linguaggio dai suoi contemporanei in tutti i generi in cui si ciment\u00f2, dai gi\u00e0 citati racconti di guerra ai racconti di fantasmi, alle poesie. I suoi racconti fantastici anticiparono lo stile del grottesco che sarebbe diventato un vero e proprio genere letterario nel XX secolo.\nI dodici volumi dell'opera completa di Bierce, di cui il settimo volume era interamente costituito dal \"Dizionario del diavolo\", vennero pubblicati fra il 1909 e il 1912.\n\u00c8 suo il celebre aforisma: \"Solitudine, condizione di chi ha il difetto di dire la verit\u00e0 e di essere dotato di buon senso\"."}
{"id": "212503", "revid": "287204", "url": "https://it.wikipedia.org/wiki?curid=212503", "title": "Klaipeda", "text": ""}
{"id": "212508", "revid": "484362", "url": "https://it.wikipedia.org/wiki?curid=212508", "title": "Oblast' di Novosibirsk", "text": "L'oblast' di Novosibirsk ( - Novosibirskaja Oblast') \u00e8 una oblast' della Russia nel sud-ovest della Siberia, con capitale Novosibirsk e conta abitanti ( a Novosibirsk). La distanza da Mosca \u00e8 , il fuso orario \u00e8 UTC +7:00, CET +6:00 (Mosca +4:00).\nGeografia fisica.\nLa regione si trova nel sud-est del bassopiano della Siberia occidentale. Nel centro e nell'est si stendono le creste (di 6-10 metri d'altezza) dal sud-ovest al nord-est. Il punto pi\u00f9 elevato \u00e8 di 498 metri sul livello del mare. Le bassure tra di esse sono coperte da paludi e laghi.\nLa superficie \u00e8 (1,0% del territorio russo). L'estensione da ovest a est \u00e8 di , da nord a sud di .\nLe risorse minerali presenti sono scarse rispetto alle altre regioni siberiane. Per lo pi\u00f9 vi sono petrolio, gas naturale, carbon fossile, oro, torba, argille ceramiche.\nL'Ob' scorre nella porzione orientale dell'oblast. C'\u00e8 il serbatoio idrico (chiamato anche \"Mare di Ob\"), un lago artificiale creato per la centrale idroelettrica di Novosibirsk, che si stende da Novosibirsk al sud dell'oblast e finisce nel Kraj dell'Altaj. La maggioranza dei fiumi sono affluenti dell'Ob, molti sboccano in laghi chiusi.\nIl clima \u00e8 continentale. La temperatura media a gennaio \u00e8 da nel sud fino a nel nord, a luglio tra e . Avvengono di precipitazioni all'anno. Il periodo di vegetazione \u00e8 144-148 giorni nel nord, e 158-163 giorni nel sud.\nL'oblast' di Novosibirsk confina con:\nEcologia.\nL'oblast' di Novosibirsk \u00e8 situata nelle zone della taiga meridionale, con bosco misto e steppa. La terra \u00e8 grigia e nera. Le foreste occupano l'11% del territorio. Nel nord vi \u00e8 la taiga paludosa (abete siberiano, pino, cedro, betulla, tremoli e raramente larice), pi\u00f9 a sud c'\u00e8 bosco misto tipico con boschetti di betulle e di pini. Nel sud-est ci sono steppe d'erbe varie.\nNel nord abitano orsi, renne, alci, linci, caprioli, lontre, scoiattoli, ermellini. Gli uccelli presenti sono gallo cedrone e francolino. Nella steppa-foresta si sono conservati esemplari di lupo, volpe, donnola, lepre (grigia e bianca).\nEconomia e trasporti.\nLa regione \u00e8 attraversata dalla ferrovia Transiberiana, che la connette con Omsk ad ovest, Tomsk al nord, Krasnojarsk ad est. Le linee ferroviarie secondarie la connettono con Kemerovo e Novokuzneck ad est, e Barnaul al sud. La maggioranza delle citt\u00e0 minori si trovano accanto alle ferrovie. Anche le autostrade connettono le stesse citt\u00e0.\nL'oblast' di Novosibirsk \u00e8 una delle regioni pi\u00f9 sviluppate nella Siberia. Produce il 10% dei prodotti delle regioni siberiane.\nLe industrie pi\u00f9 importanti sono:\nIl 48% del territorio \u00e8 utilizzato dall'agricoltura che si specializza nella produzione di frumento, patata e lino. \u00c8 sviluppato l'allevamento del bestiame.\nNella Oblast' si trova anche la miniera di carbone di Listvianskaya che ha una produzione annuale di 5 milioni di tonnellate di carbone.\nStoria.\nL'oblast' fu istituita il 28 settembre 1937. Il capoluogo e la citt\u00e0 pi\u00f9 grande \u00e8 Novosibirsk, che \u00e8 anche la citt\u00e0 capoluogo del circondario federale della Siberia.\nNel 1943 dall'oblast' di Novosibirsk fu staccata l'oblast' di Kemerovo, nel 1944 l'oblast' di Tomsk.\nAmministrazione.\nGli organi dell'autorit\u00e0 regionale:\nGeografia antropica.\nSuddivisioni amministrative.\n\"Rajon\".\nLa \"oblast'\" di Novosibirsk comprende 30 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"; i numeri indicano il riferimento alla mappa):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 14 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 17 (al 1\u00ba gennaio 2010):"}
{"id": "212511", "revid": "767487", "url": "https://it.wikipedia.org/wiki?curid=212511", "title": "Indio nativo", "text": "L'indio nativo \u00e8 un minerale composto da indio descritto nel 1964 in base ad un ritrovamento avvenuto nella regione del Transbajkal orientale in Russia.\nMorfologia.\nL'indio nativo \u00e8 stato scoperto sotto forma di granuli di circa 1mm.\nOrigine e giacitura.\nL'indio nativo \u00e8 stato trovato nel granito greisenizzato ed albitizzato associato con il piombo nativo."}
{"id": "212512", "revid": "1652635", "url": "https://it.wikipedia.org/wiki?curid=212512", "title": "Piombo nativo", "text": "Il piombo nativo \u00e8 un minerale composto di piombo quasi puro, pu\u00f2 contenere piccole quantit\u00e0 di argento, rame, zinco, ferro, stagno, od antimonio. \u00c8 conosciuto fin dall'antichit\u00e0 ma \u00e8 relativamente raro quindi non \u00e8 utilizzato per l'estrazione del metallo.\nMorfologia.\nIl piombo nativo si presenta comunemente sotto forma di masse compatte di forma arrotondata o appiattite anche di grandi dimensioni (pesanti fino a 60\u00a0kg). A volte presenta aspetto filiforme o dendritico. I cristalli sono rari, di forma cubica, ottaedrica o dodecaedrica fino a 6\u00a0cm. Pu\u00f2 formare geminati secondo {111}.\nOrigine e giacitura.\nIl piombo nativo si trova solitamente nei giacimenti alluvionali. L'origine \u00e8 idrotermale, a volte deriva da processi autigenetici e pu\u00f2 prendere il posto delle radici delle piante. Si trova associato con galena, minio, cerussite, idrocerussite, caryopilite, sarkinite, brandtite, andradite, willemite ed axinite."}
{"id": "212513", "revid": "729019", "url": "https://it.wikipedia.org/wiki?curid=212513", "title": "Stagno nativo", "text": "Lo stagno nativo \u00e8 un minerale composto esclusivamente da stagno praticamente puro.\nMorfologia.\nLo stagno nativo si presenta in granuli informi arrotondati o in aggregati, non sono conosciuti cristalli.\nOrigine e giacitura.\nLo stagno nativo si trova nelle sabbie alluvionali e in granuli nella calcite, nella kimberlite e nelle dorsali oceaniche associato con cassiterite, iridosmina, oro nativo, platino nativo, rame nativo e sorosite."}
{"id": "212514", "revid": "12497", "url": "https://it.wikipedia.org/wiki?curid=212514", "title": "Scaccomatto", "text": ""}
{"id": "212516", "revid": "212348", "url": "https://it.wikipedia.org/wiki?curid=212516", "title": "Finale (scacchi)", "text": "Negli scacchi, il finale \u00e8 la parte conclusiva della partita, in cui sono presenti sulla scacchiera solamente pochi pezzi oltre ai due re.\nSebbene non sia sempre chiaro in che punto finisce il mediogioco e comincia il finale, queste due parti della partita sono per\u00f2 decisamente diverse in alcune caratteristiche fondamentali. Un esempio \u00e8 il ruolo del re: se nel mediogioco questo viene mosso raramente, in quanto \u00e8 possibile attaccarlo e rischia di subire il matto, nel finale \u00e8 invece un pezzo molto attivo, fondamentale sia nell'attacco che nella difesa; per questo si trova spesso al centro della scacchiera, quando nelle fasi centrali della partita \u00e8 generalmente tenuto a lato.\nUn'altra peculiarit\u00e0 \u00e8 la lotta per portare almeno un pedone a promozione; il ridotto numero di pedoni in campo permette infatti che alcuni di essi siano \"passati\", ovvero non abbiano altri pedoni sulla loro stessa colonna o sulle colonne adiacenti. La possibilit\u00e0 o la minaccia di promuovere questi pedoni diventa spesso un fattore molto importante nei finali.\nGeneralmente, dato che il numero di pezzi \u00e8 ridotto, il valore di ognuno dei restanti aumenta, cos\u00ec come il loro raggio d'azione; i sacrifici sono pi\u00f9 difficili da realizzare e, quando avvengono, portano di solito allo scacco matto, oppure alla promozione forzata di uno o pi\u00f9 pedoni.\n\u00c8 difficile individuare un punto di partenza per lo studio dei finali: non c'\u00e8 un ristretto insieme di elementi basilari, come per il mediogioco, o un piccolo insieme di mosse iniziali, come in apertura, dato che non esiste una posizione univoca di partenza, comune a tutti i finali.\nSi pu\u00f2 effettuare una classificazione dei finali per tipologie di posizione, soprattutto in base al tipo di pezzi rimasti in campo. Per questo, la suddivisione comunemente accettata, di portata pi\u00f9 generale, \u00e8 la seguente:\nFinali caratterizzati da un solo pezzo.\nNel caso che l'avversario sia rimasto col solo re, per vincere \u00e8 sufficiente possedere una donna o una torre. Al contrario, n\u00e9 un alfiere n\u00e9 un cavallo possono, da soli, arrivare allo scacco matto. Due alfieri che si muovono su case diverse possono invece vincere, cos\u00ec come un alfiere e un cavallo; quest'ultima situazione richiede per\u00f2 a volte una lunga sequenza di mosse, difficile da ottenere senza conoscere la tecnica.\nDue cavalli non possono dare scacco matto, se l'avversario gioca in modo corretto; possono per\u00f2 forzare lo stallo. Paradossalmente, se l'avversario possiede anche un pedone, lo scacco matto pu\u00f2 essere raggiunto forzatamente: in tal caso, infatti, la possibilit\u00e0 di muovere il pedone impedisce lo stallo, permettendo ai cavalli di dare scacco matto.\nRe e pedone contro re.\nQuesto finale pu\u00f2 essere vinto o patto a seconda della posizione reciproca dei due re e del pedone. \u00c8 uno dei finali pi\u00f9 importanti, sia perch\u00e9 uno dei due giocatori pu\u00f2 scegliere di semplificare il gioco da un'altra posizione per raggiungere un finale che si sa vinto (o patto, se il giocatore \u00e8 in svantaggio), sia perch\u00e9 gli elementi che intervengono nella sua analisi sono spesso utili per risolvere finali in cui sono presenti pi\u00f9 pedoni.\nNel caso che il re avversario sia abbastanza distante dal pedone, questo pu\u00f2 riuscire a promuovere senza l'aiuto del proprio re. La definizione di \"abbastanza lontano\" \u00e8 data della cosiddetta \"regola del quadrato\": se il re avversario si trova all'esterno del quadrato il cui lato \u00e8 costituito dalle caselle davanti al pedone, allora \u00e8 abbastanza lontano.\nSe invece il re \u00e8 nel quadrato del pedone, questo ha bisogno, per essere promosso, dell'aiuto del proprio re. Per stabilire rapidamente se il finale sia pari oppure no, \u00e8 possibile usare la \"regola delle case efficaci\". Se il re che controlla il pedone riesce ad arrivare nelle case dette di \"efficacia assoluta\" allora riuscir\u00e0 a promuovere il pedone, mentre se si trova in quelle di \"efficacia relativa\" la possibilit\u00e0 di vincere \u00e8 subordinata al possesso dell\"'opposizione\" (se due re si trovano uno di fronte all'altro, a distanza di una casella, allora si dice che il colore che non deve muovere ha l'opposizione).\nSe il pedone \u00e8 di torre (cio\u00e8 si trova in una delle due colonne laterali) e il re avversario pu\u00f2 porsi sulla sua colonna, allora la partita \u00e8 pari, in qualunque posizione si trovi l'altro re.\nFinali con pi\u00f9 pedoni.\nNei finali di pedoni il tema dominante \u00e8 la possibilit\u00e0 per un re di penetrare nelle file avversarie, per eliminare i pedoni avversari e portare cos\u00ec i propri a promozione. Elemento cruciale \u00e8 lo zugzwang, cio\u00e8 l'obbligo per un colore di muovere peggiorando la propria posizione, ad esempio lasciando la protezione di un pedone oppure permettendo al re avversario di guadagnare una traversa (ad esempio tramite il fenomeno dell'opposizione).\nIn alcuni casi i re sono entrambi lontani dal pedone avversario; in tal caso si assiste ad una vera e propria \"corsa alla promozione\", il cui risultato \u00e8 spesso la comparsa di due donne sulla scacchiera. Se uno dei due colori ha almeno due tempi di vantaggio sull'avversario, ha partita vinta, in quanto si traspone in un finale di donna contro pedone vinto. (Vedi sezione successiva).\nFinali di donna.\nI finali di donna sono una tipologia di finali molto complessi, in quanto molti piani, sebbene a lunga scadenza, devono essere effettuati con precisione. Due particolari tipologie di finali particolarmente importanti sono i finali di re e donna contro re e pedone, e i finali di donna e pedone contro donna.\nNel primo caso, il conduttore della donna ha quasi sempre partita vinta, in quanto pu\u00f2 dare scacco e contemporaneamente attaccare il pedone, costringendo il re a delle mosse forzate. Se il pedone \u00e8 avanzato fino alla settima traversa - come pu\u00f2 accadere nel caso che vi sia stata una \"corsa alla promozione\" e uno dei due giocatori avesse qualche tempo di svantaggio - la donna vince se pu\u00f2 occupare la casa di promozione del pedone, oppure se il pedone \u00e8 in una colonna centrale (\"d\" ed \"e\") oppure di cavallo (\"b\" e \"g\"): la strategia consiste nell'obbligare il re avversario ad occupare la casa di promozione, guadagnando cos\u00ec un tempo per avvicinare il proprio re, con l'aiuto del quale poter dare poi matto. Se invece il pedone \u00e8 in una delle colonne \"a\", \"c\", \"f\" o \"h\", la partita \u00e8 patta a causa dello stallo.\nI finali di donna e pedone contro donna sono molto difficili da giocare, e spesso molto lunghi. Il difensore deve cercare di raggiungere col proprio re la casa di promozione, ma anche se non ci riuscisse potrebbe comunque riuscire a pattare: questo \u00e8 vero per i pedoni di torre, mentre per gli altri la donna pu\u00f2 dare scacco e cercare di inchiodare il pedone, impedendogli di avanzare.\nFinali di torre.\nI finali di torre sono frequenti, in quanto questi pezzi sono generalmente gli ultimi ad essere messi in gioco e quindi quelli che tendono a rimanere pi\u00f9 a lungo. In questo caso l'elemento centrale \u00e8 l'attivit\u00e0 delle torre, intesa come la possibilit\u00e0 di attaccare contemporaneamente il re e i pedoni avversari, oppure di tagliar fuori il re dalla zona della scacchiera dove pu\u00f2 attaccare i pedoni.\nSono generalmente patti, tanto che una famosa citazione (di origine incerta, ma attribuita sia a Tartakower che a Tarrasch) dice che \"Tutti i finali di torre sono patti\".\nUn caso di particolare importanza sono i finali di torre e pedone contro torre, in cui la posizione pu\u00f2 essere sia pari che vinta per il colore che ha il pedone, a seconda della posizione; la lotta \u00e8 centrata attorno alla possibilit\u00e0 di promuovere il pedone, guadagnando un vantaggio decisivo.\nIn generale, il giocatore in svantaggio deve cercare di raggiungere la casa di promozione del pedone; il conduttore del pedone deve quindi cercare di tagliarlo fuori con la torre, oppure cercare di raggiungere la posizione di Lucena. Per pattare sono possibili diverse tecniche, tra cui il raggiungimento della posizione di Philidor.\nSe il pedone \u00e8 in una colonna di torre, le possibilit\u00e0 di pareggio aumentano notevolmente.\nFinali di alfiere.\nNei finali in cui, oltre ai pedoni, sono presenti solo alfieri, il colore degli alfieri (cio\u00e8 il colore delle case su cui muovono) \u00e8 di vitale importanza per la valutazione della posizione. Mentre infatti nel caso di alfieri di colore uguale la posizione \u00e8 pi\u00f9 favorevole all'attaccante (cio\u00e8 al giocatore con pi\u00f9 pedoni o con l'iniziativa), i finali con alfieri di colore contrario sono famigerati per essere molto spesso patti.\nGli alfieri di colore contrario permettono di raggiungere la patta anche con due pedoni di svantaggio, sebbene la presenza di altri pedoni pu\u00f2 favorire l'attaccante, che pu\u00f2 minacciarli. Un solo pedone di vantaggio non \u00e8 invece quasi mai sufficiente per vincere (nemmeno con alfieri dello stesso colore) in quanto \u00e8 possibile per il difensore sacrificare il proprio alfiere sul pedone, semplificando cos\u00ec in un finale patto.\nIn alcune situazioni l'alfiere non pu\u00f2 vincere neppure con l'aiuto di un pedone, e con l'avversario ridotto al solo re: nel caso infatti il pedone sia di torre, e la sua casa di promozione sia di colore opposto a quello dell'alfiere, e il re avversario pu\u00f2 raggiungerla, non c'\u00e8 nessun modo di costringerlo ad abbandonarla: l'avvicinamento del re, infatti, causa lo stallo.\nFinali di cavalli.\nQuesti sono caratterizzati dalle manovre dei cavalli per catturare i pedoni; nel caso di pedoni passati i cavalli hanno generalmente difficolt\u00e0 nel tentare di catturarli, mentre sono pi\u00f9 efficaci nel bloccarli. Un importante fattore \u00e8 anche l'impossibilit\u00e0 per i cavalli di perdere un tempo, in quanto muovendosi non possono mantenere il controllo sulle case che attaccavano prima.\nIl finale di re e due cavalli contro re \u00e8 sempre patto, proprio perch\u00e9 il cavallo non pu\u00f2 perdere tempi. Invece nel finale di re e due cavalli contro re e pedone la parte che ha i due cavalli pu\u00f2 vincere in determinate posizioni. Questo finale \u00e8 stato analizzato in dettaglio dallo studista russo Aleksej Troickij.\nAltri finali comuni.\nDonna contro altri pezzi.\nLa donna vince contro una torre da sola; perfino due pedoni (se non connessi) possono essere insufficienti per pattare la partita, a meno che con uno di essi si possa raggiungere una fortezza. Con tre pedoni si ottiene almeno una patta, e in alcune situazioni la torre vince. Due torri valgono generalmente una donna: senza pedoni la posizione \u00e8 generalmente patta, sebbene in alcune posizioni possa essere vinta per uno dei due giocatori. Generalmente sono richiesti due pedoni di vantaggio per vincere.\nLa donna vince facilmente contro un solo pezzo minore, mentre con due pezzi pu\u00f2 essere costruita una fortezza; una torre e un pezzo minore pattano contro una donna; se il conducente della donna ha un pedone pu\u00f2 vincere, mentre torre, pezzo minore e due pedoni possono piegare la resistenza della donna.\nTorre e pezzi minori.\nNel caso di torre contro pezzi minori senza pedoni, la posizione \u00e8 generalmente patta; un pedone di vantaggio d\u00e0 vantaggio alla torre, che a volte \u00e8 per\u00f2 insufficiente per vincere. La torre pu\u00f2 vincere in alcune situazioni anche con un pedone di svantaggio, ma con due pu\u00f2 perdere. Pi\u00f9 pedoni garantiscono spesso la vittoria al pezzo minore.\nNel caso di torre e pezzo leggero contro torre (senza pedoni), la partita \u00e8 una patta teorica (ad eccezione di alcune posizioni); se il pezzo \u00e8 un alfiere, la difesa \u00e8 tuttavia difficile, e pu\u00f2 essere difficile praticamente; se l'attaccante riesce ad entrare in una posizione di Philidor ha partita vinta, ma essa non pu\u00f2 essere raggiunta forzatamente.\nLe \"tablebase\".\nCon l'avvento del computer \u00e8 stato possibile analizzare completamente i finali con pochi pezzi sulla scacchiera, individuando per ogni posizione la mossa migliore e il risultato della partita con il gioco migliore: i database risultanti sono chiamati \"tablebase\". Attualmente sono state completate delle \"tablebase\" per tutti i finali con sei o meno pezzi sulla scacchiera (compresi i due re), mentre l'analisi delle posizioni con sette pezzi \u00e8 ancora in corso.\nQuesti dati hanno permesso di ottenere una comprensione pi\u00f9 profonda della teoria dei finali, cambiando anche la valutazione di alcune posizioni: ad esempio, nel finale di donna e pedone contro donna, sono state trovate molte pi\u00f9 posizioni vincenti di quanto creduto, sebbene la logica delle mosse non sia del tutto chiara. Altri casi in cui la vittoria \u00e8 pi\u00f9 frequente di quanto si pensasse in precedenza sono il finale di donna contro due alfieri (la donna pu\u00f2 impedire all'avversario di formare una fortezza con cui difendersi), donna contro due cavalli, due alfieri contro un cavallo, donna e alfiere contro due torri. Questi risultati, tuttavia, non tengono nel conto la regola delle cinquanta mosse: in alcuni casi, a gioco perfetto, la prima cattura pu\u00f2 avvenire ben oltre questo limite, risultando quindi patte nella pratica di gioco.\nGrazie alle \"tablebase\" si sono anche potute trovare posizioni la cui vittoria richiede pi\u00f9 di trecento mosse: il pi\u00f9 lungo finale di questo tipo, scoperto da Marc Bourzutschky e Yakov Konoval nel 2006, richiede ben 517 mosse per essere convertito in un finale pi\u00f9 semplice (con meno pezzi)."}
{"id": "212517", "revid": "38120", "url": "https://it.wikipedia.org/wiki?curid=212517", "title": "Titanio nativo", "text": "Il titanio nativo \u00e8 un raro minerale di titanio scoperto nel distretto minerario di Luobusa nella contea di Qusum in Tibet.\nMorfologia.\nIl titanio nativo si rinviene in microscopici cristalli.\nOrigine e giacitura.\nIl titanio nativo si trova come inclusione nelle coesiti di eclogite."}
{"id": "212519", "revid": "110157", "url": "https://it.wikipedia.org/wiki?curid=212519", "title": "Cromo nativo", "text": "Il cromo nativo \u00e8 un minerale di cromo appartenente al gruppo del ferro descritto nel 1981 in base ad una scoperta avvenuta nella provincia dello Sichuan in Cina. Oltre al cromo, contiene piccole quantit\u00e0 di zinco e rame.\nMorfologia.\nIl cromo nativo \u00e8 stato trovato in granuli microscopici di circa 20 micrometri.\nOrigine e giacitura.\nIl cromo nativo si rinviene nelle sabbie pesanti originatesi nelle zone di contatto metamorfico fra marmo siliceo e rocce ultramafiche."}
{"id": "212520", "revid": "2091899", "url": "https://it.wikipedia.org/wiki?curid=212520", "title": "Missile terra-aria", "text": "Un missile terra-aria, chiamato anche SAM (\"Surface-to-Air-Missile\", missile superficie-aria), \u00e8 un tipo di missile utilizzato per la difesa dello spazio aereo. Sono usati in genere in batterie contenenti missili di un solo tipo, ma collegate ad una rete di radar in modo da creare congiuntamente una \"barriera\" impenetrabile per gli aerei nemici, che quindi per superare tali difese sono costretti a volare a bassa quota. Sul campo di battaglia possono essere fissi o trasportati da veicoli, montati su apposite rampe (come ad esempio i SA-6 Gainful ex-sovietici).\nEsistono anche versioni portatili a corto raggio, da impiegare con appositi lanciatori da spalla, come ad esempio il Blowpipe inglese, lo Stinger americano, o il SA-7 Grail di produzione ex-sovietica.\nSviluppo dei missili terra-aria.\nLa nascita.\nNel corso della seconda guerra mondiale la Luftwaffe (che era responsabile della difesa del territorio del Reich, sia con gli aerei da caccia che con le armi terrestri), svilupp\u00f2 alcuni missili destinati a contrastare gli attacchi delle aviazioni alleate contro la Germania. Il primo ad entrare in funzione fu il Messerschmitt FR 1 Enzian (FlakRakete/Missile antiaereo 1 Genziana), un missile a propellente liquido (con 4 razzi a propellente solido per il decollo) che raggiungeva Mach 0,66. L'Enzian era guidato da un radar di illuminazione e da un sistema a raggi infrarossi e portava una testata HE (Alto esplosivo) da 450\u00a0kg. Lo scopo di questo missile, che non avrebbe sfigurato in un arsenale di una nazione media negli anni sessanta, era essenzialmente quello di rompere le formazioni di bombardieri per permettere ai caccia ed alla FlaK (Artiglieria Contraerea) di distruggere i bombardieri nemici senza che essi potessero proteggersi a vicenda.\nAccanto all'Enzian operava l'Henschel Hs 117 Schmetterling (Hs 117 \"Farfalla\"), guidato sul bersaglio via radio e con un carico utile di 25\u00a0kg, destinato invece ad abbattere i singoli bombardieri. Il motore era sempre a combustibile liquido ed il decollo era assistito da 2 razzi a combustibile solido. L'ultimo missile utilizzato fu il Rheintochter (\"Figlia del Reno\") a due stadi e a propellente liquido, con velocit\u00e0 subsonica (come gli altri due) e fornito di una testata da 150\u00a0kg, con guida radio.\nI primi missili antiaerei.\nSubito dopo la seconda guerra mondiale, gli Stati Uniti iniziarono a studiare i missili, anche con l'aiuto di diversi scienziati tedeschi, contattati mentre le loro truppe avanzavano in Germania (il pi\u00f9 noto \u00e8 certamente Wernher von Braun, il quale contribu\u00ec significativamente allo sviluppo della missilistica statunitense). Sebbene la maggior parte degli sforzi fosse diretta allo sviluppo dei Missili Balistici Intercontinentali, anche nel campo dei missili terra-aria furono investite notevoli risorse sia di personale, sia finanziarie. La prima forza armata a sviluppare missili antiaerei fu la US Navy, memore dei danni inflitti a tutti i tipi di nave dagli attacchi aerei dei kamikaze. Nascevano cos\u00ec i sistemi missilistici subsonici KAN 1 Little Joe e KAY 1 Lark, entrambi a guida radio. Da parte sua l'US Army sviluppava per proprio conto un sistema missilistico fisso (\"Nike\"), su missili di grandi dimensioni, che tatticamente non erano convenienti per l'uso contro un solo bombardiere, ma erano funzionali se utilizzati contro grosse formazioni. Bisogna notare che in quel periodo, primi anni cinquanta, l'Unione Sovietica non aveva bombardieri con propulsione a reazione, quindi gli eventuali attacchi avrebbero dovuto essere effettuati con modalit\u00e0 simili a quelle degli attacchi alleati contro la Germania. Nascevano cos\u00ec il Nike Ajax ed il Nike Hercules (utilizzato anche dall'Aeronautica Militare Italiana), entrambi validi, ma limitati come possibilit\u00e0 di utilizzo tattico. Da parte sua, la neonata USAF svilupp\u00f2 un SAM proprio, l'IM 99A Bomarc, fornito di uno statoreattore che poteva spingerlo fino a Mach 4 e nella prima parte della traiettoria era guidato da un radar di illuminazione, mentre la parte finale era affidata alla guida attiva del radar incorporato nel missile.\nNel Regno Unito lo sviluppo dei missili terra-aria inizi\u00f2 nel 1950: furono progettati tre missili diversi (rispettivamente per esercito, marina ed aviazione) ma molto simili nelle concezioni di base. Il missile per la Royal Navy era il British Aerospace Dynamics Seaslug, con una grande probabilit\u00e0 (92%) di \"first kill\", cio\u00e8 di colpire il bersaglio al primo colpo. La guida era a fascio radar, quindi richiedeva un radar di illuminazione e inseguimento che tenesse il bersaglio nel suo fascio. Il primo impiego bellico fu nel 1982, durante la Guerra delle Falkland/Malvinas. L'esercito invece produsse un missile molto meno maneggevole, l'English Electric Aviation Thunderbird, che non ebbe un grande successo di vendite data la sua limitatissima mobilit\u00e0 tattica. La Royal Air Force invece produsse un missile, il Bristol Bloodhound, che pur essendo mobile per quanto riguarda il missile ed i componenti radar, doveva essere lanciato da rampe fisse.\nL'Unione Sovietica invece, che aveva comunque trasferito nel suo territorio diversi tecnici missilistici tedeschi, studi\u00f2 i suoi sistemi di missili antiaerei. Il primo fu il SA-1 Guild, montato su postazioni fisse. Successivamente fu sviluppato il V750 (SA-2 Guideline), che nel 1960 distrusse l'U-2 pilotato da F.G. Powers. A differenza del SA 1, il SA-2 era mobile e fu utilizzato in campo bellico dall'India (Guerra Indo-Pakistana del 1965), dal Vietnam del Nord (furono usati pi\u00f9 di 9.000 missili in tutto il corso della guerra) e dall'Egitto (Guerra dei sei giorni). Dopo il SA-2, furono prodotti il SA-3 Goa (con funzioni anche mare-aria), destinato ad intercettare aerei a quote pi\u00f9 basse di quelle previste per il SA-2, ed il SA-4 Ganef. Tutti questi missili erano coperti dal massimo segreto: le prime immagini infatti furono divulgate solo quando comparvero nella parata del 7 novembre 1960 sulla Piazza Rossa.\nMissili Antiaerei NATO.\nNel corso degli anni sessanta e settanta, l'elettronica ebbe uno sviluppo velocissimo dovuto all'abbandono delle valvole termoioniche a favore dei transistor, sviluppo che permise tanto di ridurre le dimensioni ed il peso dei sistemi elettronici, quanto di aumentarne l'affidabilit\u00e0. In questo modo, aumentando la probabilit\u00e0 di giungere sul bersaglio, fu possibile ridurre il carico pagante (cio\u00e8 la quantit\u00e0 di esplosivo trasportata) del missile che quindi divenne pi\u00f9 maneggevole, tanto da arrivare a poter essere trasportato da un veicolo leggero (Jeep o Land Rover) o addirittura da un singolo soldato.\nIn ambito NATO fu sviluppato all'inizio degli anni sessanta il sistema Roland, in collaborazione fra la A\u00e9rospatiale (francese) e la Messerschmitt-B\u00f6lkow-Blohm (tedesca). Questo sistema missilistico si basava sullo scafo del trasporto truppe tedesco Marder o del carro francese AMX-30, mentre la versione utilizzata negli Stati Uniti usava lo scafo del cannone semovente M109. Sullo scafo era montato un radar di acquisizione ed inseguimento, con un'apparecchiatura IFF (Identification Friend or Foe - \"Identificazione amico o nemico\") che \u00e8 in grado di identificare i bersagli nemici. Il missile aveva una velocit\u00e0 massima di Mach 1.5 ed un peso al lancio di 63\u00a0kg ed era in grado di intercettare un bersaglio anche a quota 20\u00a0m. Ogni veicolo portava 2 missili pronti al lancio.\nLa Gran Bretagna usa invece il sistema Rapier, sviluppato dalla British Aircraft Corporation nel corso degli anni sessanta ed entrato in servizio nel 1971. I missili di questo sistema possono essere lanciati sia da rampe mobili (cingolati) sia da rampe a terra, comunque trasportabili con veicoli leggeri (Land Rover).\nSempre in Gran Bretagna, \u00e8 stato sviluppato dalla Short Brothers il missile Blowpipe, trasportabile da un singolo soldato. Il soldato che lancia il missile deve tenere inquadrato il bersaglio fino all'impatto: questo da una parte permette di attaccare l'aereo da qualsiasi angolo, ma d'altra impegna l'operatore per tutto il tempo di volo ed impedisce un'opzione \"lancia e dimentica\".\nInizialmente, negli Stati Uniti fu sviluppato dalla Raytheon il sistema antiaereo HAWK (Acronimo per \"Homing All the Way Killer\" - \"Distruttore per bersagli provenienti da qualsiasi direzione\") e il primo battaglione fu costituito nel 1960. Questo sistema ha avuto un notevole successo di vendite, tanto che venne acquistato da circa 20 stati. Anche l'Esercito Italiano ha utilizzato (dal 1964) questo sistema per la protezione dei bersagli da distanze medio-lunghe. Il sistema si basava su due diversi radar di acquisizione, un radar di illuminazione ed una serie di rampe trainabili; inoltre le batterie HAWK avevano anche una centrale per la direzione del tiro. Il sistema HAWK \u00e8 stato dismesso dall'Esercito italiano, nel 2011.\nIl sistema MIM 104 Patriot \u00e8 stato sviluppato, come l'HAWK, dalla Raytheon Corporation, dopo una gestazione durata pi\u00f9 di 10 anni; il primo battaglione fu costituito nel 1983. L'unit\u00e0 di impiego comprende solo un radar, che pu\u00f2 gestire separatamente fino a 8 lanciatori (comunque ne sono previsti solo 5 in organico). I lanciatori sono formati da cassoni in cui sono sigillati i missili, trasportabili su autocarri 6x6. Il sistema Patriot \u00e8 stato utilizzato nella Guerra del Golfo (1991) con risultati positivi. Anche gli Stati Uniti hanno sviluppato un sistema missilistico portatile per un unico soldato, il FIM-92 Stinger, sviluppato dalla General Dynamics Corporation e utilizzato dall'|US Army e dall'US Marine Corps. Il missile, una volta puntato contro il bersaglio, si dirige contro di esso, indipendentemente dall'angolo di approccio: pu\u00f2 anche ingaggiare un aereo frontalmente.\nMBDA Aster \u00e8 una famiglia di missili antiaerei superficie/aria costruiti da Eurosam, un consorzio Europeo formato da MBDA Italia, MBDA Francia e Thales. La famiglia \u00e8 composta da due varianti Aster 15 con gittata di 30\u00a0km e Aster 30 con gittata di 120\u00a0km, Il sistema di guida si avvale di un radar attivo nella fase finale, mentre nella fase di crociera il missile riceve aggiornamenti tramite un data-link. I missili Aster sono progettati per essere utilizzati sia da unit\u00e0 navali che da lanciatori terrestri.\nFondamentalmente le versioni 15 e 30 differiscono solo per il booster, cio\u00e8 il primo stadio del missile (\u00e8 un missile a doppio stadio). La meccanica della spoletta di prossimit\u00e0 (fuze) ed il radome, furono studiati all'inizio dal Dr. Paolo Iudica di Alenia.\nUna caratteristica del Dardo, in pratica il secondo stadio del missile, \u00e8 quella di avere come sistema di manovra il cosiddetto PIF (pilotage en force) ed il PAF (pilotage aerodinamic fort). Il PAF consiste nell'avere nell'ugello dei timoni (TVC) bagnati dal flusso del motore a razzo, mentre il PIF consiste (cos\u00ec come per le passeggiate spaziali degli astronauti) dei getti di aria compressa che modificano rapidamente la traiettoria del missile. Il PIF viene usato soprattutto in prossimit\u00e0 del bersaglio, dove la forza aerodinamica generata dai timoni classici ha un'isteresi pi\u00f9 alta e quindi farebbe cambiare traiettoria al missile stesso dopo pi\u00f9 tempo, con la conseguenza di aumentare la miss distance dall'obiettivo.\nMissili Antiaerei Sovietici.\nIl problema della difesa aerea era sentito anche nei paesi del Patto di Varsavia, forse anche di pi\u00f9 rispetto ai paesi NATO vista la maggiore importanza che attribuivano all'appoggio aereo. In Unione Sovietica quindi furono sviluppati un certo numero di sistemi missilistici destinati a contrastare gli aerei NATO. Dopo quelli degli anni sessanta, fu sviluppato il sistema \"Kub - SA 6 Gainful\", operante da basi mobili, con le rampe montate su uno scafo corazzato derivato da quello del semovente contraerei ZSU 23-4. Per questi missili l'unit\u00e0 operativa di base non era il battaglione, come per le unit\u00e0 NATO, ma il reggimento; questo si articolava su un comando di reggimento con un radar di telemetria e due radar di scoperta e su cinque batterie, ciascuna con un radar di direzione tiro, quattro lanciamissili semoventi e un'unit\u00e0 logistica con i missili di riserva. Il missile fu fornito a diversi stati allineati con il Patto di Varsavia e fu utilizzato per la prima volta dall'Egitto nella Guerra dello Yom Kippur (1973), provocando gravi perdite all'Aviazione Israeliana. I sistemi \"Romb - SA 8 Gecko\" e \"SA-9 Gaskin\", destinati a contrastare aerei che volano bassa quota, erano basati su trasportatori ruotati. Il primo (SA 8), visto sulla Piazza Rossa nel 1975, aveva il vantaggio rispetto ai sistemi precedenti di avere il radar sullo stesso veicolo che trasportava le rampe dei missili. Il primo impiego bellico ci fu da parte della Siria nella Valle della Bequaa nel corso dell'Operazione Pace in Galilea (1982). Il secondo (SA 9) comparve prima (nel 1970), ed era probabilmente un'evoluzione del sistema portatile SA 7, con cui condivideva il sistema di guida a raggi infrarossi (IR). Il sistema portatile sovietico era denominato SA-7 Grail; fornito praticamente a tutti gli alleati dell'URSS (compresi alcuni paesi del Medio Oriente), operava sotto guida IR, cosa che costringeva il tiratore a mantenere il bersaglio inquadrato per un tempo sufficiente al missile per individuare la sorgente IR, data dai motori dell'aereo.\nL'S-300P \u00e8 un missile terra-aria di sviluppo e fabbricazione sovietica conosciuto in Occidente con il nome in codice NATO di SA-10 Grumble. Entrato in servizio nei primi anni ottanta, \u00e8 in grado di ingaggiare bersagli come missili balistici, missili da crociera ed aerei a bassa quota. Ne sono state realizzate diverse versioni, di cui anche una per impiego imbarcato nota come S-300F Rif (SA-N-6 Grumble in Occidente). Costruito in Russia, \u00e8 stato esportato in diversi Paesi, tra cui l'Iran.\nL'S-300V \u00e8 un missile terra-aria sovietico e russo conosciuto in Occidente con il nome in codice NATO di SA-12a Gladiator. Progettato insieme con l'S-300P, \u00e8 stato realizzato per essere utilizzato dalle forze terrestri (V infatti sta per Voyska). Inoltre, ne \u00e8 stata realizzata una versione ottimizzata per contrastare i missili balistici tattici, nota in Occidente come SA-12b Giant. A partire dal 1998, si \u00e8 resa inoltre disponibile una versione ulteriormente perfezionata, chiamata in Russia Antey-2500 e dall'intelligence occidentale SA-23 Gladiator/Giant.\nL'S-300PMU-1 \u00e8 un sistema missilistico antiaereo sviluppato in Russia. Questo e la sua evoluzione S-300PMU-2 sono conosciuti in Occidente con il nome in codice NATO di SA-20 Gargoyle. Elaborati a partire dal precedente S-300PMU (SA-10 Grumble in Occidente), hanno maggiori capacit\u00e0, e sono in grado di contrastare non solo aerei, ma anche missili balistici tattici.\nVi \u00e8 anche una versione imbarcata, la S-300FM, chiamata in Occidente SA-N-20 Gargoyle.\nSistemi di guida.\nI missili antiaerei hanno sistemi di guida destinati a portarli sul bersaglio, indipendentemente dalle manovre di quest'ultimo. I sistemi di guida sono molto diversi fra loro, ma sono riconducibili a poche tipologie definite. Una prima distinzione \u00e8 fra sistemi di guida \"passivi\", in cui il missile si dirige contro il bersaglio seguendo le sue emissioni elettromagnetiche (IR o RH) o \"attivi\", in cui una sorgente esterna invia radiazioni elettromagnetiche sul bersaglio ed il missile segue l'onda riflessa di questa radiazione.\nI sistemi passivi possono essere a \"raggi infrarossi\" (\"InfraRed\" - IR), ovvero basati sull'emissione di raggi infrarossi da parte dell'aereo. Qualsiasi aereo ed in particolare gli aerei con propulsione a getto, presentano delle aree a temperatura molto pi\u00f9 alta rispetto a quella ambiente (per gli aerei con motore a pistoni o con propulsione a turboelica, queste zone sono collocate negli scarichi dei gas di combustione). Queste aree, in termini di radiazione elettromagnetica, rappresentano sorgenti di raggi infrarossi. Un rivelatore di raggi infrarossi, diriger\u00e0 il missile verso queste aree del bersaglio, purch\u00e9 visibili dal missile; in caso contrario tender\u00e0 a dirigersi verso la sorgente di raggi infrarossi pi\u00f9 potente che ha in vista, che spesso \u00e8 il Sole. Detto questo, \u00e8 evidente che un missile a guida IR non ha bisogno di essere tenuto sotto controllo fino all'impatto con il bersaglio, ma se viene lanciato senza prima individuare le zone calde del bersaglio (per esempio se l'aereo \u00e8 in assetto frontale), le probabilit\u00e0 che colpisca il bersaglio diminuisono drasticamente. Le contromisure elettroniche (ECM) contro questo tipo di missile sono i flare, cio\u00e8 degli speciali bengala ad alta temperatura, che offuscano le emissioni delle aree calde dell'aereo.\nLe manovre evasive pi\u00f9 diffuse per sfuggire a questo genere di arma, sono puntare direttamente sul missile (per mostrargli solo la parte frontale, \"fredda\", dell'aereo), puntare contro una sorgente pi\u00f9 calda (come il sole) o per virare prima dell'impatto. Va notato che a partire dalla fine degli anni settanta, e con maggior frequenza dagli anni ottanta del XX secolo i missili a guida IR hanno notevolmente migliorato le loro caratteristiche, in particolare per quello che riguarda i missili IR aria-aria come l'AIM-9 Sidewinder della avanzata versione L (e poi nella M e in quelle successive destinate ai paesi NATO o ai maggiori alleati USA). Questi missili, come dimostrarono nel conflitto delle Falklands, erano capaci di colpire un bersaglio anche frontalmente, ed erano molto resistenti alle contromisure, inoltre riuscivano a riconoscere (in teoria) il sole, vanificando le misure evasive standard attuate dagli argentini, abituati ai missili appena pi\u00f9 anziani. Alcuni missili terra-aria (o meglio superficie-aria), oltre a quelli spalleggiabili, hanno queste caratteristiche diversi progetti comparsi dopo gli anni settanta, in particolare il Thompson-Houston Crotale francese, e numerosi missili sovietici.\nIn alternativa ai raggi infrarossi sono stati sviluppati sistemi a \"inseguimento radar\" (Radar Homing - RH), in cui il missile insegue le emissioni radar dell'aereo. Gli aerei da guerra moderni hanno una serie di attivit\u00e0, dalla navigazione all'acquisizione bersagli, che sono gestite da radar installati sugli aerei stessi. Se il sistema di guida del missile riesce a riconoscere le emissioni radar dell'aereo (o, in altri termini, se riesce a sintonizzarsi sulla frequenza dell'onda emessa dal radar dell'aereo), pu\u00f2 seguire queste emissioni fino ad arrivare al punto di impatto con il bersaglio. Il problema fondamentale per questo tipo di guida \u00e8 la conoscenza, con una sufficiente esattezza, della frequenza di emissione del radar del bersaglio, per permettere l'aggancio da parte del sistema di guida del missile. Le contromisure ECM verso questo tipo di missile, sono il rilascio di \"chaff\", cio\u00e8 di striscette o coriandoli di materiale metallico riflettente le onde radar, che ingannano il sistema di guida del missile. La manovra evasiva pi\u00f9 diffusa \u00e8 lo spegnimento del radar, che tuttavia rende \"cieco\", almeno momentaneamente, l'aereo attaccato.\nI sistemi attivi sono ad \"illuminazione radar\"; un radar a terra illumina il bersaglio fino all'impatto mentre il missile segue l'onda riflessa. Questo sistema, che storicamente fu il primo utilizzato, comporta un problema: il radar di illuminazione deve restare fermo e puntato sul bersaglio fino all'impatto del missile, ovvero il radar non pu\u00f2 acquisire un secondo bersaglio fino alla distruzione del primo. Per superare questo limite, sono nati i missili ad \"inseguimento radar attivo\", in cui il radar di illuminazione, guida il missile per la prima parte della traiettoria, mentre un radar posto sul missile stesso lo dirige nella parte finale (quindi non \u00e8 pi\u00f9 necessario conservare l'illuminazione del bersaglio fino alla sua distruzione). Le ECM contro questo tipo di sistema di guida sono i soliti \"chaff\" o sistemi attivi di interferenza con le onde emesse dai radar di inseguimento."}
{"id": "212522", "revid": "767487", "url": "https://it.wikipedia.org/wiki?curid=212522", "title": "Ferro nativo", "text": "Il ferro nativo \u00e8 un minerale del ferro, appartenente al gruppo omonimo, abbastanza raro nonostante l'abbondanza del ferro nella crosta terrestre. Presenta magnetismo.\nMorfologia.\nIl ferro nativo si presenta generalmente sotto forma di vescicole ma sono state trovate anche masse fino a 25 tonnellate di peso. Raramente si presenta in cristalli, a volte geminati secondo {111} o in masse lamellari secondo {112}.\nOrigine e giacitura.\nIl ferro nativo si trova soprattutto nelle meteoriti e, pi\u00f9 raramente, in basalti ricchi di sedimenti carboniosi. Si trova anche nel legno pietrificato con la limonite e materia organica."}
{"id": "212525", "revid": "709565", "url": "https://it.wikipedia.org/wiki?curid=212525", "title": "Apertura Napoleone", "text": "L'apertura Napoleone \u00e8 un'apertura del gioco degli scacchi; deve il suo nome a Napoleone Bonaparte, il quale la giocava spesso nelle sue partite. La sequenza di mosse \u00e8:\nL'idea del Bianco \u00e8 di tentare di eseguire il matto del barbiere, cosa facilmente contrastabile dal Nero. Inoltre, lo sviluppo della donna in f3 blocca al cavallo la propria casa naturale di sviluppo. Dal canto suo, il Nero dovr\u00e0 soltanto sviluppare i propri pezzi con Cf6 Cc6, e si trover\u00e0 automaticamente in vantaggio; fra l'altro, avr\u00e0 la possibilit\u00e0 di minacciare a pi\u00f9 riprese la donna nemica, la quale accentuer\u00e0 in modo inevitabile il ritardo di sviluppo del giocatore bianco.\nQuesta apertura non \u00e8 mai stata giocata ai grandi livelli: solo i principianti fanno questo tipo di mosse, contravvenendo alla strategia elementare di non esporre troppo prematuramente la Donna in apertura."}
{"id": "212526", "revid": "2455", "url": "https://it.wikipedia.org/wiki?curid=212526", "title": "Socialista", "text": ""}
{"id": "212527", "revid": "287204", "url": "https://it.wikipedia.org/wiki?curid=212527", "title": "Cedric Bixler Zavala", "text": "Biografia.\nDopo aver collaborato con il suo \"gemello artistico\" Omar Rodr\u00edguez-L\u00f3pez negli At the Drive-In, \u00e8 fuoriuscito da questo gruppo (ponendogli \"de facto\" fine) per fondare assieme a Rodriguez-Lopez il loro attuale e principale progetto: The Mars Volta.\nBixler Zavala, chicano (la madre \u00e8 di origine messicana, il padre \u00e8 figlio di un tedesco ed una spagnola rossa) cresciuto ad El Paso in Texas, scrive per il progetto The Mars Volta testi dalla fortissima carica immaginifica ed espressionista, essendo com'\u00e8 influenzato grandemente da formule artistiche come il surrealismo e la science-fiction.\nDal 2001 al 2013 Cedric Bixler Zavala \u00e8 frontman dei The Mars Volta ma a seguito di una serie di messaggi via Twitter annuncia la sua volont\u00e0 di non partecipare pi\u00f9 al progetto ponendo di fatto fine alla band.\nNel 2013 fonda un suo progetto solista, Zavalaz, assieme all'ex bassista dei The Mars Volta Juan Alderete con il quale compie un breve tour negli Stati Uniti in vista del debutto su disco.\nStile musicale.\nCedric Bixler Zavala cita tra le sue influenze i Queen, Led Zeppelin, Bj\u00f6rk, Syd Barrett, Damo Suzuki, Doctor Who.\nDotato di una grande voce che raggiunge tonalit\u00e0 molto alte, \u00e8 da molti considerato come l'erede del grande cantante dei Led Zeppelin Robert Plant."}
{"id": "212528", "revid": "287204", "url": "https://it.wikipedia.org/wiki?curid=212528", "title": "Omar Rodr\u00edguez-L\u00f3pez", "text": "Biografia.\nVive la propria infanzia e adolescenza fra El Paso in Texas e il Sud Carolina. Inizia la sua carriera musicale all'et\u00e0 di 15 anni, e nel 1990 incontra il cantante Cedric Bixler Zavala, con cui fonda gli At the Drive-In.\nNel 2003 abbandona il gruppo per fondare, assieme allo stesso Zavala, il loro principale progetto progressive rock: The Mars Volta.\nImportante anche la sua attivit\u00e0 solista con ben diciannove album registrati tra il 2004 e il 2010 e il side project De Facto del 2001, oltre a infinite collaborazioni con Damo Suzuki, Lydia Lunch, John Frusciante e i Red Hot Chili Peppers.\nTra luglio e dicembre 2016 decide di rilasciare 12 album (uno ogni due settimane) sotto l'etichetta Ipecac Recordings, contenenti materiale registrato tra il 2008 e il 2013\nStile.\nPur provenendo da una famiglia di musicisti, e pur essendo polistrumentista, conosce poco o nulla la teoria musicale; il suo stile grandemente sperimentale \u00e8 fatto di improvvisazioni, sonorit\u00e0 atonali e inusuali associazioni di accordi. \nFilm e colonne sonore.\nNel 2007 esordisce come regista col film \"The Sentimental Engine Slayer\", di cui \u00e8 anche sceneggiatore e compositore della colonna sonora.\nHa composto anche altre colonne sonore, tra cui quella di \"Il bufalo della notte\" di Jorge Hernandez Aldana (2007), e quella, insieme a Hans Zimmer, del film \"The Burning Plain\" (2008), di Guillermo Arriaga."}
{"id": "212531", "revid": "1543377", "url": "https://it.wikipedia.org/wiki?curid=212531", "title": "ANTLR", "text": "ANTLR, acronimo di ANother Tool for Language Recognition, \u00e8 un generatore di parser che fa uso del sistema di parsing LL(*). Il predecessore di ANTLR \u00e8 il generatore di parser PCCTS.\nIl nome ANTLR sta per \"ANother Tool for Language Recognition\" (in italiano \"un altro strumento per il riconoscimento del linguaggio\"). Dato che ANTLR \u00e8 in competizione con i generatori di parser LR, la lettura alternativa \"ANT(i)-LR\" pu\u00f2 non essere accidentale. Le regole in ANTLR sono espresse in un formato deliberatamente simile all'EBNF al posto della sintassi leggermente diversa utilizzata dagli altri generatori di parser.\nAl momento, ANTLR supporta come target i seguenti linguaggi: C++, Java, Python, C#.\nPer un'introduzione ad ANTLR, vedi\nil tutorial di ANTLR presso l'Universit\u00e0 di Birmingham. Per un background della teoria vedi gli articoli nella home di ANTLR, per esempio an ANTLR journal paper.\nCollegamenti esterni.\nIl Tutorial dell'Universit\u00e0 di Birmingham tradotto in italiano dal prof. N.Fanizzi dell'Universit\u00e0 di Bari\nANTLR"}
{"id": "212537", "revid": "11856", "url": "https://it.wikipedia.org/wiki?curid=212537", "title": "Generatori di parser", "text": ""}
{"id": "212538", "revid": "135224", "url": "https://it.wikipedia.org/wiki?curid=212538", "title": "Medicina del lavoro", "text": "La medicina del lavoro \u00e8 quella branca della medicina che si occupa della prevenzione, della diagnosi e della cura delle malattie causate dalle attivit\u00e0 lavorative.\nCompetenze.\nIl medico del lavoro ha una specializzazione che gli conferisce competenza nell'identificare i sintomi causati dall'esposizione del lavoratore a:\nNormativa italiana.\nOgni azienda o datore di lavoro, dopo aver effettuato la valutazione dei rischi prevista dal decreto legislativo 81/08 (cosiddetto \"Testo Unico sulla Salute e Sicurezza del Lavoro\") qualora siano presenti rischi per i quali la legge preveda la sorveglianza sanitaria, deve nominare un medico del lavoro o medico competente per la salute e sicurezza del lavoro. Tale ruolo pu\u00f2 essere svolto da medici specialisti in medicina del lavoro e medici autorizzati in base all'art. 55 del D.Lgs. 277/91 (ora soppresso). Anche i medici specialisti in igiene oppure in medicina legale possono ricoprire tale ruolo, ma solo dopo aver effettuato uno specifico corso post-specializzazione.\nIl datore di lavoro pu\u00f2 scegliere fra tre opzioni (art. 39 del D. Lgs. 81/08): \nNel primo caso il datore di lavoro pu\u00f2 affidarsi a strutture che, oltre al servizio di sorveglianza sanitaria, offrono anche le prestazioni di sicurezza, fornendo cos\u00ec un servizio globale. Non sempre risulta semplice per quei datori di lavoro che dispongono di pi\u00f9 sedi operative ubicate in citt\u00e0 diverse riuscire ad avvalersi di strutture in grado di fornire un global service, nel settore dell'igiene e sicurezza del lavoro ed in particolar modo nel settore della medicina del lavoro. In Italia sono poche le societ\u00e0 di medicina del lavoro che operano sull'intero territorio nazionale.\nQualora si scelga di convenzionarsi con una struttura pubblica, occorre tenere presente che medici assegnati a servizi che effettuino attivit\u00e0 di vigilanza non possono ricoprire il ruolo di medico del lavoro o competente per la sicurezza e salute. Il Servizio Sanitario Nazionale si occupa di medicina del lavoro tramite L'ISPESL e le sue ASL, all'interno di ognuna delle quali trova posto il \"Dipartimento di Prevenzione\", del quale fa parte, oltre ad altri servizi, il \"Servizio di Prevenzione e Sicurezza negli Ambienti di Lavoro\" (SPSAL). \u00c8 appunto a questo servizio, la cui denominazione in sigla varia da regione a regione (ad esempio, in Veneto \u00e8 denominato SPISAL, in altre regioni SPreSAL, ecc.) che il cittadino che ritenga di avere problemi di salute causati dalla sua attuale o passata attivit\u00e0 lavorativa si pu\u00f2 rivolgere in caso di necessit\u00e0. Si tenga presente comunque che, per il lavoratore, l'interlocutore cui rivolgersi in prima battuta \u00e8 il medico di Sicurezza e Salute aziendale.\nL'attivit\u00e0 principale dei servizi delle ASL \u00e8 in effetti la vigilanza sull'osservanza delle leggi di tutela della salute e sicurezza dei lavoratori da parte delle aziende che impiegano lavoratori (con qualsiasi contratto di lavoro). I servizi possono offrire anche assistenza alle aziende che chiedono di essere aiutate nell'applicazione delle norme. Importante \u00e8 anche l'attivit\u00e0 di informazione e formazione che questo servizio pu\u00f2 offrire ai lavoratori. \nLa medicina del lavoro \u00e8 presente anche nelle strutture universitarie e ospedaliere (in particolare, in Lombardia, dove sono previste le UOOML: \"Unit\u00e0 Operative Ospedaliere di Medicina del Lavoro\") e fornisce prestazioni diagnostiche per le sospette patologie professionali, per la gestione delle idoneit\u00e0 complesse e per la definizione della capacit\u00e0 lavorativa residua nei soggetti affetti da patologie, oltre ad offrire consulenza in ambito di igiene e sicurezza sul lavoro alle aziende del territorio."}
{"id": "212539", "revid": "1543377", "url": "https://it.wikipedia.org/wiki?curid=212539", "title": "JavaCC", "text": "JavaCC (Java Compiler Compiler) \u00e8 un generatore di parser che fa uso del sistema di parsing LL(k) per il linguaggio di programmazione Java. JavaCC \u00e8 simile a Yacc poich\u00e9 genera un parser per una grammatica fornita nella notazione BNF, solamente che il codice sorgente in output \u00e8 in Java.\nNel 1996, la Sun Microsystems rilasci\u00f2 un generatore di parser chiamato \"Jack\", gli sviluppatori responsabili di \"Jack\" crearono una loro compagnia chiamata Metamata e cambiarono il nome di \"Jack\" in JavaCC. Metamata alla fine divenne parte di WebGain e dopo che WebGain chiuse le sue attivit\u00e0, JavaCC venne spostato nella sua corrente home.\nVedi il sito web ufficiale per la documentazione e i downloads."}
{"id": "212540", "revid": "1543377", "url": "https://it.wikipedia.org/wiki?curid=212540", "title": "Bali", "text": "Bali \u00e8 un'isola dell'Indonesia con una superficie di 5\u00a0561 km\u00b2 e una popolazione di abitanti (2014).\nFa parte dell'arcipelago delle Piccole Isole della Sonda ed \u00e8 separata dall'isola di Giava dallo stretto di Bali.\nAmministrativamente \u00e8 una provincia, con capoluogo la citt\u00e0 di Denpasar, \u00e8 l'unica provincia a maggioranza induista.\nBali \u00e8 la pi\u00f9 importante meta turistica indonesiana.\nStoria.\nPreistoria.\nLa presenza umana nell'isola risale alla preistoria. Alcuni reperti risalenti al 3000 a.C., ritrovati nei dintorni del villaggio di Cekik nella parte ovest dell'isola, testimoniano l'insediamento di popolazioni migrate in tempi preistorici dal continente asiatico. Le prime tracce storiche identificate nell'isola sono cocci con iscrizioni braminiche, databili intorno al I secolo a.C., che testimoniano l'arrivo di popolazioni ind\u00f9 nell'isola.\nTra i pi\u00f9 antichi documenti scritti ritrovati a Bali vi \u00e8 la \"carta di Blanjoung\", redatta in sanscrito e risalente al 913 d.C., che menziona il sovrano Sri Kesari Warmadewa e il luogo \u00abWalidwipa\u00bb. Un'iscrizione del 1041 incisa su una pietra ritrovata a Giava (detta \"Pietra di Calcutta\" in quanto conservata al Museo Indiano di Calcutta) riporta la genealogia del re Airlangga, figlio del principe balinese Udayana. In questo lungo periodo di tempo venne sviluppato il sistema di irrigazione \"subak\" per la coltivazione del riso. Risalgono a questo periodo, inoltre, alcune tradizioni religiose e culturali che esistono tuttora.\nNel 1343 l'Impero Majapahit, che era insediato nella parte orientale di Giava, fond\u00f2 una colonia a Bali. L'isola venne nuovamente menzionata su testi giavanesi tra il 1059 e il 1205 nel \"Nagarakertagama\", poema epico scritto nel 1365 sotto il regno di Hayam Wuruk dell'Impero Majapahit (1350-1389). All'inizio del XVI secolo, con il declino dell'impero e la successiva occupazione di Giava da parte delle truppe del re musulmano di Demak, vi fu un esodo di artisti, religiosi ed intellettuali verso la colonia balinese.\nL'arrivo degli europei.\nDopo che una nave portoghese aveva sostato presso la costa di Bukit nel 1585, l'esploratore olandese Cornelis de Houtman sbarc\u00f2 nel 1597 stabilendo il primo contatto con l'occidente. Gli europei non riuscirono per\u00f2 a stabilire una loro presenza come avevano fatto in molte altre isole dell'arcipelago. Negli anni 1620-1630, il principe Blambangan, di fronte alla minaccia del sultano Agung di Mataram, chiese aiuto alla Compagnia olandese delle Indie orientali, ma gli venne rifiutato.\nBlambangan si rivolse quindi al \"Dewa Agung\" (re) di Gelgel di Bali, e le forze balinesi sconfissero il sultano Agung nel 1635.\nBali non partecip\u00f2 direttamente ai traffici commerciali che animavano l'arcipelago, ma divenne esportatrice di cotone, riso, bestiame e selvaggina. La fondazione di Batavia (l'odierna Giacarta) da parte della compagnia olandese nel 1619 e l'apertura del mercato degli schiavi furono un'occasione per i principi balinesi di vendere i loro prigionieri di guerra, fatto che acu\u00ec i conflitti interni tra i principati locali.\nDopo il 1660, Ki Gusti Ngurah Panji Sakti fond\u00f2 il regno di Buleleng nel settentrione dell'isola. La dinastia di Gelgel estese il suo dominio sul regno di Klungkung, i cui re, che conservavano il titolo di \"Dewa Agung\", vennero considerati la linea pi\u00f9 nobile di Bali. Nella zona orientale, il regno di Karangasem a partire dal 1680 intraprese la conquista dell'isola di Lombok, affrontando gli eserciti di Gowa e di Sumbawa.\nBuleleng conquist\u00f2 Blambangan nel 1697. Intorno al 1700, il regno di Mengwi dominava il sud di Bali. Mengwi tolse Blambangan a Buleleng diventando il re pi\u00f9 potente dell'isola. Per tre volte (nel 1714, 1726 e 1729), dei re balinesi sferrarono delle offensive verso la parte occidentale di Giava per poter visitare i territori dell'Impero Majapahit di cui si sentivano i discendenti.\nI re di Mengwi spesero molte risorse per mantenere la sovranit\u00e0 su Blambangan, ma quei regnanti si convertirono all'islam nel 1770 e si allearono con la compagnia olandese. Interessati a ridurre l'influenza balinese su Giava, gli olandesi fecero scomparire l'ultimo Stato induista. Alla fine del XVIII secolo, nessun regno balinese era in grado di dominare l'insieme delle isole come aveva fatto Gelgel prima del 1650. Gli olandesi non si interessarono a Bali fino all'inizio del XIX secolo.\nIn quel periodo, l'economia dell'isola era basata essenzialmente sul commercio degli schiavi e l'aristocrazia balinese ne vendeva oltre ogni anno, in cambio di armi e oppio di cui vi era un grande consumo. Si dovette attendere il 1840 perch\u00e9 gli olandesi, approfittando delle rivalit\u00e0 tra i regni balinesi, riuscissero con un'operazione congiunta navale e terrestre ad occupare prima la regione di Sanur e poi Denpasar. Gli eserciti balinesi, inferiori sia per numero che per armamenti, lanciarono un definitivo attacco suicida (\"puputan\") che si stima sia costato oltre vittime.\nIl dominio olandese dell'isola, comunque, esercit\u00f2 sempre un'influenza lieve, consentendo che permanesse il controllo locale sulla religione e la cultura.\nDurante la seconda guerra mondiale, Bali venne occupata dai Giapponesi. Durante tale occupazione, l'ufficiale balinese Gusti Ngurah Rai organizz\u00f2 un \"esercito di liberazione\". A seguito della resa del Giappone dell'agosto 1945, i Paesi Bassi ripristinarono in Indonesia, e quindi anche a Bali, il governo coloniale esistente prima della guerra. I ribelli balinesi si opposero utilizzando le armi abbandonate dai giapponesi. Il 20 novembre 1946 il colonnello ventinovenne Gusti Ngurah Rai scagli\u00f2 le forze ribelli nella Battaglia di Marga, contro le truppe olandesi. L'esercito balinese venne completamente annientato e termin\u00f2 cos\u00ec ogni ulteriore resistenza. Nello stesso anno gli olandesi, rispondendo alla creazione della \"Repubblica di Indonesia\" capeggiata da Sukarno e Hatta, proclamarono la \"Repubblica dell'Est Indonesia\" e Bali divenne uno dei 13 distretti del nuovo Stato.\nL'indipendenza.\nIl 29 dicembre 1949 i Paesi Bassi riconobbero l'indipendenza della \"Repubblica degli Stati Uniti di Indonesia\" e nel 1956 Bali rinunci\u00f2 all'unione con i Paesi Bassi divenendo ufficialmente una provincia dell'Indonesia. Nel 1963 l'eruzione del monte Agung provoc\u00f2 la morte di migliaia di persone, ingenerando una crisi economica che costrinse molti abitanti a trasferirsi in altre zone dell'Indonesia. Nel 1965, in seguito ad un fallito colpo di Stato a Giacarta contro il governo nazionale, in tutte le regioni indonesiane, tra cui a Bali, si verificarono uccisioni di simpatizzanti e (a volte presunti) membri del PKI, il Partito Comunista Indonesiano. Bench\u00e9 non esistano riscontri ufficiali, si reputa che le squadre della morte, appoggiate dal generale Suharto, uccisero oltre balinesi.\nIl 12 ottobre 2002, un attacco terroristico compiuto con un'auto bomba in un locale di Kuta ha ucciso 202 persone, prevalentemente turisti stranieri. Il 1\u00ba ottobre 2005 un secondo doppio attacco terroristico contro turisti avvenuto sia nei pressi della Baia di Jimbaran che nel centro di Kuta ha causato decine di vittime.\nGeografia fisica.\nBali si trova circa 8\u00b0 a sud dell'equatore.\nL'isola, di forma romboidale, misura approssimativamente da est a ovest e da nord a sud.\nAd ovest \u00e8 divisa dall'isola di Giava da un canale largo circa mentre ad est \u00e8 separata dall'isola di Lombok dallo Stretto di Lombok, attraverso il quale passa la Linea di Wallace, il confine tra le regioni biologiche dell'Asia e dell'Oceania.\nLa costa orientale ed il centro sono montagnose, mentre verso sud il terreno forma una piana alluvionale, solcata da fiumi che disseccano durante la stagione secca e esondano nel periodo delle piogge.\nIl rilievo pi\u00f9 elevato \u00e8 il Monte Agung ( s.l.m.), che si trova presso la costa orientale ed \u00e8 un vulcano attivo la cui ultima eruzione risale al marzo 1963.\nAnche il Monte Batur ( s.l.m.), al centro dell'isola, \u00e8 un vulcano attivo: si ritiene che un'eruzione di quest'ultimo avvenuta circa anni fa sia stata la pi\u00f9 violenta e catastrofica eruzione avvenuta sulla terra. Le strade principali dell'isola percorrono la costa o la tagliano da nord a sud, seguendo le creste delle catene montuose. Non sono presenti ferrovie. Le cittadine principali dell'isola sono:\nAmministrazione.\nLa provincia di Bali \u00e8 divisa in otto \"kabupaten\" (reggenze) ed una citt\u00e0 autonoma \"kota\"\nNel 2014 la popolazione di Bali \u00e8 stata stimata a circa 4,28 milioni di abitanti. Circa 50,000 sono stranieri espatriati.\nEconomia.\nFino agli anni settanta, l'economia dell'isola era prevalentemente basata sull'agricoltura. In seguito Bali ha conosciuto uno sviluppo turistico, proveniente in prevalenza dall'Asia e dall'Europa, che ha fatto s\u00ec che il turismo diventasse la risorsa economica preminente, anche se i due attentati del 2002 e del 2005 hanno provocato un sensibile calo delle presenze. Nonostante questo, la maggioranza della popolazione lavora nel settore agricolo, che produce principalmente riso ma anche frutta e verdura, cacao, caff\u00e8, t\u00e8, caucci\u00f9, tabacco e spezie, ed anche la pesca \u00e8 un'attivit\u00e0 importante. Infine, Bali \u00e8 famosa per il suo artigianato: l'intaglio della pietra e del legno, la lavorazione dell'argento e la produzione di stoffe, tra cui il famoso \"batik\".\nTurismo.\nIl turismo \u00e8 concentrato prevalentemente nelle aree costiere meridionali, dove sorgono le localit\u00e0 di Kuta e Seminyak (a sud-ovest), di Sanur (a sud-est) e di Jimbaran e il nuovo insediamento di Nusa Dua (a sud). Seminyak \u00e8 la parte pi\u00f9 moderna e lussuosa, insieme a Nusa Dua. Kuta \u00e8 la meta pi\u00f9 ambita dai surfisti, mentre Ubud, al centro dell'isola, tra foreste e terrazze di riso, \u00e8 senza dubbio la capitale culturale di Bali e vi si ritrova la serenit\u00e0 rurale e l'inimitabile spirito balinese. La penisola meridionale di Bukit \u00e8 la zona pi\u00f9 arida dell'isola, ma vanta numerose spiagge nascoste e reef per i surfisti pi\u00f9 coraggiosi. Il nord dell'isola \u00e8 indicato per chi cerca pace e tranquillit\u00e0, inoltre offre i migliori fondali marini per snorkeling. A est di Bali si trova Nusa Lembongan, tranquilla isola di coltivatori di alghe marine dove si respira ancora un'atmosfera ormai dimenticata.\nGrazie alla vita notturna della zona di Kuta, Bali \u00e8 soprannominata da qualcuno l'Ibiza d'oriente. Vicino a Jimbaran, sull'istmo che collega la parte pi\u00f9 meridionale dell'isola, sorge l'aeroporto internazionale Ngurah Rai. Nel 2013 i turisti stranieri sono stati di circa 3,2 milioni, che si aggiungono agli oltre 5 milioni di turisti indonesiani. I pi\u00f9 presenti sono stati gli australiani (750.000), i cinesi (350.000) e i giapponesi (190.000). A seguire malesi, sud coreani, taiwanesi, francesi, singaporiani, inglesi, americani, tedeschi, russi, olandesi, indiani e neo zelandesi. Le previsioni per il 2014 sono di 3,5 milioni di turisti stranieri.\nSociet\u00e0.\nReligione.\nSecondo le statistiche ufficiali (nelle quali non sono compresi gli immigrati da altre zone dell'Indonesia) il 92% della popolazione aderisce all'Induismo Balinese, combinazione di credenze locali e influenza dell'induismo del sud est asiatico. Altre religioni presenti sono l'Islam (5,7%), il Cristianesimo (1,4%) e il Buddhismo (0,6%).\nOltre ai sopra citati nativi balinesi, molti sono gli indonesiani che si spostano a Bali per lavorare nel turismo, di conseguenza la percentuale di musulmani \u00e8 in realt\u00e0 molto pi\u00f9 alta. Questo lo si pu\u00f2 notare nei giorni finali del Ramadan quando le persone festeggiano nei propri villaggi di origine e Kuta e dintorni si svuotano. Inoltre nella zona pi\u00f9 tranquilla ovvero a nord-ovest dell'isola, vista la vicinanza con Giava, sono sempre pi\u00f9 numerose le moschee in costruzione.\nLingue e dialetti.\nL'indonesiano e il balinese sono le lingue parlate universalmente dalla popolazione, insieme all'inglese che \u00e8 la prima lingua straniera conosciuta. Oltre a queste lingue, esistono anche numerosi dialetti indigeni, diversificati anche all'interno di comunit\u00e0 ristrette a causa della tradizionale suddivisione in caste e in clan della popolazione, che va tuttavia perdendo importanza.\nCultura.\nBali \u00e8 famosa per la sua cultura artistica e pittura, scultura e intaglio del legno sono attivit\u00e0 artistiche molto sviluppate, soprattutto nell'area di Ubud. La musica tradizionale balinese, il gamelan, cos\u00ec come le danze tradizionali quali il legong, il barong e il kecak, godono anch'esse di grande seguito nella popolazione. Seguendo la tradizione induista, i balinesi cremano i loro morti.\nQuesta circostanza \u00e8 l'occasione di una celebrazione che diviene in tutto e per tutto una festa popolare, con una processione all'interno della citt\u00e0, musica di gamelan, offerte di varia natura depositate sul catafalco del defunto, in un'atmosfera gioiosa. La vita dell'isola \u00e8 scandita anche da innumerevoli altre cerimonie che, seguendo solitamente il calendario balinese di 210 giorni, sembrano imprevedibili agli occhi dei turisti occidentali. Celebrazioni e feste vengono svolte per innumerevoli dei e negli anniversari di ognuno degli oltre templi dell'isola. Il subak, sistema di irrigazione balinese sviluppato oltre 1000 anni fa nelle risaie a terrazza, \u00e8 diventato Sito Patrimonio dell'Umanit\u00e0 UNESCO nel 2012.\nCucina.\nLa cucina di Bali si differenzia leggermente dalla cucina indonesiana. L'uso di molte spezie fresche (non secche), cocco, salsa di soia dolce (\"kecap manis\") e arachidi sono i principali ingredienti caratteristici. Il cibo viene \"marinato\" quasi sempre con dei pesti di curcuma, zenzero, scalogno, aglio, peperoncino e molte altre spezie per poi essere cotto quasi sempre grigliato o al vapore. Le bevande tipiche sono l'acqua di cocco, il t\u00e8 indonesiano e il \"kopi Bali\", ovvero caff\u00e8 locale in polvere con aggiunta di zucchero. Il vero cibo balinese e indonesiano si pu\u00f2 gustare nei numerosissimi warung lungo le strade, oppure delle versioni pi\u00f9 moderne nei ristoranti di lusso."}
{"id": "212541", "revid": "1543377", "url": "https://it.wikipedia.org/wiki?curid=212541", "title": "Nichel nativo", "text": "Il nichel nativo \u00e8 un minerale descritto nel 1967 in base ad una scoperta avvenuta a Bogot\u00e0 nei pressi di Canala in Nuova Caledonia. Il minerale contiene quasi esclusivamente nichel con piccole quantit\u00e0 di cobalto e di ferro.\nMorfologia.\nIl nichel nativo \u00e8 stato scoperto sotto forma di granuli idiomorfici cubici di dimensione fino a 0,1mm euedrali o compenetrati, a volte geminati secondo (001).\nOrigine e giacitura.\nIl nichel nativo si \u00e8 formato in rocce ultramafiche serpentinizzate o come risultato di attivit\u00e0 idrotermale a bassa temperatura.\nIl primo campione trovato si ritiene si sia formato per alterazione dell'heazlewoodite mentre ritrovamenti successivi fanno supporre che si possa formare per lisciviazione di minerali contenenti nichel e ferro, in particolare l'awaruite."}
{"id": "212542", "revid": "1494169", "url": "https://it.wikipedia.org/wiki?curid=212542", "title": "SableCC", "text": "SableCC \u00e8 un generatore di parser open source in Java. \u00c8 fornito con licenza GNU Lesser General Public License.\nSableCC include le seguenti caratteristiche:"}
{"id": "212546", "revid": "1971044", "url": "https://it.wikipedia.org/wiki?curid=212546", "title": "Prigionieri delle pietre", "text": "Prigionieri delle pietre (\"Children of the Stones\") \u00e8 una serie televisiva britannica di genere fantastico del 1977, consistente di 7 episodi da 30 minuti ciascuno, trasmessi in Italia dalla Rai.\nLa serie \u00e8 ambientata in un piccolo villaggio dell'Inghilterra, Milbury (in realt\u00e0 Avebury), circondato da antichi megaliti, nel quale avvengono fenomeni soprannaturali."}
{"id": "212549", "revid": "125995587", "url": "https://it.wikipedia.org/wiki?curid=212549", "title": "Enzo Iacchetti", "text": "Dal 1994 conduce con Ezio Greggio il \"telegiornale satirico\" \"Striscia la notizia\", di cui \u00e8 uno dei volti storici.\nBiografia.\nDopo essersi licenziato dall'agenzia di viaggi Globus di Lugano, nel 1978 inizia la sua carriera a Radio Tresa, una piccola radio libera di Lavena, occupandosi di tutta la programmazione: radiogiornale, intrattenimento per le casalinghe e per i bambini, contributi politici e assistenza per i pensionati. Ha fatto la gavetta come intrattenitore a battesimi e matrimoni e nelle pizzerie.\nInizia la professione di attore comico nel 1979 al \"Derby Club\" di Milano. Fino al 1985 frequenta il locale con assiduit\u00e0, mettendo in scena spettacoli con Francesco Salvi, Giorgio Faletti, Walter Valdi, Giobbe Covatta, Malandrino e Veronica, I Gatti di Vicolo Miracoli. In televisione, fino ai primi anni novanta, lavora in numerosissime trasmissioni per Rai, Mediaset e Telemontecarlo: dal 1986 al 1989 \"Sportacus\" su Odeon TV, \"Fate il vostro gioco\" e \"Tiramis\u00f9\" su Rai 2, \"Banane\" su Telemontecarlo, nel 1993 Dido... menica su Italia 1 e nel 1994 \"Italia Firza\" su Telemontecarlo e \"Giro d'Italia\" su Italia 1 con Antonella Elia ed Amii Stewart.\nNel 1990 inizia la sua collaborazione con il \"Maurizio Costanzo Show\" dove presenta le sue poesie e canzoni \"bonsai\", che raccoglie in un album nel 1991. Nel 1994 ottiene la conduzione di \"Striscia la notizia\" insieme a Ezio Greggio, sodalizio artistico che proseguir\u00e0 per molte stagioni, ottenendo sempre un successo strepitoso. Nel 1995 diventa testimonial dei grandi magazzini Standa, all'epoca di propriet\u00e0 Fininvest.\nNel 1996 interpreta la sit-com di Antonio Ricci \"Quei due sopra il varano\" con Lello Arena, e i film per la tv \"Come quando fuori piove\" per la regia di Bruno Gaburro e \"Da cosa nasce cosa\" per la regia di Andrea Manni. In seguito ha condotto insieme a Lorella Cuccarini \"La stangata - Chi la fa l'aspetti\" nel 1995/1996. Sempre per la regia di Andrea Manni, produce e realizza il programma televisivo \"Titolo\", di cui \u00e8 protagonista assoluto.\nCon Greggio \u00e8 stato protagonista di \"Benedetti dal Signore\", mini serie di otto puntate che nel 2004 ha vinto il Telegatto. Dal 2004 al 2007 \u00e8 protagonista con Natalia Estrada della sit-com \"Il mammo\". Dal 1998 al 2001 ha anche partecipato saltuariamente come ospite a \"Quelli che il calcio\" su Raidue. Nell'autunno 2008 \u00e8 protagonista della sitcom su Italia 1 \"Medici miei\" con Giobbe Covatta, mentre nel 2009 debutta come cantante con il disco \"Chiedo scusa al signor Gaber\", disco di cover di canzoni di Giorgio Gaber ricantate con nuovi arrangiamenti, pubblicato il 16 ottobre. Dal 2 ottobre \u00e8 in radio, come singolo radiofonico \"Il Riccardo\". Nel 2009 fa un breve doppiaggio in un episodio della quinta stagione della serie animata \"SpongeBob\". Nel 2010 conduce su Canale 5 la seconda edizione di \"Velone\", affiancato dal Gabibbo e Nina Seni\u010dar.\nIl 19 marzo 2010 riceve il \"Riccio d'Argento\" della 24\u00aa edizione di Fatti di Musica, la rassegna del Miglior Live d'Autore italiano diretta da Ruggero Pegna per lo spettacolo \"Chiedo scusa al signor Gaber\". A marzo 2011, \u00e8 in coppia con Giobbe Covatta a teatro con \u201cNiente progetti per il futuro\", una commedia con ben 87 repliche nei teatri di tutta Italia. A fine anno ha inoltre pubblicato il disco \"Acqua di Natale\", i cui proventi verranno sfruttati per la realizzazione di una diga in Kenya. Il disco ha debuttato alla posizione numero 24. Nel luglio 2012 riceve il riconoscimento speciale Leggio d'oro \"Alberto Sordi\", nella stessa edizione gli viene conferito anche il \"Premio alla voce della solidariet\u00e0\". Dallo stesso anno \u00e8 direttore artistico del \"Cabaret Amore Mio\" di Grottammare.\nNel gennaio 2020 viene scelto per interpretare la canzone ufficiale dell'edizione n\u00b0 147 del Carnevale di Viareggio (in programma dal 1\u00b0 al 25 febbraio), dal titolo \"La famiglia digitale\". Il testo \u00e8 scritto da Tiziano Jannacci, cugino di 2\u00ba grado di Enzo Jannacci, mentre la musica \u00e8 di Sal Di Martino. Il brano \u00e8 stato trasmesso in anteprima da Radio Bruno il 25 gennaio e pubblicato sul canale YouTube \"Carnevale di Viareggio OFFICIAL\" il 26 gennaio, mentre \u00e8 in rotazione radiofonica dal 27 gennaio. Ha pi\u00f9 volte tentato di partecipare in gara al Festival di Sanremo, senza tuttavia mai riuscirci finora e senza risparmiare qualche polemica con i direttori artistici e conduttori Gianni Morandi e Claudio Baglioni.\nVita privata.\nHa un figlio, Martino, nato nel 1986 dalla ex moglie Roberta. Dal 2002 al 2007 ha avuto una relazione con la showgirl Maddalena Corvaglia. Ha vissuto molti anni a Maccagno, successivamente a Castronno, prima di trasferirsi a Milano negli anni ottanta. \u00c8 un grande tifoso dell'Inter."}
