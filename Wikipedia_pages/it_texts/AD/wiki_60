{"id": "229562", "revid": "59912", "url": "https://it.wikipedia.org/wiki?curid=229562", "title": "Solletico", "text": "Il solletico \u00e8 un'azione fisiologica involontaria provocata dal tocco improvviso di una parte del corpo; questa reazione si manifesta causando in risposta al tocco movimenti involontari o risate.\nPer metonimia, si indica con questo termine anche l'azione di toccare qualcuno allo scopo di provocare questa reazione (\"fare il solletico a qualcuno\") o, pi\u00f9 genericamente, l'atto di toccare lievemente qualcosa, anche un oggetto inanimato.\nDal punto di vista fisiologico, comunque, il solletico \u00e8 un fenomeno che riguarda il sistema sensitivo e la sensibilit\u00e0 tattile. Le sensazioni provocate dal solletico possono a volte risultare piacevoli, o eccitanti, ma nella maggior parte dei casi vengono considerate spiacevoli, soprattutto quando il solletico viene prolungato nel tempo.\nKnismesi e gargalesi.\nNel 1897 due psicologi, G. Stanley Hall e Arthur Alley, tracciarono una distinzione tra due differenti tipi di solletico: \nFisiologia del solletico.\nEsistono evidenze sperimentali che indicano come la sensazione di solletico venga mediata da segnali provenienti dalle fibre nervose coinvolte nella ricezione degli stimoli del dolore e del tatto. Nel 1939 un neurofisiologo svedese, Yngve Zotterman, studi\u00f2 la knismesi nei gatti, misurando il potenziale d'azione che si induceva nelle fibre nervose di questi animali in seguito alla stimolazione della pelle con un batuffolo di cotone. Zotterman scopr\u00ec appunto che la sensazione di solletico dipendeva, in gran parte, dai nervi del dolore. Ulteriori evidenze in questo senso provengono da studi che dimostrano come nei pazienti i cui nervi del dolore vengono tagliati chirurgicamente (una pratica utilizzata per trattare i pazienti afflitti da dolore cronico), anche la risposta agli stimoli del solletico viene attenuata. D'altro canto per\u00f2, esistono casi documentati di pazienti incapaci di provare dolore fisico, in seguito a danneggiamenti della colonna vertebrale, in grado comunque di percepire il solletico; questo lascia suggerire come il solletico potrebbe anche dipendere dai nervi associati al tatto.\nPu\u00f2 essere interessante notare come le aree pi\u00f9 sensibili al tatto non siano quelle pi\u00f9 sensibili al solletico: nella maggior parte delle persone, per esempio, i palmi delle mani (una delle zone cutanee maggiormente innervate) risultano essere molto meno sensibili al solletico delle piante dei piedi. Altre zone molto sensibili al solletico sono, nella maggior parte degli esseri umani, le ascelle, i lati del busto, il collo ed il ventre. Alcune evidenze suggeriscono, infine, che le risate associate alla gargalesi siano frutto di una reazione psicologica pi\u00f9 che fisiologica: le persone molto sensibili al solletico, infatti, spesso iniziano a ridere prima ancora di essere effettivamente toccate.\nAspetti sociologici del solletico.\nNella psicologia infantile, il solletico viene definito come un'attivit\u00e0 tesa ad instaurare legami tra i bambini e i loro genitori. Nell'et\u00e0 infantile infatti, il solletico costituisce sia una fonte di piacere, correlata al fatto di essere toccati da un genitore, sia un legame di fiducia, che, dopo essersi instaurato in questo modo, permette al genitore di toccare il bambino anche in situazioni sgradevoli, quali la necessit\u00e0 di curare una ferita dolorosa. Questo rapporto genitore-figlio correlato al solletico prosegue normalmente per tutta l'infanzia, fino all'inizio dell'adolescenza.\nUn altro esempio di solletico come relazione sociale in et\u00e0 infantile \u00e8 quella che si instaura tra fratelli di et\u00e0 simile tra di loro. Molti studi di psicologia hanno infatti mostrato che \u00e8 una pratica comune, tra bambini, utilizzare il solletico come un metodo alternativo alla violenza utilizzato per punire o intimidire un fratello.\nCos\u00ec come avviene con i genitori o i fratelli, il solletico viene anche utilizzato per instaurare legami sociali tra amici, ed \u00e8 classificato dagli psicologi come parte importante del gioco, permettendo un alto grado di intimit\u00e0 e di interazione cognitiva. Durante l'adolescenza, il solletico \u00e8 utilizzato anche come uno sfogo sessuale tra individui, correlato con i giochi erotici, con i preliminari sessuali e, in generale, con il sesso.\nUn eccessivo interesse per il solletico che permane nell'et\u00e0 adulta, invece, \u00e8 stato descritto in alcuni casi come una forma di disturbo compulsivo, ovvero, se praticato come unica forma di attivit\u00e0 sessuale per un tempo molto prolungato, viene fatto rientrare nella categoria delle parafilie. La pratica sessuale del solletico \u00e8 comunemente definita tickling.\nAspetti evolutivi e comportamentali del solletico.\nIl solletico \u00e8 probabilmente uno dei comportamenti umani pi\u00f9 comuni. \nMolti grandi pensatori, sin dall'antichit\u00e0, si sono interrogati sulla natura delle risposte fisiologiche e psicologiche del solletico; tra di essi possono essere ricordati Platone, Francis Bacon, Charles Darwin, e Galileo Galilei, l'ultimo dei quali scrive filosoficamente sul solletico nel suo libro \"Il Saggiatore\":Io credo che con qualche esempio pi\u00f9 chiaramente spiegher\u00f2 il mio concetto. Io vo movendo una mano ora sopra una statua di marmo, ora sopra un uomo vivo. Quanto all'azione che vien dalla mano, rispetto ad essa mano \u00e8 la medesima sopra l'uno e l'altro soggetto, ch'\u00e8 di quei primi accidenti, cio\u00e8 moto e toccamento, n\u00e9 per altri nomi vien da noi chiamata: ma il corpo animato, che riceve tali operazioni, sente diverse affezioni secondo che in diverse parti vien tocco; e venendo toccato, verbigrazia, sotto le piante de' piedi, sopra le ginocchia o sotto l'ascelle, sente, oltre al commun toccamento, un'altra affezione, alla quale noi abbiamo imposto un nome particolare, chiamandola solletico: la quale affezione \u00e8 tutta nostra, e non punto della mano; e parmi che gravemente errerebbe chi volesse dire, la mano, oltre al moto ed al toccamento, avere in s\u00e9 un'altra facolt\u00e0 diversa da queste, cio\u00e8 il solleticare, s\u00ec che il solletico fusse un accidente che risedesse in lei. Un poco di carta o una penna, leggiermente fregata sopra qualsivoglia parte del corpo nostro, fa, quanto a s\u00e9, per tutto la medesima operazione, ch'\u00e8 muoversi e toccare; ma in noi, toccando tra gli occhi, il naso, e sotto le narici, eccita una titillazione quasi intollerabile, ed in altra parte a pena si fa sentire. Or quella titillazione \u00e8 tutta di noi, e non della penna, e rimosso il corpo animato e sensitivo, ella non \u00e8 pi\u00f9 altro che un puro nome. Ora, di simile e non maggiore esistenza credo io che possano esser molte qualit\u00e0 che vengono attribuite a i corpi naturali, come sapori, odori, colori ed altre.In tempi pi\u00f9 recenti, gli scienziati hanno prodotto diverse teorie, sia in ambito medico che sociologico, per tentare di dare una risposta agli stessi quesiti.\nUna delle domande attualmente insolute \u00e8 perch\u00e9 alcune persone siano pi\u00f9 sensibili di altre al solletico (in particolare alla gargalesi). Tali differenze non sembrano dipendere dal sesso degli individui, o pi\u00f9 in generale dalla fisiologia dell'organismo, quanto piuttosto da motivazioni psicologiche proprie dei diversi individui.\nNel 1924 J.C. Gregory, uno psicologo, ha notato come le parti del corpo pi\u00f9 sensibili al solletico siano anche quelle pi\u00f9 vulnerabili nel combattimento corpo a corpo. Egli ha perci\u00f2 proposto una teoria secondo la quale il solletico potrebbe aver conferito un vantaggio evolutivo agli uomini primitivi, spingendo gli individui a proteggere con pi\u00f9 attenzione i propri punti vitali durante la lotta.\nUn'altra teoria, correlata a questa, suggerisce che il solletico promuova lo sviluppo inconscio delle abilit\u00e0 di combattimento. Come menzionato precedentemente, il solletico, specialmente nell'et\u00e0 infantile, viene praticato sui bambini principalmente dai genitori, dai fratelli e dagli amici e, nell'ottica di questa teoria, potrebbe costituire una forma di gioco atta a sviluppare tecniche difensive e di combattimento. Sempre secondo questa teoria, il fatto che il solletico stimoli le risate incoraggia chi pratica il solletico sul bambino a continuare, spinto da un atteggiamento \u2013 la risata \u2013 che, sebbene involontario, viene interpretato positivamente, permettendo la continuazione del gioco e incrementando cos\u00ec il suo valore formativo.\nUn'ultima teoria, infine, indica come un'estrema sensibilit\u00e0 al solletico possa costituire anche una forma \u201csimpatica\u201d di difesa dell'organismo a chi cerca di avvicinarglisi. Il solletico, infatti, si fa sulla pelle, cio\u00e8 su quello che \u00e8 il confine fra il nostro corpo e il mondo, ovvero, se vogliamo, fra il \u201cdentro\u201d e il \u201cfuori\u201d di noi. Quindi soffrire il solletico pu\u00f2 permettere, per esempio, di proteggersi da chi cerca di avvicinarsi troppo."}
{"id": "229567", "revid": "599013", "url": "https://it.wikipedia.org/wiki?curid=229567", "title": "Sheshonq VII", "text": "Biografia.\nL'ipotesi dell'esistenza di questo sovrano deriva unicamente dal ritrovamento di un ciondolo bronzeo (oggi al Petrie Museum di Londra) recante i suoi cartigli, parzialmente rovinati, e non privi di errori ortografici : \"Uasenetenra-setep[...]ra Sas[...]amon\" da cui, per deduzione, si \u00e8 risaliti a \"Uasenetenra-setepenra Sheshonq-meriamon\", un faraone altrimenti sconosciuto.\nTuttavia \u00e8 stato anche ipotizzato che il nome \"Uasenetenra\", al netto di possibili errori di compilazione dei geroglifici, potrebbe essere in realt\u00e0 \"Usermaatra\" : in tal caso, non vi sarebbe alcun nuovo sovrano, in quanto la titolatura corrisponderebbe esattamente a quella di Sheshonq III, della XXII dinastia.\nSe invece si considera valida l'ipotesi di un faraone inedito, una possibile collocazione cronologica \u00e8 stata individuata dopo Iuput II, ultimo sovrano \"storicamente accertato\" della XXIII dinastia. In questo modo, si riempirebbero gli anni di \"vuoto\" esistenti, tra la morte di Iuput II (720 a.C. circa), e la vittoria definitiva di Piye, della XXV dinastia (715 a.C., Secondo gli \"annali\" di Sargon II di Assiria).\nCollegamenti esterni.\nFaraoni della XXIII dinastia sul sito Narmer.pl"}
{"id": "229575", "revid": "1121152", "url": "https://it.wikipedia.org/wiki?curid=229575", "title": "Jean-Martin Charcot", "text": " \nEgli \u00e8 noto principalmente per i suoi studi neuropsichiatrici sull'isteria (che ispirarono Sigmund Freud) e per essere stato il primo a identificare e descrivere alcune malattie neurologiche importanti come la sclerosi laterale amiotrofica (detta infatti anche malattia di Charcot) e la neuropatia ereditaria denominata malattia di Charcot-Marie-Tooth.\nBiografia.\nL'infanzia.\nJean-Martin Charcot nacque a Parigi, ultimo di quattro fratelli, il 29 novembre 1825. La madre Jeanne, diciassettenne, che aveva partorito per la quarta volta in 3 anni, mor\u00ec solo cinque anni dopo. Per quanto fosse troppo giovane per prendere coscienza della perdita irreparabile, Charcot fu profondamente segnato dalla sua improvvisa scomparsa. Suo padre, Simon-Pierre Charcot, era carrozziere, e Jean-Martin era particolarmente affascinato dai clienti di suo padre, in particolar modo dal Barone Portal, un accademico, medico personale del re. Dei quattro figli di Simon-Pierre, Jean-Martin era il pi\u00f9 studioso e apparentemente anche il pi\u00f9 sveglio. Un cliente del padre, un rinomato cantante, notando la spigliatezza di Jean-Martin decise di portarlo a una prova dell'Orph\u00e9e di Gluck. Quest'opera risvegli\u00f2 in Jean-Martin il ricordo di sua madre, egli sperava che potesse tornare dagli Inferi proprio come Euridice. \u00c8 cos\u00ec che Jean-Martin Charcot scopr\u00ec l'affascinante mondo dell'arte, ma anche quello dell'establishment dell'epoca. I ballerini, i pittori, i musicisti, i medici facevano parte di un microcosmo sociale che andava pian piano scoprendo. Ogni sera prima di addormentarsi si chiedeva quale di queste figure corrispondesse alle sue aspirazioni e alle sue capacit\u00e0.\nL'adolescenza.\nDopo aver conseguito la licenza media, si pose il problema del suo avvenire. Secondo le usanze, il primogenito Martin avrebbe ereditato dal padre il mestiere di carrozziere. Per i pi\u00f9 piccoli l'Esercito era l'unica soluzione che si presentava. Ma nonostante ci\u00f2, il padre decise di dare a uno solo dei suoi figli la libert\u00e0 di intraprendere la carriera che preferiva a condizione che attraverso l'intelligenza e il lavoro fosse capace di dimostrare di esserne pi\u00f9 meritevole degli altri due. Ovviamente fu Jean-Martin ad avere la fortuna di poter intraprendere la strada da lui preferita. I suoi fratelli partirono quindi, l'uno per Brest dove divenne marinaio, e l'altro in una caserma in Lorena, mentre Jean-Martin fu mandato al liceo Bonaparte, attuale liceo Condorcet. Si mise subito in luce come migliore della classe in tutte le discipline. Era molto bravo in matematica, ma ci\u00f2 che lo stimolava di pi\u00f9 era la biologia. Il padre di un suo compagno di classe, Henri Flavier, naturalista, invit\u00f2 Jean-Martin, all'epoca diciottenne, nel suo laboratorio per osservare delle carcasse di animali. In quelle vetrine mal illuminate di scheletri di serpenti e di altri animali, un fortissimo desiderio di scoprire il corpo umano si svegli\u00f2 in lui. Jean-Martin osservava con attenzione le parti del corpo scoperte dei passanti. Immaginava di potersi introdurre all'interno del corpo per poter osservare tutto da vicino, aveva finalmente capito quale fosse la sua tanto ricercata aspirazione: voleva diventare medico.\nLa giovent\u00f9.\nIl 10 settembre 1844 Jean-Martin Charcot prese in affitto una piccola camera nella soffitta della casa della signora Charlet vedova di un medico. Questo nuovo alloggio gli permise di essere meno distante dall'universit\u00e0 e dall'ospedale. A 20 anni Jean-Martin Charcot, varc\u00f2 per la prima volta la soglia dell'imponente edificio dell'ospedale della Salp\u00eatri\u00e8re. Durante il giorno frequentava i corsi ed eseguiva delle diagnosi sui pazienti dell'ospedale. Charcot mostr\u00f2 subito di essere un medico molto dotato e coscienzioso guadagnandosi subito la stima dei suoi maestri e del personale ospedaliero. \u201cAlunno fuori dalla norma, per la sua istruzione, le sue capacit\u00e0 e il suo zelo\u201d \u00e8 cos\u00ec che lo giudicava il professore R\u00e9gnier. Fu ammesso come interno nel 1848. Tra gli ammessi di quell'anno c'era il cardiologo Pierre-Carl Potain che sarebbe diventato medico di grande notoriet\u00e0, soprattutto per aver introdotto delle modifiche allo sfigmomanometro, apparecchio per la misurazione della pressione arteriosa, inventato da Ritter von Basch. Per quanto preso dalla medicina, Charcot non metteva da parte il suo interesse per l'arte e aveva un vero e proprio talento per il disegno. Cosciente delle sue possibilit\u00e0, prosegu\u00ec i suoi studi e i suoi successi gli permisero di aspirare ai livelli pi\u00f9 alti della sua carriera. \nSapeva che, per farcela, il figlio di un carrozziere doveva prima di tutto contare sul proprio lavoro e sulla propria volont\u00e0, ma non trascurava l'importanza delle conoscenze e delle relazioni con personaggi in vista. Alcuni dei suoi maestri lo avevano notato. Fu cos\u00ec che lo presentarono al professore Rayer, medico di Napoleone III, del quale seppe guadagnarsi la simpatia. Questa relazione gli torn\u00f2 utile quando pi\u00f9 tardi dovette crearsi una sua clientela privata. Charcot, present\u00f2 una tesi, a soli 5 anni dall'inizio dell'internato, che rivelava la sua grande capacit\u00e0 di clinico: \u201dEtude pour servir \u00e0 l'histoire de l'affection d\u00e9crite sous le nom de goutte asth\u00e9nique primitive, nodosit\u00e9s des jointures, rhumatisme articulaire chronique\u201d. In questa tesi distingueva le lesioni provocate dalla gotta da quelle derivanti dai reumatismi cronici. La sua capacit\u00e0 di non confondere malattie dai sintomi analoghi caratterizz\u00f2 la sua pratica di medico durante tutta la sua carriera. \nFu, infatti, il primo a distinguere le variazioni qualitative dei tremori propri a ogni malattia, dimostr\u00f2, per esempio, in cosa differivano quelli provocati dalla sclerosi a placche da quelli analoghi presentati dai parkinsoniani. Un aneddoto racconta che, per mostrare questa differenza, chiese a due malate, una affetta dalla malattia di Parkinson e l'altra da sclerosi a placche, di pettinare le piume di struzzo di un cappello, in modo da mostrare la differenza nei tremori provocati da queste due malattie. Nel 1853 e nel 1862, grazie alla raccomandazione di Rayer, part\u00ec per l'Italia come medico privato del ricco finanziere Fould. Qui pot\u00e9 coltivare il suo amore per l'arte, grazie alle numerose opere che ebbe modo di vedere in ogni citt\u00e0 nella quale si rec\u00f2.\nIl matrimonio.\nSolo optando per un matrimonio vantaggioso, Charcot sapeva di poter ambire a una vita alla quale egli aveva sempre aspirato. Aveva 39 anni, nel 1864, quando spos\u00f2 Augustine Durvis. Cresciuta in un contesto artistico, figlia del famoso sarto e gallerista parigino Laurent-Richard, Charcot trov\u00f2 in lei non soltanto la sua compagna, ma anche colei che poteva condividere i suoi gusti. Il loro trasloco nel quartiere di Saint-Germain fu una tappa importante per l'entrata di Jean-Martin Charcot nell'aristocrazia parigina. Nel 1865 nacque la loro figlia Jeanne e nel 1867 il figlio Jean-Baptiste, che diventer\u00e0 un celebre comandante marittimo e autore di lavori oceanografici nelle regioni polari, e che morir\u00e0 in mare nel naufragio della nave da spedizione \"Pourquoi-pas IV\".\nLa carriera.\nLa carriera di Charcot proseguiva senza difficolt\u00e0. Nel 1862, fu nominato medico presso l'ospedale della Salp\u00eatri\u00e8re, dove gli venne affidato il reparto delle convulsionarie. Interessandosi in particolar modo all'isteria decise di separare nel suo reparto le epilettiche dalle isteriche. I suoi studi evidenziarono come le crisi si annunciassero con la fase dell\"'aura\", \u201cun vapore esalato da una matrice surriscaldata, risalente nell'epigastrio fino al collo dove provocava un \"globo isterico\" e da qui arrivando alla testa dove originava dei ronzii nelle orecchie e a delle vertigini\u201d. Fu il primo a utilizzare il termine \u201cneurologia\u201d per qualificare ci\u00f2 che fino a quel momento ci si era accontentati di definire come \u201cmalattia nervosa\u201d. Il suo campo di ricerca si estendeva dalle emiplegie ai rammollimenti del cervello, dalle encefaliti alle idrocefaliti, dal Parkinson alla sclerosi a placche. Nel 1882 venne creata per lui la cattedra di neurologia. Da quando si era interessato alla ricerca, si era dedicato a questa nuova materia di cui sarebbe diventato il padre, conosciuto in tutto il mondo. Fu il primo a realizzare interventi di neurochirurgia (manca ogni riferimento bibliografico dell'attivit\u00e0 neurochirurgica di Charcot, inoltre la notizia non \u00e8 confermata in \"Charcot Constructing Neurology, Oxford University Press, 1995\" e nei volumi delle sue lezioni). La carriera di Charcot si \u00e8 svolta sempre in reparti non chirurgici, occupandosi di neurologia e psichiatria. Non aveva avuto quindi alcuna esperienza chirurgica.\nIl suo contributo allo studio della fisiologia e della patologia del sistema nervoso \u00e8 fondamentale. A lui dobbiamo la descrizione della sclerosi a placche e della sclerosi laterale amiotrofica (malattia di Charcot).\nSotto la sua influenza, la malattia mentale cominci\u00f2 a essere analizzata sistematicamente e l'isteria, allo studio della quale si consacr\u00f2 a partire dal 1870 venne distinta dalle altre affezioni dello spirito.\nLe sue opere hanno portato a escludere il dubbio sulla simulazione da parte dei malati nella manifestazione delle crisi o dei sintomi isterici ed \u00e8 stato il primo a utilizzare l'ipnosi come cura. Era convinto che la causa fondamentale dell'isteria fosse una degenerazione, di origine ereditaria, del sistema nervoso; un'interpretazione che Sigmund Freud, che era stato suo allievo dall'ottobre 1885 al febbraio 1886, sment\u00ec.\nGli ultimi anni.\nQuando cominci\u00f2 a interessarsi all'ipnosi, nel 1878 era arrivato alla fine della sua carriera. L'ipnosi era gi\u00e0 stata esplorata prima da Mesmer, Braid e soprattutto da Bernheim (con cui inizi\u00f2 una lunga diatriba: il \"conflitto tra la Scuola di Parigi e la Scuola di Nancy\"). Charcot si occup\u00f2 della fisiologia dell'ipnotizzato, dei suoi movimenti, dei suoi riflessi ma tralasci\u00f2 i fenomeni psicologici. Charcot, che faceva esperimenti soprattutto sugli isterici, considerava il loro stato ipnotico avanzato come una vera nevrosi costituita essenzialmente da tre stati diversi:\nQueste tre fasi costituiscono quello che Charcot chiam\u00f2 la \"grande ipnosi\", o la \"grande nevrosi ipnotica\".\nAccanto alla grande ipnosi, esistono delle piccole ipnosi i cui fenomeni sono meno evidenti, analogamente a quanto avviene nella grande isteria e in quelle minori.\nSfortunatamente, se i lavori di Charcot sull'isteria e sulle nevrosi furono frequentemente oggetto di critiche sbagliate, le sue ricerche sull'ipnosi, la metalloscopia, la metalloterapia, pubblicati da lui stesso o dai suoi collaboratori, hanno sollevato delle obiezioni spesso giustificate.\nPer esempio, Bernheim ha dimostrato sostanzialmente che l'ipnosi praticata presso la Salp\u00eatri\u00e8re - con le sue tre fasi ed i caratteristici fenomeni di letargia, di catalessi, di sonnambulismo - i fenomeni di transfert non esistono, e si producono soltanto quando il soggetto sa che devono prodursi. Sono provocati, quindi, solo dalla suggestione e dall'imitazione.\nCharcot stesso, un po' tardivamente d'altronde, fin\u00ec per rendersi conto, poco prima della sua morte, che la strada sulla quale si era avventurato era molto incerta, cos\u00ec prese la decisione di riprendere integralmente la questione dell'isteria e dell'ipnosi. Nel suo lavoro in coppia con Paul Richer, affronta l'isteria nella storia dell'arte, riconoscendo ai pittori del Rinascimento, quali ad esempio Andrea del Sarto, Domenichino o Rubens, una scrupolosa osservazione del fenomeno dell'isteria attraverso un'analisi scientifica delle immagini dal V al XIX secolo riguardanti l'oggetto della ricerca, osservazione che sarebbe stato difficile se non impossibile comunicare attraverso la semplice parola scritta.\nSfortunatamente, soffrendo di una grave insufficienza coronarica, mor\u00ec poco dopo nel 1893 a causa di un infarto del miocardio.\nLe sue opere sono state tradotte in varie lingue e riguardano il reumatismo cronico, la gotta, le emorragie cerebrali, l'atassia.\n\u00c8 ritenuto il fondatore di un nuovo ramo della medicina, la neurologia, e il suo lavoro alla Salp\u00e8triere di Parigi ebbe un'influenza profondissima sugli sviluppi della neuropsichiatria della seconda met\u00e0 dell'Ottocento.\n\"Padre\" della neurologia francese dell'epoca, la sua fama di docente attir\u00f2 a Parigi numerosi medici da tutta Europa. Si recarono a Parigi per seguire le sue lezioni, tra gli altri, Eugen Bleuler, Sigmund Freud, Pierre Janet e Jean Leguirec. Le \"lezioni della Salp\u00e8triere\" divenivano spesso una sorta di \"spettacolo\", in cui l'indubbia competenza clinica di Charcot si saldava con il suo carisma un po' istrionico e teatrale: le celebri \"Isteriche di Charcot\" erano le sue pazienti che, nelle affollatissime lezioni, \"si producevano sotto la sua guida\" in accessi del grande male epilettico o archi isterici che divennero quasi \"leggendari\", e che lo resero famoso in tutti i circoli medici europei.\nA prescindere da questi aspetti pi\u00f9 \"spettacolari\", la sua opera di neurologo clinico fu di altissimo livello scientifico. Considerava l'isteria e l'epilessia come due grandi nevrosi che condividono il sintomo della convulsione, e da qui inizi\u00f2 il suo lavoro nosologico.\nCharcot attribuisce la causa dell'isterismo in primo luogo a un fattore ereditario, e secondariamente a effetti di suggestione, traumi nervosi, intossicazioni, incidenti, pratiche religiose, malattie infettive, diabete, ecc.\nSecondo Charcot esistono anche persone che non sono suscettibili a essere ipnotizzate, e ritiene perci\u00f2 la suggestionabilit\u00e0 una sorta di \"debilit\u00e0 mentale\" a base neurologica, connessa con la sintomatologia nevrotica di tipo isterico.\nFu tra l'altro maestro di Joseph Babinski, famoso neurologo, e di Nikolaj Dahl, il guaritore di Rachmaninoff e Jean Leguirec inventore del metodo Benedicte.\nIl figlio Jean-Baptiste, dopo la laurea in Medicina, divenne un celebre esploratore antartico, e denomin\u00f2 \"Terra di Charcot\", in onore del padre, una regione antartica da lui scoperta nel 1910.\nFra i suoi allievi il pi\u00f9 celebre fu il neurologo ed endocrinologo Pierre Marie (1853-1940).\nOpere.\nLa sua opera pi\u00f9 importante \u00e8 la raccolta delle sue lezioni sulle malattie del sistema nervoso tenute alla Salp\u00e9tri\u00e8re, pubblicata in tre volumi nel 1885-1887, poi tradotta in tutte le lingue."}
{"id": "229578", "revid": "52953", "url": "https://it.wikipedia.org/wiki?curid=229578", "title": "I\u017eica", "text": "La ', minuscolo ', chiamata i\u017eica, i\u017eitsa o izhitsa, \u00e8 una lettera arcaica dell'alfabeto cirillico. Come analogo cirillico di ipsilon, veniva usata per rappresentare la upsilon (\u03a5, \u03c5) nelle parole derivate dal greco, come (synod\u016d, \"sinodo\"). Ad ogni modo (e come \"y\" in italiano), poich\u00e9 veniva pronunciata esattamente come la \"i\" normale (\u0418, \u0438), venne considerata una lettera superflua e rimossa con la riforma ortografica del 1918.\nEsiste altres\u00ec la \"i\u017eica\" (' o ') con un doppio accento grave, la cosiddetta \"i\u017eica okovyj\" (\"i\u017eica occhiuta\"); questa lettera veniva usata per trascrivere le parole greche che contenevano una upsilon con un segno diacritico (\u03ab, \u03cb), e venne anch'essa rimossa con la riforma suddetta."}
{"id": "229581", "revid": "92723", "url": "https://it.wikipedia.org/wiki?curid=229581", "title": "Scherma ai Giochi della XXVI Olimpiade", "text": "La scherma alle Olimpiadi estive del 1996 di Atlanta fu rappresentata da dieci eventi."}
{"id": "229583", "revid": "767487", "url": "https://it.wikipedia.org/wiki?curid=229583", "title": "Vampyros Lesbos", "text": "Vampyros Lesbos (\"Vampyros Lesbos - Die erbin des Dracula\") \u00e8 un film del 1971 diretto da Jes\u00fas Franco.\nSi tratta di una versione al femminile del \"Dracula\" di Bram Stoker, ambientata in tempi moderni e basata su un intreccio di psicanalisi, erotismo, musica (la colonna sonora \u00e8 diventata un \"cult\") e metafisica.\nLa storia \u00e8 ambientata a Istanbul e dintorni.\nLa parte della protagonista \u00e8 interpretata da Soledad Miranda, attrice spagnola morta giovanissima in un incidente automobilistico e protagonista di altri film dello stesso regista.\nVersioni.\nIl film fu distribuito in Germania e Francia, in versione probabilmente integrale, anche se solo nella versione tedesca. I titoli di testa contengono una citazione da Heinrich Heine.\nIn Spagna fu invece drasticamente tagliato e modificato dalla censura locale, per essere distribuito con il titolo \"Las vampiras\". L'eliminazione delle scene erotiche ebbe tali conseguenze sulla trama da rendere necessaria l'aggiunta di numerosi interventi di una voce narrante fuori campo.\nMai doppiato in italiano, il film \u00e8 arrivato anche in Italia solo con l'avvento del DVD.\nTrama.\nLinda \u00e8 una giovane donna che lavora in uno studio di avvocato a Istanbul. In cura dallo psicanalista, gli racconta di sognare regolarmente un'affascinante brunetta. Una sera, con il fidanzato Omar, vede in un night-club la donna del sogno esibirsi in un numero erotico con una finta donna manichino.\nIncaricata di occuparsi di un'eredit\u00e0, Linda si reca in un'isola sperduta dell'Asia minore per incontrare la contessa Nadine Korody e si trova faccia a faccia con la donna del sogno ricorrente. Dopo averla addormentata dolcemente con un vino speciale, Nadine seduce Linda e la vampirizza.\nNel frattempo, il dottor Seward tiene in cura una giovane psicotica, Agra, anch'essa ossessionata dal pensiero della contessa Nadine. Linda \u00e8 condotta nella stessa clinica, dove il luminare la istruisce su come liberarsi dal potere della vampira.\nNadine, sdraiata su un lettino, racconta al fedele servo muto, Morpho, la storia della violenza subita dal vecchio Conte Dracula, che l'ha spinta ad odiare gli uomini. Ora ella teme la scienza del dottor Seward, a cui fa visita di notte, facendolo uccidere dal servo Morpho. Nella clinica, si reca un'ultima volta a salutare Agra, la sua vittima-amante di un tempo.\nQuando Linda raggiunge nuovamente Nadine nell'isola, la trova agonizzante per la sete di sangue. Pur amandola, decide di seguire le istruzioni di Seward e la uccide perforandole il cranio con un paletto. Morpho, disperato, si uccide a sua volta, mentre a distanza, nella clinica, Agra muore in perfetta sincronia con Nadine.\nOmar e lo psicanalista accorrono sull'isola, dove trovano Linda sconvolta. I corpi di Nadine e di Morpho sono scomparsi, rimane sono il foulard rosso che indossava Nadine. Il fidanzato la rassicura dicendole che il tempo canceller\u00e0 quel ricordo, ma Linda sa che non \u00e8 cos\u00ec.\nLa colonna sonora.\nLa colonna sonora di \"Vampyros Lesbos\" \u00e8 un mix di jazz e psichedelia. Composta e arrangiata da Manfred H\u00fcbler e Siegfried Schwab, fu pubblicata nel 1969 in due LP, intitolati rispettivamente \"Psychedelic Dance Party\" e \"Sexadelic\". Jess Franco utilizz\u00f2 le 24 tracce in \"Vampyros Lesbos\" e negli altri due film girati nell'estate del 1970: \"Sie t\u00f6tete in Ekstase\" e \"Der Teufel kam aus Akasava\".\nNe esistono due ristampe in CD. La prima, completa ma a bassissima tiratura (500 copie), fu pubblicata in Germania dalla Lucertola, con il titolo \"3 Films by Jess Franco\". L'altra, intitolata \"Vampyros Lesbos: Sexadelic Dance Music\", include soltanto 13 tracce.\nUna traccia fu ripresa da Quentin Tarantino in \"Jackie Brown\", come omaggio al regista spagnolo.\nTracce.\nL'asterisco indica le tracce presenti in entrambe le edizioni.\nEdizioni DVD.\nAll'estero il film \u00e8 stato distribuito in DVD in Gran Bretagna (Second Sight), Stati Uniti (Synapse, Image), Spagna (mescolando le due versioni, spagnola e tedesca, quest'ultima doppiata da altri attori) e Giappone.\nIn Italia \u00e8 distribuito in DVD prima dalla eMik, poi da Cecchi Gori."}
{"id": "229584", "revid": "339392", "url": "https://it.wikipedia.org/wiki?curid=229584", "title": "Polizia delle Comunicazioni", "text": ""}
{"id": "229585", "revid": "767487", "url": "https://it.wikipedia.org/wiki?curid=229585", "title": "\u0422", "text": "La \u0422, minuscolo \u0442, chiamata te, \u00e8 una lettera dell'alfabeto cirillico. Rappresenta la consonante occlusiva alveolare sorda IPA .\nLa forma corsiva differisce notevolmente dalla forma in stampatello: in stampatello, la Te rimane sempre uguale ad una T italiana maiuscola, in minuscolo semplicemente di dimensioni ridotte (\u0422, \u0442); in corsivo standard invece, la Te minuscola assomiglia ad una \"m\" italiana minuscola (\"\u0442\"), mentre in corsivo serbo, appare come una \"m\" invertita (come la Sha cirillica: \"\u0448\") con una lineetta sopra ."}
{"id": "229586", "revid": "339392", "url": "https://it.wikipedia.org/wiki?curid=229586", "title": "Polizia delle comunicazioni", "text": ""}
{"id": "229588", "revid": "1305772", "url": "https://it.wikipedia.org/wiki?curid=229588", "title": "Blood Sugar Sex Magik", "text": "Blood Sugar Sex Magik \u00e8 il quinto album in studio del gruppo musicale statunitense Red Hot Chili Peppers, pubblicato il 24 settembre 1991 dalla Warner Bros. Records.\nProdotto da Rick Rubin, questo \u00e8 il primo album della band pubblicato dalla Warner Bros. Records. Gli stili musicali di \"Blood Sugar Sex Magik\" differiscono notevolmente dalle tecniche usate nel disco precedente dei Chili Peppers, \"Mother's Milk\", e include un piccolo uso di riff di chitarra heavy metal. L'album contiene insinuazioni sessuali, riferimenti alla droga e alla morte e temi come la lussuria e l'esuberanza.\nPiazzatosi al terzo posto della Billboard 200, l'album ha venduto 13 milioni di copie in tutto il mondo, e grazie a questo album i Red Hot Chili Peppers riuscirono a sfondare nel \"mainstream\". \"Blood Sugar Sex Magik\" ha prodotto una serie di singoli importanti nella storia della band tra cui i grandi successi \"Under the Bridge\", \"Give It Away\", \"Suck My Kiss\" e \"Breaking the Girl\". Il chitarrista John Frusciante lasci\u00f2 la band a met\u00e0 del tour nel 1992 (fino al ritorno nel 1998) a causa della sua incapacit\u00e0 di far fronte alla popolarit\u00e0 dell'album.\nCon 7 milioni di copie vendute negli Stati Uniti risulta essere il disco di maggior successo del gruppo nel paese insieme a \"Californication\".\n\"Blood Sugar Sex Magik\" \u00e8 stato acclamato dalla critica ed \u00e8 riconosciuto come un importante componente nell'esplosione del rock alternativo nei primi anni novanta. Steve Huey di AllMusic ha osservato che \"Blood Sugar Sex Magik\" \u00e8 \u00ab... probabilmente il miglior album che i Chili Peppers abbiano mai fatto\u00bb.\nAntefatto.\nNel 1988 il chitarrista della band Hillel Slovak mor\u00ec per un'overdose di eroina. Il batterista Jack Irons successivamente abbandon\u00f2 la band, lasciando il cantante Anthony Kiedis e il bassista Flea alla ricerca di un nuovo chitarrista e un nuovo batterista. Quando un grande fan dei Chili Peppers, John Frusciante, espresse l'interesse di unirsi alla band, l'ex chitarrista dei P-Funk, DeWayne McKnight, era stato gi\u00e0 scelto per riempire il vuoto lasciato da Slovak. Quando si cap\u00ec che il legame tra \"Blackbyrd\" e i Chili Peppers non funzionava, questi fu licenziato. Durante quel periodo, Frusciante stava per entrare nei Thelonious Monster, una band punk formata da Bob Forrest; comunque Flea gli chiese di entrare nella band e lui accett\u00f2 subito. Il batterista Chad Smith entr\u00f2 nella band due settimane prima della pre-produzione di \"Mother's Milk\", a seguito di libere audizioni. \"Mother's Milk\" diventer\u00e0 il secondo album della band a entrare nella Billboard 200, piazzandosi al cinquantaduesimo posto. Anche se l'album fu un moderato successo, la produzione fu appesantita dal produttore Michael Beinhorn. Egli convinse Frusciante a suonare con un tono generale pi\u00f9 pesante, e incaric\u00f2 Kiedis di scrivere testi che sarebbero stati pi\u00f9 commerciali; in questo modo la band si sent\u00ec limitata creativamente.\nQuando il contratto dei Chili Peppers con la EMI fin\u00ec, cominciarono a cercare una compagnia discografica per realizzare il loro nuovo album. Il gruppo raggiunse un accordo con la Sony BMG/Epic, con la condizione che questi avrebbero comprato il loro ultimo album dalla EMI. Anche se l'etichetta promise che avrebbe preso solo un paio di giorni, il processo ritard\u00f2 di diversi mesi. Anche se un accordo era stato fatto con la Sony/Epic, Mo Ostin della Warner Bros. Records chiam\u00f2 Kiedis per congratularsi con lui per l'affare di successo e complimentarsi per l'etichetta discografica rivale. Kiedis ricord\u00f2 la situazione: \u00abLa persona pi\u00f9 geniale e pi\u00f9 autentica che abbiamo incontrato durante questa trattativa mi chiam\u00f2 personalmente per incoraggiarmi a fare un grande album con un'etichetta rivale. Quello era il tipo di persona per cui avrei voluto lavorare.\u00bb Kiedis persegu\u00ec la sua idea e alla fine il gruppo abbandon\u00f2 il suo contratto con la Sony per firmare con la Warner Bros. per 10 milioni di dollari. Ostin chiam\u00f2 un vecchio amico della EMI, che immediatamente permise il trasferimento di etichetta.\nRegistrazione e produzione.\nStabilitisi alla Warner, i Chili Peppers cominciarono a cercare un produttore adeguato. Una persona in particolare, Rick Rubin, disse che l'album spicc\u00f2, poich\u00e9 era di pi\u00f9 ampie vedute rispetto alle persone con cui il gruppo aveva lavorato in precedenza. La band decise che quella sarebbe stata la miglior scelta come produttore, e lo ingaggi\u00f2 per produrre quello che sarebbe stato \"Blood Sugar Sex Magik\". A differenza dei precedenti produttori, in Rubin i Chili Peppers trovarono qualcuno a cui dare fiducia nei momenti pi\u00f9 difficili. Rubin spesso aiuter\u00e0 la band ad arrangiare le parti musicali dei brani.\nLa band ha cercato di registrare l'album in un ambiente non convenzionale, credendo che sarebbe aumentata la loro produzione creativa. Rubin sugger\u00ec \"The Mansion\", una villa alle porte di Los Angeles, dove abit\u00f2 il mago Harry Houdini; la band accett\u00f2. Un team fu ingaggiato per creare uno studio di registrazione e le altre attrezzature necessarie per la produzione nella casa. La band decise di rimanere all'interno della villa per tutta la durata della registrazione dell'album, anche se Smith, convinto che il luogo fosse infestato, si rifiut\u00f2 di restare. Sarebbe, invece, venuto ogni giorno in moto. Frusciante fu d'accordo con Smith, e disse: \u00abSicuramente ci sono dei fantasmi in casa\u00bb ma, a differenza di Smith, sent\u00ec che erano \u00abmolto cordiali. Noi [la band] non abbiamo niente tranne sensazioni di caldo e di felicit\u00e0 quando giriamo per la casa.\u00bb In realt\u00e0, secondo quanto detto dallo stesso Smith nel 2011 in un'intervista a \"XL\", magazine musicale del quotidiano italiano \"la Repubblica\", egli tornava sempre a casa perch\u00e9 in quel periodo era sposato e non poteva fermarsi in quella casa a fare sesso con altre ragazze, cosa che invece facevano gli altri tre componenti.\nFrusciante, Kiedis e Flea ebbero ognuno la propria stanza separata ad ogni estremit\u00e0 della casa. Quando non suonava con la band, Frusciante passava il tempo dipingendo, ascoltando la musica, leggendo e registrando canzoni che aveva scritto. A causa della solitudine, Kiedis fin\u00ec di registrare tutte le sue parti vocali nella sua stanza, siccome era abbastanza grande per ospitare l'apparecchiatura per la registrazione. Per pi\u00f9 di trenta giorni, la band lavor\u00f2 nella casa; a Kiedis \u00e8 sembrato un ambiente comodo e creativo che gli permise di completare il resto dei testi. Durante la produzione, i Chili Peppers decisero di lasciar documentare il processo creativo in un film al cognato di Flea, che sar\u00e0 poi anche il regista del video di \"Warped\". Quando la registrazione dell'album fu completa, questo film usc\u00ec con il titolo di \"Funky Monks\".\nScrittura e composizione.\n\"Blood Sugar Sex Magik\" fu scritto a un ritmo pi\u00f9 rapido rispetto agli album precedenti. Prima del trasloco dei Red Hot nella \"Mansion\", Frusciante e Kiedis collaborarono insieme nelle loro case, al fine di organizzare le strutture delle canzoni e i riff di chitarra. Avrebbero poi presentato le idee a Flea e Smith, e la band, nel suo complesso, avrebbe creato la parte musicale.\nKiedis incentr\u00f2 i testi su riferimenti e insinuazioni sessuali, che gli passavano continuamente per la mente. Canzoni come \"Suck My Kiss\", \"If You Have to Ask\", \"Sir Psycho Sexy\", \"Give It Away\" e \"Blood Sugar Sex Magik\" contengono tutte riferimenti sessuali, come, per esempio, un verso dell'ultima canzone citata: \"Glorious euphoria/Is my must/Erotic shock/Is a function of lust.\"\nIl concetto dietro \"The Greeting Song\" \u00e8 stata una richiesta di Rubin, che chiese a Kiedis di scrivere una canzone esclusivamente sulle macchine e sulle ragazze. Anche se a Kiedis non piacque questo concetto, scrisse la canzone che Rubin gli chiese, ma la termin\u00f2 odiando quasi tutti gli aspetti del testo. Kiedis cominci\u00f2 anche a scrivere sull'angoscia e sui pensieri di automutilazione come risultati della sua dipendenza dall'eroina e dalla cocaina; pens\u00f2 che la sua vita aveva toccato il fondo sotto un ponte di Los Angeles. Un mese dopo questo fatto, Rubin trov\u00f2 in casa del cantante una poesia che sarebbe diventata il testo di \"Under the Bridge\" e sugger\u00ec a Kiedis di mostrarla al resto della band. Kiedis per\u00f2 era timido, perch\u00e9 pensava che il testo fosse \"troppo soft\" e diverso dallo stile della band. Dopo aver cantato il testo a Frusciante, cominciarono a strutturare la canzone il giorno dopo. I due lavorarono per molte ore arrangiando gli accordi e le melodie finch\u00e9 entrambi capirono che era completa. Alla fine Frusciante scelse gli accordi che ha suonato nell'introduzione per bilanciare l'atmosfera cupa della canzone: \"La mia mente la interpret\u00f2 come se fosse davvero una canzone triste; cos\u00ec ho pensato che se il testo \u00e8 veramente triste, avrei dovuto scrivere alcuni accordi che erano pi\u00f9 felici.\"\n\"Blood Sugar Sex Magik\" integr\u00f2 il tipico stile funk e punk del gruppo, comprese le incursioni rap rock degli esordi, ma si allontan\u00f2 da questi stili con canzoni pi\u00f9 melodicamente spinte. Canzoni come \"The Righteous &amp; the Wicked\", \"Suck My Kiss\", \"Blood Sugar Sex Magik\", \"Give It Away\" e \"Funky Monks\" includono ancora l'uso dei riff heavy metal di chitarra, ma si differenziano da \"Mother's Milk\" dal fatto che contengono meno distorsione. Flea, che aveva sempre usato la tecnica dello slap, favor\u00ec in questo album linee di basso pi\u00f9 tradizionali e melodiche. Flea, in quel periodo, accett\u00f2 la filosofia del \"meno \u00e8 pi\u00f9\": \u00abStavo cercando di suonare semplicemente in \"Blood Sugar Sex Magik\", perch\u00e9 avevo suonato troppo prima di questo, cos\u00ec ho pensato, \"ho davvero avuto modo di rilassarmi e suonare la met\u00e0 delle note\". Quando si suona meno, \u00e8 pi\u00f9 eccitante - c'\u00e8 spazio per tutto.\u00bb Kiedis sent\u00ec che l'album avrebbe espanso gli orizzonti dei Chili Peppers e che era un allontanamento dai lavori precedenti. Una delle tracce pi\u00f9 melodiche dell'album, \"Breaking the Girl\", tratta dei continui flirt di Kiedis. Temeva che stesse seguendo le orme di suo padre e che stesse semplicemente diventando un donnaiolo, invece di stabilire rapporti stabili e di lungo periodo: \u00ab...Emozionante e temporaneamente soddisfacente come pu\u00f2 essere questo costante afflusso di ragazze interessanti e belle che, alla fine della giornata, \u00e8 solo merda e tu sei solo senza niente.\u00bb La canzone inoltre include un ponte a met\u00e0 canzone costituito da percussioni recuperate da una discarica.\nAnche se le \"jam session\" furono sempre un aspetto importante per la creazioni delle canzoni dei Chili Peppers, \"Blood Sugar Sex Magik\" vide canzoni create con una struttura maggiore. Una jam in particolare fu la base del primo singolo estratto dall'album: Frusciante, Flea e Smith stavano suonando insieme - con Kiedis dall'altra parte della stanza a guardare - quando \u00ab...Flea cominci\u00f2 a suonare questa linea di basso insana e Chad prese le bacchette e cominci\u00f2 a suonare insieme a Flea... Io [Kiedis] avevo sempre delle piccole idee per una canzone o comunque specifiche frasi isolate nella mia mente. Presi il microfono e cominciai a cantare \"Give it away, give it away, give it away, give it away now.\"\u00bb La filosofia dietro al testo fu originata da una conversazione fra Kiedis e Nina Hagen, riguardo l'altruismo e come siano stati insignificanti i beni materiali nella sua vita. Essa, quindi, ha dato alla luce la canzone \"Give It Away\". Kiedis dedic\u00f2 inoltre la canzone \"My Lovely Man\" a Hillel Slovak. In \"Sir Psycho Sexy\" si trova una versione troppo zelante e troppo esagerata del cantante; una figura che potrebbe avere qualsiasi donna, e fare tutto quello che le accontenta. \"The Power of Equality\" affronta temi come l'uguaglianza, il pregiudizio e il sessismo. Kiedis ha scritto \"I Could Have Lied\" per documentare la breve relazione che ha avuto con la cantante irlandese Sin\u00e9ad O'Connor.\nPubblicazione e promozione.\n\"Blood Sugar Sex Magik\" usc\u00ec il 24 settembre 1991. Ricevette il disco d'oro due mesi dopo, il 26 novembre, e il disco di platino il 1\u00ba aprile 1992; da allora divent\u00f2 sette volte disco di platino negli Stati Uniti. L'album arriv\u00f2 al terzo posto della Billboard 200. Inizialmente \"Give It Away\" non se la cav\u00f2 bene in classifica; alcune delle stazioni radio della Warner Bros. si rifiutarono di farla suonare, dicendo alla band \u00abtornate da noi quando avrete una melodia nella vostra canzone\u00bb. La stazione radio KROQ, comunque, cominci\u00f2 a farla suonare pi\u00f9 volte al giorno e quello, secondo Kiedis, \u00abfu l'inizio dell'entrata di \"Give It Away\" nella consacrazione della massa\u00bb. Infine la canzone raggiunse il nono posto della Official Singles Chart e la 73\u00aa posizione della Billboard Hot 100.\n\"Blood Sugar Sex Magik\" ha venduto 13 milioni di copie in tutto il mondo.\nA causa del successo di \"Give It Away\", la band non aveva previsto che \"Under the Bridge\" avrebbe avuto un impatto ancora maggiore. La Warner Bros. invi\u00f2 dei rappresentanti a un concerto dei Red Hot Chili Peppers al fine di capire quale sarebbe stato finalmente il successivo singolo della band. Quando Frusciante cominci\u00f2 a suonare \"Under the Bridge\", Kiedis manc\u00f2 l'attacco; l'intero pubblico cominci\u00f2 a cantare la canzone. Kiedis fu inizialmente \u00abmortificato per aver fatto una cazzata davanti ai rappresentanti della Warner... Chiesi scusa per la cazzata, ma loro dissero \"Cazzata? Ci stai prendendo in giro? Quando ogni singolo bambino in un concerto canta una canzone, quello \u00e8 il nostro prossimo singolo.\"\u00bb \"Under the Bridge\" fu quindi selezionata come secondo singolo estratto dall'album. La canzone raggiunse il secondo posto della Billboard Hot 100.\nPer promuovere l'album in Europa, Kiedis e Frusciante decisero che avrebbero fatto un viaggio. Comunque, fu difficile per Frusciante adattarsi alla vita fuori dalla \"Mansion\", dopo essere stato quasi in isolamento per pi\u00f9 di trenta giorni. Kiedis ricord\u00f2 la situazione: \u00abFrusciante aveva un tal flusso di creativit\u00e0, mentre stavamo facendo l'album, che penso che non seppe veramente vivere la vita in tandem con quella creativit\u00e0.\u00bb Inoltre questo fu il periodo in cui Frusciante cominci\u00f2 a sperimentare l'eroina, che pi\u00f9 tardi compromise la sua stabilit\u00e0 mentale. Il viaggio di promozione europeo lasci\u00f2 il segno su Frusciante: decise di tornare a casa quando arriv\u00f2, insieme a Kiedis, a Londra.\nAccoglienza della critica.\n\"Blood Sugar Sex Magik\" fu ben ricevuto dalla critica, che elogi\u00f2 i Red Hot Chili Peppers per non aver oppresso l'ascoltatore con riff heavy metal di chitarra come hanno fatto negli album precedenti. Tom Moon del \"Rolling Stone\" accredit\u00f2 a Rick Rubin il cambiamento di stile; Rubin \u00ab[cambi\u00f2] la dinamica dei Chili.\u00bb Steve Huey scrisse che era \u00abil migliore album dei Red Hot Chili Peppers... La chitarra di John Frusciante \u00e8 meno rumorosa, lasciando spazio a trame differenti e ad una linea pi\u00f9 chiara, mentre la band \u00e8 pi\u00f9 concentrata e meno tollerante.\u00bb Considerava \"Blood Sugar...\" \u00abvario... espande la gamma musicale ed emotiva del gruppo.\u00bb Il critico musicale Robert Christgau diede all'album due stelle, una delle sue classificazioni pi\u00f9 alte. \"Blood Sugar Sex Magik\" fu inoltre considerato influente, negli anni novanta, imponendosi come una base fondamentale del rock alternativo."}
{"id": "229589", "revid": "1784938", "url": "https://it.wikipedia.org/wiki?curid=229589", "title": "Filippo Buonarroti", "text": "\u00c8 stato uno dei pi\u00f9 importanti rivoluzionari europei del primo Ottocento, discendente della famiglia dell'artista rinascimentale Michelangelo Buonarroti ed esponente del giacobinismo e del primo socialismo.\nBiografia.\nFilippo Buonarroti ricevette la sua prima istruzione alla scuola della Badia dei Benedettini Cassinesi sotto la guida di Bernardo De Rossi. Nel 1778 ricevette l'onorificenza di cavaliere di Santo Stefano e inizi\u00f2 lo studio della giurisprudenza. Fu all'Universit\u00e0 di Pisa che manifest\u00f2 la sua attrazione verso filosofie radicali. I professori Sarti e Lampredi gli fecero conoscere gli autori illuministi, tra i quali i suoi prediletti erano Rousseau ed Helvetius, Mably e Morelly.\nSi laure\u00f2 e si spos\u00f2 lo stesso giorno, l'8 giugno del 1782. Ma il matrimonio con la contessina Elisabetta Conti non dur\u00f2. In questo periodo si occupava di commercio di libri, in particolare importava e faceva circolare opere dell'illuminismo francese. Questa attivit\u00e0 gli venne contestata, con ordine di immediata interruzione di tale commercio. \u00c8 probabile che gi\u00e0 dal 1787 Buonarroti fosse entrato nella massoneria.\nDopo lo scoppio della rivoluzione in Francia, si trasfer\u00ec in Corsica per aderire al movimento dei rivoluzionari c\u00f2rsi. Alla fine del Settecento, l'isola presentava un assetto economico precapitalistico, con propriet\u00e0 terriere estremamente suddivise ed equamente ripartite, in cui Buonarroti vedeva realizzato l'ideale dell'uguaglianza e della libert\u00e0 di cui si era nutrito durante il periodo degli studi in Toscana.\nIn Corsica ricopr\u00ec incarichi pubblici al Consiglio generale di Corte e si associ\u00f2 alla Societ\u00e0 degli Amici della costituzione e alla Societ\u00e0 degli Amici del popolo. Nell'aprile del 1790 fond\u00f2 \"Il Giornale Patriottico della Corsica\", foglio portatore di istanze rivoluzionarie ed egualitarie, che pu\u00f2 essere considerato il primo giornale rivoluzionario scritto in lingua italiana, in cui Buonarroti sosteneva le sue tesi fondamentali basate principalmente sulla dottrina politica di Jean-Jacques Rousseau, e cio\u00e8:\na) l'affermazione di una societ\u00e0 agricola egualitaria;\nb) l'evidenza della religione naturale;\nc) l'educazione e l'istruzione come compito inderogabile dello stato;\nd) la condanna del commercio e dell'industria\ne) la volont\u00e0 generale come fondamento della comunit\u00e0 politica.\nIdeali e pratica della rivoluzione.\nBuonarroti aveva chiaro che la diffusione dei principi quali la libert\u00e0, l'eguaglianza, la fraternit\u00e0, l'amore della patria non poteva risolversi senza una generale riforma dei costumi e delle istituzioni, cio\u00e8 doveva essere parte dell'opera di una grande rigenerazione umana. Alla base della societ\u00e0 comunista doveva esservi una forte tensione morale, tale da portare nel giro di qualche generazione alla nascita di un uomo nuovo. Accanto dunque all'abolizione della propriet\u00e0 privata, era necessario modificare radicalmente \"il cuore degli uomini\", dando alla collettivit\u00e0 una superiore coscienza morale.\nA Parigi il Buonarroti, dopo aver chiesto e ottenuto la cittadinanza francese (il suo nome fu anche francesizzato in \"Philippe Buonarroti\"), frequent\u00f2 il club dei giacobini e conobbe Robespierre. Di lui condivise lo scorgere nei violenti contrasti sociali di allora i segnali della lotta di classe, della guerra tra il ricco ed il povero.\nGli eventi rivoluzionari svolsero una funzione propulsiva per la creazione di sistemi politico-sociali eversivamente innovatori che pot\u00e9 sperimentare direttamente su Oneglia, citt\u00e0 ligure (per secoli \"enclave\" sabauda circondata dalla Repubblica di Genova) conquistata dai francesi ed in cui il Buonarroti venne nominato commissario rivoluzionario nell'aprile 1794 da parte del governo emergenziale del Comitato di salute pubblica.\nIn questo periodo cominci\u00f2 la convivenza con Teresa Poggi, che pi\u00f9 tardi sposer\u00e0 grazie alle leggi rivoluzionarie francesi che consentivano il divorzio. L'esperienza di Oneglia fu la possibilit\u00e0 di realizzare un ordinamento amministrativo e politico i cui risultati furono l'abolizione dei privilegi, imposizioni ai ricchi, distribuzione a buon prezzo del grano ai poveri, censimento dei ricchi e delle loro rendite nonch\u00e9 degli indigenti da soccorrere, vendita dei beni mobili ed immobili di coloro che avessero osteggiato la repubblica, applicazione del \"maximum\" dei prezzi per non rovinare le risorse del paese, lotta contro i falsi assegnati, istituzione dei Comitati di Istruzione e di scuole primarie e secondarie per una formazione gratuita, popolare, laica e democratica.\nL'esperienza di Oneglia va ricordata anche perch\u00e9 fu questo un centro di raccolta di profughi politici italiani, di cui molti napoletani (Michele De Tommaso, Carlo Lauberg, Giovanni Letizia), che vennero utilizzati, insieme ad alcuni c\u00f2rsi, nell'amministrazione e nell'istruzione locale; Oneglia, in sostanza, fu un primo crogiolo del sentimento unitario italiano.\nIl 9 termidoro dell'anno II (27 luglio 1794), la reazione termidoriana, con un colpo di stato, elimin\u00f2 Maximilien de Robespierre e scaten\u00f2 contro i suoi pi\u00f9 stretti collaboratori e i club giacobini: la rivoluzione veniva ricondotta su binari borghesi. Il Comitato di sorveglianza, il 4 marzo 1795, dispose l'arresto del Buonarroti, che venne tradotto a Parigi e rinchiuso nella prigione del Plessis, in quanto partigiano della politica robespierristica e sospettato di aver rappresentato una minaccia per persone e propriet\u00e0 di Genova e della Svizzera.\nNel Plessis il Buonarroti incontr\u00f2 Gracco Babeuf, giacobino ed \"enrag\u00e9\" insieme al quale realizzer\u00e0 il progetto della congiura degli Eguali.\nLa congiura degli Eguali.\nBuonarroti matur\u00f2 durante la prigionia la convinzione che la rivoluzione doveva tendere all'instaurazione di un sistema egualitaristico e comunistico, che bisognava abolire la propriet\u00e0 privata, generatrice della divisione tra ricchi e poveri, detentori del potere e governati sfruttati. La presenza simultanea in carcere di gente come Babeuf, Bodson, Debon ed i seguaci di Robespierre perseguitati dalla reazione termidoriana fece in modo che il Plessis divenne un focolaio di cospirazione.\nDopo le sanguinose repressioni delle insurrezioni democratico-popolari di ispirazione montagnardo-giacobina dell'aprile-maggio 1795 effettuate dalla Convenzione termidoriana (insurrezione del 12 germinale anno III e insurrezione del 1\u00ba pratile anno III) e della rivolta realista del 5 ottobre dello stesso anno, il Direttorio volle riappacificarsi con le forze giacobine, ammettendole nuovamente alla vita politica dopo la persecuzione del Terrore bianco. Il primo gesto di distensione fu un'amnistia per i democratici che si trovavano in prigione. Di questa amnistia fruirono Buonarroti, Babeuf, Darth\u00e9 e molti altri dei protagonisti della congiura degli Eguali.\nInizi\u00f2 allora la stagione delle societ\u00e0 intellettuali e delle riviste con l'apertura, a Parigi, della societ\u00e0 popolare del Panth\u00e9on, che proprio grazie a Buonarroti, che la presiedette varie volte, si trasform\u00f2 ben presto in un centro di opposizione alla politica termidoriana. Quando il Club del Pantheon venne sciolto per ordine del Direttorio, e tale ordine venne eseguito dal Bonaparte, l'attivit\u00e0 di lotta politica del Buonarroti continu\u00f2 con altri organismi segreti, tra cui il Direttorio segreto di salute pubblica.\nNell'organizzazione della congiura degli Eguali Babeuf e Buonarroti, redassero insieme l'Atto insurrezionale. Alla penna di Buonarroti spetta anche l'attribuzione dell\"'Analyse de la doctrine de Babeuf\", che venne diffusa a Parigi circa un mese prima che la congiura venisse scoperta. L'intenzione dei congiurati era quella di divulgare il pi\u00f9 possibile la dottrina egualitaria, dimostrando che la dottrina del Babeuf non costituiva un pericolo, ma era il coronamento logico dei concetti trattati dagli scrittori illuministi.\nIl Direttorio termidoriano non riusc\u00ec ad impedirne la larga diffusione nei sobborghi, l'affissione ai muri. Nonostante la moderazione e la sobriet\u00e0, l\"'Analyse de la doctrine de Babeuf\" provoc\u00f2 comunque scalpore.\nGli Eguali asseriscono esplicitamente la propriet\u00e0 comune della terra, la comunit\u00e0 dei lavori, dei beni e dei godimenti; l'organizzazione collettiva dell'esistenza; la necessit\u00e0 di riunire tutte le ricchezze nelle mani della repubblica; far lavorare tutti i cittadini validi, ciascuno secondo le sue capacit\u00e0 e le sue attuali abitudini; utilizzare i lavori, avvicinando quelli che sono complementari l'uno dell'altro ed imprimendo un nuovo indirizzo a quelli che sono effetto unicamente dell'attuale ingorgo della ricchezza; raccogliere continuamente nei depositi pubblici tutti i prodotti della terra e dell'industria.\nLa congiura venne scoperta il 10 maggio 1796 e Buonarroti, Babeuf e gli altri rivoluzionari vennero arrestati. L'Alta corte di giustizia di Vend\u00f2me, il 25 maggio 1797, condann\u00f2 a morte Babeuf e Darth\u00e9, ed alla deportazione a vita Buonarroti ed altri sette congiurati.\nIl Sublime Maestro Perfetto.\nRinchiuso nel forte di Cherbourg, Buonarroti rimase tre anni in attesa di essere deportato. Ci\u00f2 non avvenne, poich\u00e9 era intanto divenuto primo console, Napoleone Bonaparte che, per celebrare la sua nomina, autorizz\u00f2 una mitigazione della pena e il trasferimento dei babuvisti al confino, nell'isola di Ol\u00e9ron.\nNel febbraio 1803 Buonarroti venne trasferito a Sospello, nelle Alpi Marittime, e da qui, nel giugno 1806, a Ginevra, ormai territorio francese, dove ebbe la possibilit\u00e0 di ricostruire i legami con l'ambiente politico esterno, e fu ospitato da Jean-Pierre Marat, fratello minore del rivoluzionario Jean-Paul. Nel 1806 \u00e8 membro della Loggia Massonica \"Les Amis Sinc\u00e8res\" di Ginevra, ne \u00e8 Maestro Venerabile nel 1811, quando le autorit\u00e0 ne ordinano la chiusura per le attivit\u00e0 politiche che vi si svolgevano.\nGi\u00e0 a Sospello il Buonarroti entr\u00f2 in contatto con la setta segreta antibonapartista dei Filadelfi, setta che poi si fuse nell'unica Adelfia, di cui divent\u00f2 il capo e protagonista. Intorno al 1818 l'Adelfia si trasform\u00f2 nella Societ\u00e0 dei Sublimi Maestri Perfetti.\nQuest'ultima organizzazione non aveva, come l'Adelfia e le altre organizzazioni egualitariste, un'organizzazione orizzontale; erano un \"ordine\", anche se la gerarchia era di gradi e non di funzioni. La dottrina politica completa veniva rivelata solo alle persone di cui si pensava potersi fidare, quindi che avessero percorso tutti i gradi di iniziazione.\nI gradi erano tre:\nBuonarroti non si limitava ad agire nella Societ\u00e0 dei Sublimi Maestri Perfetti: aveva istituito altre sette secondarie che, muovendosi in libert\u00e0, non sapevano della loro diretta dipendenza dalla principale organizzazione buonarrotiana. Il Buonarroti, perci\u00f2, con questo sistema di federazioni, controllava una costellazione insurrezionale in tutte le nazioni europee: elementi buonarrotiani si ritrovano nella setta degli Indipendenti in Svizzera, in Germania e nella Carboneria francese.\nIl fallimento dei moti napoletano e piemontese del 1820-1821 ruppe le file del settarismo politico: riconosciuta l'opera d'impulso del Buonarroti, l'Austria fece pressione sulle autorit\u00e0 elvetiche affinch\u00e9 il Buonarroti venisse espulso da Ginevra.\nFilippo si rec\u00f2 quindi a Bruxelles, dove stabil\u00ec la sua residenza (1824-1830) e, sotto il nome di Camille, svolse attivit\u00e0 di direzione della vendita centrale della Carboneria francese.\nAl periodo belga risale l'opera \"Conspiration pour l'Egalit\u00e8 dite de Babeuf\". Buonarroti continu\u00f2 sempre a ritenere la Francia nazione guida. Torn\u00f2 quindi a Parigi, dove lavor\u00f2 alla tessitura dei rapporti con i rivoluzionari italiani a Parigi, Ginevra, Londra ed in altre citt\u00e0 in cui vi erano esuli della penisola italiana.\nA questo periodo risalgono i controversi rapporti con Giuseppe Mazzini, inizialmente concordanti nelle intenzioni politiche, in seguito afflitti da contrasti per una diversa valutazione della questione sociale, fondamentalmente interpretata dal Buonarroti in termini di classe\nMor\u00ec a Parigi nel 1837 e venne sepolto nel Cimitero di Montmartre."}
{"id": "229591", "revid": "200568", "url": "https://it.wikipedia.org/wiki?curid=229591", "title": "\u040c", "text": "La \u040c, minuscolo \u045c, chiamata kje, \u00e8 una lettera dell'alfabeto cirillico. Viene usata solo nella lingua macedone, ed \u00e8 equivalente alla \u040b serba nelle parole prese in prestito dal serbo. Rappresenta la consonante occlusiva palatale sorda IPA ."}
{"id": "229592", "revid": "363629", "url": "https://it.wikipedia.org/wiki?curid=229592", "title": "Dafne", "text": ""}
{"id": "229594", "revid": "31789", "url": "https://it.wikipedia.org/wiki?curid=229594", "title": "Catena del Caucaso", "text": "La catena del Caucaso (; , traslitterato: \"K'avk'asioni\"; ; ) \u00e8 un sistema montuoso che si estende per circa 1100\u20131200\u00a0km tra il mar Nero e il mar Caspio ed \u00e8 a volte considerata il limite sud-orientale del continente Europa (in luogo della depressione del Kuma-Many\u010d, indicata come tale sin dal 1730 dallo zar di Russia in seguito agli studi di Philip Johan von Strahlenberg).\nDescrizione.\nIl sistema montuoso si compone di due diverse catene, il Caucaso Maggiore ed il Caucaso Minore, che corrono parallele tra di loro ad una distanza di circa 100\u00a0km, separate dalle valli percorse dai fiumi maggiori Kura e Rioni. Le catene si toccano al passo di Surami (949\u00a0m s.l.m.).\nIl Caucaso maggiore, che si estende tra le citt\u00e0 di So\u010di e Baku, oggi si trova a cavallo del confine politico tra la Russia a nord e la Georgia e l'Azerbaigian a sud, mentre quello minore interessa gli Stati della Georgia, dell'Azerbaijan e dell'Armenia.\nLa catena culmina con il monte Elbrus, 5642\u00a0m. Altre cime sopra i 5000\u00a0m sono il Dykh Tau (5205\u00a0m), il Shkhara (5200\u00a0m), il Koshtan Tau (5144\u00a0m), il Janga (5051\u00a0m) e il Kazbek (5047\u00a0m).\nLa catena del Caucaso si \u00e8 formata circa 25 milioni di anni fa, nel periodo Terziario come le Alpi, a seguito della collisione tra la placca araba e quella euroasiatica, tanto che ancora oggi \u00e8 soggetta a terremoti.\nLe precipitazioni (fortemente nevose nel Gran Caucaso) calano da ovest a est e con il calare dell'altitudine. Le temperature calano da sud a nord (sul gran Caucaso la differenza fra i due versanti \u00e8 3 gradi Celsius) e con il crescere dell'altitudine.\nStoria geologica.\nIl Caucaso si \u00e8 formato nel Cenozoico, contemporaneamente ai grandi sistemi montuosi che vanno da Gibilterra all'Himalaya, a causa della chiusura dell'antico oceano della Tetide e della collisione fra il bordo settentrionale della placca africana e quella euroasiatica. Il prisma sedimentario accumulatosi nel Mesozoico ai margini continentali si deform\u00f2 e si sollev\u00f2, fino a formare l'arco montuoso delle Alpi e dei Carpazi, che si collegano, attraverso il Caucaso, all'Iran settentrionale.\nIdrografia.\nLa catena del Caucaso \u00e8 ricca di acque, che si raccolgono principalmente in quattro diversi sistemi fluviali, tutti con numerosi rami che tagliano la catena montuosa tramite valli. Tra i pi\u00f9 noti fiumi abbiamo il Terek e il Kuban, alimentati dai ghiacciai. Il Kuban nasce dal monte Elbrus.\nMontagne principali.\nDi seguito viene riportata la lista delle montagne principali con indicata l'altezza, la prominenza e la nazione in cui si trovano:"}
{"id": "229595", "revid": "767487", "url": "https://it.wikipedia.org/wiki?curid=229595", "title": "\u040a", "text": "La \u040a, minuscolo \u045a, chiamata nje, \u00e8 una lettera dell'alfabeto cirillico. In origine era una legatura di \u041d e \u042c.\nViene usata in macedone ed in serbo dove rappresenta una consonante nasale palatale IPA corrispondente al digramma italiano gn di \"ogni\". Fu inventata da Vuk Stefanovi\u0107 Karad\u017ei\u0107."}
{"id": "229596", "revid": "124068197", "url": "https://it.wikipedia.org/wiki?curid=229596", "title": "Lingua tuvana", "text": "La lingua tuvana (nome nativo \u0422\u044b\u0432\u0430 \u0434\u044b\u043b, \"Tyva dyl\"), conosciuta anche come tuvano, tuviniano, tyvan o tuvin \u00e8 una lingua turca parlata in Russia, Cina e Mongolia.\nNote storiche.\nLa lingua tuvana, ricordano alcuni linguisti, ha avuto ovviamente un'origine connessa all'aspetto socio-storico del popolo tuvano. Le prime testimonianze scritte della lingua sono attestate all'inizio del XIX secolo in \"W\u016b l\u01d0 y\u01ce s\u016b t\u00e1i zh\u00ec \u00e8\" (\u70cf\u91cc\u96c5\u8607\u53f0\u5fd7\u7565), Klaproth (1823), Castr\u00e9n (1857), Katanov and Radlov ed altri. Il nome \"tuvano\" risale al tempo della Storia segreta dei mongoli. I tuvani sono stati storicamente chiamati anche Soioni, Soioti o Urianchesi.\nQuesto popolo \u00e8 stato sotto il governo di mongoli, cinesi e russi per millenni. Il loro ultimo periodo d'indipendenza sono stati gli anni 1921-1944, durante i quali essi vivevano in un'indipendente Repubblica Popolare di Tuva. Molte fonti riportano l'esistenza di tensioni molto forti tra i governatori e le persone di spicco di Tuva e l'URSS fin dal 1944, anno dell'assorbimento di Tuva nell'Unione Sovietica. Nel 1990, quando l'URSS cedette, avvennero episodi di violenza nella Repubblica. Secondo uno studio compiuto dai sociologi Louk Hagendoorn, Edwin Poppe e Anca Minescu i tuvani nel 2008 avrebbero voluto pi\u00f9 indipendenza possibile dall'Unione Sovietica al momento del suo collasso. Essi mettevano in primo piano che avrebbero desiderato l'indipendenza soprattutto in termini linguistici e culturali. Lo studio dimostra che la ragione di ci\u00f2 \u00e8 basata in parte su un pregiudizio. Le molte minoranze etniche e linguistiche della Russia competono per le risorse economiche e tengono strette le proprie identit\u00e0 enfatizzando l'importanza della lingua e della cultura. Dal 2000 la Federazione Russa prova a ridurre le tendenze separatiste dei gruppi etnici minoritari del Paese; esse, comunque, persistono.\nDistribuzione geografica.\nAl censimento russo del 2010 risultava parlata da 283.400 persone, nelle repubblica di Tuva nella Siberia centro-meridionale. Il tuvano \u00e8 parlato anche in Mongolia, a nord nella provincia dell'H\u00f4vsg\u00f4l a nord e a ovest nella provincia di Hovd, con un numero stimato di 27.000 locutori; altri 2.400 locutori si trovano nella regione autonoma uigura dello Sinkiang, in Cina, per un totale complessivo di 283.400 parlanti.\nLingua ufficiale.\n\u00c8 lingua ufficiale di Tuva.\nClassificazione.\nSecondo \"Ethnologue\", la classificazione della lingua tuvana \u00e8 la seguente:\nVocabolario.\nQuesta lingua prende in prestito molte radici dalla lingua mongola e alcune parole dal russo.\nSistema di scrittura.\nL'ortografia originale tuvana fu inventata da un monaco buddista tuvano, Lopsan-Chimit, che fu pi\u00f9 tardi ucciso durante le purghe staliniane. Principalmente vengono utilizzate lettere basate sull'ortografia latina, insieme con lettere speciali che riflettono il suono delle parole tuvane. Pochi libri furono stampati usando questo sistema di scrittura, ed erano perlopi\u00f9 rivolti agli adulti che volevano imparare a scrivere. Quest'alfabeto fu soppiantato presto da quello cirillico, in uso ancora oggi, e fu cancellato dai libri di storia. Dopo la caduta dell'URSS, l'interesse per questa lingua si rinnov\u00f2 e l'alfabeto fu ricreato.\nL'alfabeto tuvano corrente \u00e8 una versione modificata dell'alfabeto cirillico, con l'aggiunta di tre lettere: \u04a3 (in caratteri latini \"ng\" o [\u014b] in alfabeto internazionale), \u04e8\u04e9 (\"\u00f6\" - [\u00f8]), \u04ae\u04af (\"\u00fc\" - [y]). La sequenza dell'alfabeto segue quella russa, ma la lettera \u04a3 viene dopo \u041d, \u04e8 dopo \u041e, e \u04ae dopo \u0423. La lettera \u04a3 non ha maiuscolo, perch\u00e9 non \u00e8 mai in inizio di parola.\nLetteratura.\nIl tuvano ha una forte tradizione orale, che include molti generi, che vanno da enigmi e aforismi a scioglilingua, fiabe magiche ed eroiche, storie di paura e lunghissimi poemi epici. Alcuni di questi, come il \"Boktu-Kirish, Bora-Sheelei\"\", sono stati anche pubblicati. Questa forma d'arte \u00e8 oggi messa in pericolo, perch\u00e9 i tradizionali narratori stanno scomparendo e nessuno riesce a sostituirli."}
{"id": "229598", "revid": "174925", "url": "https://it.wikipedia.org/wiki?curid=229598", "title": "Angelo (nome)", "text": "Origine e diffusione.\nDeriva dal nome latino \"Angelus\", a sua volta dal termine greco \u1f04\u03b3\u03b3\u03b5\u03bb\u03bf\u03c2 (\"angelos\", da cui anche Arcangelo, Evangelo e Agatangelo), il cui significato \u00e8 \"messaggero\", \"nunzio\", lo stesso dei nomi Apostolo, Malak e Vesna. Usato per denominare i biblici messaggeri di Dio, gli angeli, ad oggi il suo significato richiama principalmente tali figure.\nDurante il XX secolo questo nome ha goduto di vasta popolarit\u00e0 in Italia: si calcola fosse tra il 7\u00ba e il 9\u00ba posto per diffusione. La forma base Angelo \u00e8 pi\u00f9 frequente in Lombardia, il diminutivo Angelino \u00e8 caratteristico della Sardegna, mentre la variante Angiolo \u00e8 peculiare della Toscana. Nei paesi di lingua inglese esiste nella forma \"Angel\", ma non \u00e8 mai stato comune, anche se di recente si \u00e8 diffuso un certo suo uso al femminile.\nOnomastico.\nL'onomastico pu\u00f2 essere festeggiato in diverse date, fra le quali:\nCuriosit\u00e0.\nIn una scena del film \"Ricomincio da tre\", diretto e interpretato da Massimo Troisi, il protagonista parla di un certo Angelo, bambino prodigio suo vicino di casa dell'infanzia. L'enfasi particolare con cui Troisi (Gaetano nel film) scandisce il suo nome fa capire che \u00e8 stato scelto per sottolineare la natura quasi perfetta e pressoch\u00e9 irreprensibile di tale piccolo genio che era bravissimo in tutto."}
{"id": "229601", "revid": "117497499", "url": "https://it.wikipedia.org/wiki?curid=229601", "title": "Composizione di funzioni", "text": "In matematica, la composizione di funzioni \u00e8 l'applicazione di una funzione al risultato di un'altra funzione. Pi\u00f9 precisamente, una funzione formula_1 tra due insiemi formula_2 e formula_3 trasforma ogni elemento di formula_2 in uno di formula_3: in presenza di un'altra funzione formula_6 che trasforma ogni elemento di formula_3 in un elemento di un altro insieme formula_8, si definisce la composizione di formula_1 e formula_6 come la funzione che trasforma ogni elemento di formula_2 in uno di formula_8 usando prima formula_1 e poi formula_6. Il simbolo Unicode dell'operatore \u00e8 \u2218 (U+2218).\nDefinizione.\nFormalmente, date due funzioni formula_15 e formula_16 definiamo la funzione composta:\napplicando prima formula_1 ad formula_20 e quindi applicando formula_6 al risultato formula_22.\nAd esempio, supponiamo che l'altezza di un aereo al tempo formula_23 sia data da una funzione formula_24 e che la concentrazione di ossigeno nell'atmosfera all'altezza formula_20 sia data da un'altra funzione formula_26. Allora formula_27 descrive la concentrazione di ossigeno nella posizione in cui sta l'aereo al tempo formula_23.\nPer ragioni storiche la composizione \u00e8 scritta \"da destra verso sinistra\", in contrasto con la normale lettura \"da sinistra a destra\" delle lingue europee. Per questo motivo alcuni autori preferiscono usare una notazione invertita, e scrivere formula_29 invece di formula_30.\nPer comporre due funzioni \u00e8 strettamente necessario che il dominio di formula_6 coincida con il codominio di formula_1. In alcuni ambiti, tuttavia, identificando impropriamente due funzioni che hanno la stessa legge di applicazione, ma diversi domini e codomini, si ritiene sufficiente che l'immagine di formula_1 e il dominio di formula_6 abbiano un'intersezione non vuota.\nPropriet\u00e0.\nLa composizione di funzioni \u00e8 sempre associativa. In altre parole, se formula_1, formula_6 e formula_37 sono tre funzioni con domini e codomini opportuni, allora formula_38. Per questo motivo si possono omettere le parentesi nella composizione di pi\u00f9 funzioni.\nLa composizione di due funzioni iniettive \u00e8 iniettiva, e di due funzioni suriettive \u00e8 suriettiva. Quindi la composizione di due funzioni biettive \u00e8 biettiva. Ma non vale il viceversa.\nL'insieme delle funzioni biettive formula_39, con l'operazione di composizione, \u00e8 un gruppo. La propriet\u00e0 associativa \u00e8 garantita per quanto detto sopra, l'elemento neutro \u00e8 la funzione identit\u00e0 formula_40 per ogni formula_20) e un inverso esiste sempre perch\u00e9 le funzioni sono biettive. Questo gruppo \u00e8 detto anche gruppo delle permutazioni di formula_2.\nSe l'insieme formula_2 contiene pi\u00f9 di due elementi, tale gruppo non \u00e8 commutativo: generalmente due funzioni biettive non commutano.\nDerivata delle funzioni composte.\nLa derivata della funzione composta \u00e8 il prodotto tra la derivata della funzione \"esterna\" moltiplicata per la derivata della funzione \"interna\":\ndove le notazioni formula_45 e formula_46 indicano il medesimo significato di derivata.\nLa formula \u00e8 valida anche per funzioni di pi\u00f9 variabili reali e per funzioni vettoriali. Il teorema di derivazione delle funzioni composte afferma che se:\n\u00e8 un vettore di formula_48 le cui componenti sono funzioni derivabili:\ne se formula_1 \u00e8 una funzione differenziabile in formula_51, allora la funzione composta:\n\u00e8 differenziabile nella variabile formula_23 e si ha:\ndove formula_55 \u00e8 il gradiente di formula_1 e formula_57 \u00e8 il prodotto scalare euclideo standard.\nInfine, se formula_58 e formula_59 sono due funzioni vettoriali differenziabili componibili, allora:\ndove formula_61 \u00e8 la moltiplicazione di matrici e formula_62 \u00e8 la matrice jacobiana di formula_58.\nComposizioni iterate.\nUna funzione formula_39 (non necessariamente biettiva) pu\u00f2 essere composta con s\u00e9 stessa formula_65 volte, ed il risultato, detto iterata formula_65-esima di formula_1, pu\u00f2 essere scritto formula_68 quando non genera ambiguit\u00e0. Ad esempio con formula_69 si denota comunemente il quadrato del seno di formula_20, cio\u00e8 formula_71, anzich\u00e9 il valore in formula_20 della composizione del seno con se stesso, cio\u00e8 formula_73.\nLo studio delle composizioni iterate di una funzione \u00e8 argomento comune nell'ambito dei sistemi dinamici discreti e in particolare nella definizione dei frattali, che si possono trovare iterando \"infinite volte\" una funzione."}
{"id": "229603", "revid": "92723", "url": "https://it.wikipedia.org/wiki?curid=229603", "title": "Scherma ai Giochi della XXVII Olimpiade", "text": "La scherma alle Olimpiadi estive del 2000 fu rappresentata da dieci eventi."}
{"id": "229606", "revid": "1543377", "url": "https://it.wikipedia.org/wiki?curid=229606", "title": "Monte Elbrus", "text": "Il monte Elbrus (, pronuncia: ; in caraciai-balcaro \u041c\u0438\u043d\u0433\u0438 \u0442\u0430\u0443, \"Mi\u00f1i taw\", pronuncia: ) \u00e8 la vetta pi\u00f9 alta della catena del Caucaso e della Russia. Il nome significa \"picchi gemelli\", per la presenza di due cime quasi uguali per altezza: la cima orientale \u00e8 alta 5.621\u00a0m, quella occidentale (la pi\u00f9 elevata) 5.642\u00a0m s.l.m. Secondo altri, invece, il nome significa \"cima conica\". Considerato una delle Sette meraviglie della Russia, condivide assieme al Monte Bianco un posto tra le cosiddette Seven Summits del Pianeta. Con i suoi 5600 m, sarebbe il monte pi\u00f9 alto d'Europa secondo alcune moderne convenzioni geografiche.\nDescrizione.\nSi trova nella sezione centrale della catena, a circa 65\u00a0km a S-SW della citt\u00e0 di Kislovodsk, nella repubblica della Cabardino-Balcaria (Russia). Anche se la cresta principale del Caucaso si trova al confine tra Russia e Georgia, le due vette dell'Elbrus sono interamente poste in territorio russo. Geologicamente, \u00e8 un antico vulcano spento, l'ultima eruzione avvenne approssimativamente 2.000 anni fa ed \u00e8 coperto da nevi eterne, che alimentano numerosi ghiacciai (da 20 a 50 secondo le diverse fonti).\nConsiderato da molte fonti anglosassoni, con l'importante eccezione dell'Enciclopedia Britannica, la montagna pi\u00f9 alta d'Europa e pertanto una delle Seven Summits della Terra, al posto del Monte Bianco. Ci\u00f2 \u00e8 dovuto alle diverse convenzioni che possono essere adottate per definire la posizione del confine orientale europeo: mentre nei paesi dell'Europa continentale, in America latina e in Russia si assume che il confine naturale tra l'Europa e l'Asia passi per la depressione del Kuma-Many\u010d e dunque che il Monte Bianco sia la vetta pi\u00f9 alta d'Europa, invece nei paesi anglosassoni viene spesso assunto che il confine euroasiatico passi per lo spartiacque del Caucaso, e conseguentemente che sia il monte Elbrus il pi\u00f9 alto d'Europa.\nGli antichi chiamavano questo monte \"Strobilus\" e nella mitologia era considerato il luogo in cui era stato incatenato Prometeo. Gli Arabi lo chiamavano \"Gebel-as-Suni\" (il monte delle lingue). Il 17 agosto 1942 vi arrivarono piccole unit\u00e0 naziste, durante l'Operazione Blu mirata alla conquista del Caucaso.\nAttivit\u00e0 vulcanica.\n\u00c8 considerato un vulcano inattivo, tuttavia sono numerosi i segni della sua attivit\u00e0, soprattutto recente. Il 6 ottobre 1906 la sua vetta era completamente spoglia del manto nevoso e la cosa non manc\u00f2 di impaurire gli abitanti della zona poich\u00e9 fu probabilmente dovuta ad un riscaldamento delle rocce dovuto alla risalita di magma; il giorno successivo la neve per\u00f2 ricopr\u00ec di nuovo la sommit\u00e0.\nNegli ultimi anni dell'era sovietica i laboratori di geofisica e vulcanologia registrarono una risalita di magma dalle profondit\u00e0; il monitoraggio del vulcano cess\u00f2 improvvisamente a met\u00e0 degli anni '90, a causa dell'interruzione dei sovvenzionamenti statali e gli scienziati malpagati furono costretti a ricercare altri impieghi. I laboratori vennero abbandonati e le apparecchiature scientifiche finirono in disuso. Nei primi anni '90 la risalita del magma avveniva ad una velocit\u00e0 fino a 500 metri all'anno, ma a causa dell'interruzione del monitoraggio vulcanologico non \u00e8 dato sapere se e quando il vulcano torner\u00e0 in attivit\u00e0.\nAlpinismo.\nLa prima ascensione della vetta ovest, la pi\u00f9 alta, fu compiuta il 28 luglio 1874 da Florence Crauford Grove, Frederick Gardiner, Horace Walker e la guida Peter Knubel. La cima est, leggermente pi\u00f9 bassa (5.621 ), fu scalata per la prima volta nel 1829 da una spedizione caracai guidata da \u0421hilar \u0421ha\u010dirov. I primi alpinisti occidentali a raggiungere la cima est furono gli inglesi Adolphus Warburton Moore, Charles Comyns Tucker e Douglas Freshfield nel 1868.\nCronoscalate e ascese rapide.\nAi tempi dell'Unione Sovietica le ascese rapide dell'Elbrus si svolgevano sui tratti stazione \u00abMir\u00bb \u2014 Rifugio 11 e Rifugio 11 \u2014 forcella. Nell'ambito di queste competizioni si selezionavano gli alpinisti che avrebbero poi partecipato a spedizioni nell'Himalaya. La montagna era perfettamente conosciuta da tutti gli alpinisti seri, comodamente situata, e abbastanza alta per fare gli allenamenti. Queste competizioni erano molto prestigiose, i partecipanti erano i pi\u00f9 forti alpinisti dell'URSS. A quei tempi le scalate sulle cime di categoria \u00ab2\u0410\u00bb erano considerate come tappe indispensabili della preparazione.\nAttualmente l'Elbrus \u00e8 il centro dell'alpinismo caucasico. Gli alpinisti di molti paesi lo considerano come una vetta piuttosto importante nella loro stagione. La montagna \u00e8 diventata parte del prestigioso programma internazionale \"7 Cime\", che prevede l'ascesa di tutte le cime pi\u00f9 alte di tutti i continenti. Oggi l'Elbrus \u00e8 diventato ancora pi\u00f9 facile: per raggiungere le falde della montagna non c'\u00e8 pi\u00f9 bisogno di avere un permesso speciale e la strada che passa sulla gola del monte Baksan \u00e8 sicura e accessibile a tutti. Poco lontano dalla funivia \"Botte\" sono situati comodi alberghi, il vecchio Rifugio e una nuova costruzione al di sopra del Rifugio. Tutto questo rende la montagna ancora pi\u00f9 accessibile. Giorno dopo giorno i gruppi di alpinisti da tutto il mondo che cercano di salire sull'Elbrus diventano sempre pi\u00f9 numerosi. Ma gran parte di queste ascese sono dilettantistiche, gli eventi di grande valore sportivo sono rarissimi. Ma solo 15-20 anni fa i pendii dell'Elbrus erano ancora considerati come preparazione per grandi ambizioni alpinistiche.\nIl primo a creare le prospettive per questo tipo di competizioni fu Vladimir Baliberdin. Nell'autunno del 1987 fu proprio lui a organizzare la prima cronoscalata \u2014 dal Rifugio 11 fino alla cima orientale. La scelta del periodo della gara (la met\u00e0 del mese di settembre) non era casuale. Questo periodo \u00e8 il pi\u00f9 adatto per le ascese perch\u00e9 tutto il ghiaccio si \u00e8 praticamente sciolto e il percorso sulla neve \u00e8 molto pi\u00f9 sicuro rispetto a quello ghiacciato. L'evento si \u00e8 svolto pi\u00f9 volte fino all'anno 1990. L'ultima competizione \u00e8 stata vinta nel 1990 da Anatoly Bukreev con il tempo di 1 ora e 47 minuti (percorso dal Rifugio 11 alla cima occidentale).\nGrazie alla popolarit\u00e0 degli sport estremi, alla crescita del numero di alpinisti che si nota ultimamente in Russia e nei paesi ex-sovietici, alle migliori infrastrutture e all'esperienza delle guide, \u00e8 stata resa possibile la rinascita delle tradizioni di seri eventi sportivi degli anni passati. Nel 2005 la \"Russianclimb.com\" e l'agenzia \"Top Sport Travel\" (di cui sono direttori i fratelli Nikolay e Alexey Shustrov, partecipanti alle prime competizioni organizzate da Baliberdin) hanno deciso di organizzare la prima gara \"ELBRUS RACE\" dal campo base \"Botte\" fino alla cima occidentale (5642\u00a0m).\nNel 2006 hanno partecipato alla \"ELBRUS RACE\" i migliori atleti: Denis Urubko (Kazakhstan), Sergej Selverstov (Kirgistan), Alexander Kerimov (Kirgizistan), Sergej Surmonin (Russia). Per la prima volta gli sportivi hanno gareggiato sul tracciato con un dislivello di oltre 3000 metri\u00a0\u2013 dalla falda \"El'brus Azau\" 2400\u00a0m, fino alla cima occidentale 5642\u00a0m. Il vincitore \u00e8 stato l'alpinista kazako Denis Urubko con il tempo eccezionale di 3 ore 55 min. 58 sec., record del mondo assoluto. Altri partecipanti hanno affrontato il tracciato da Garaba\u0161i (3900\u00a0m) alla cima occidentale (5642\u00a0m). Fra le donne il miglior tempo \u00e8 stato realizzato da Svetlana \u0160aripova (Kazakhistan) - 3 ore 21 min. 29 sec.\nLa successiva competizione del 2007 si \u00e8 svolta ugualmente sui due tracciati\u00a0\u2013 lungo e corto. Il vincitore sul tracciato lungo \u00e8 stato Semen Dvorni\u010denko (Kirgisia), col tempo di 4 ore e 18 minuti. Il miglior tempo sul tracciato corto \u00e8 stato quello di Roman Gubaev (Russia) con 2 ore e 51 minuti. La popolarit\u00e0 della competizione sta notevolmente crescendo. Oggi www.elbrusrace.ru \u00e8 diventato un importante evento internazionale."}
{"id": "229608", "revid": "217432", "url": "https://it.wikipedia.org/wiki?curid=229608", "title": "Ecologismo", "text": ""}
{"id": "229609", "revid": "608200", "url": "https://it.wikipedia.org/wiki?curid=229609", "title": "Antonio Aliotta", "text": "Fu componente dell'Accademia Nazionale dei Lincei, nonch\u00e9 dell'Accademia Pontaniana e della Societ\u00e0 Nazionale di Scienze, Lettere e Arti.\nBiografia.\nFond\u00f2 la rivista internazionale di filosofia \"Logos\" e fu autore di una decina di monografie.\nAllievo di Felice Tocco e Francesco De Sarlo, fu influenzato molto dalla concezione della conoscenza scientifica del secondo, che si rifaceva alle teorie di Franz Brentano.\nNel primo periodo della sua vita, Aliotta si interess\u00f2 in particolar modo alla psicologia sperimentale come ricercatore, mentre in un secondo periodo, approssimativamente dal 1944, rivolse il suo interesse alla filosofia e all'epistemologia.\nTra i suoi allievi vi furono Nicola Abbagnano, Paolo Filiasi Carcano, Cleto Carbonara, Renato Lazzarini, Giuseppe Martano, Alberto Marzi, Nicola Petruzzellis, Michele Federico Sciacca, Luigi Stefanini, anche se la sua indole non dogmatica e aperta \"a diverse culture e suggestioni\" non diede luogo alla formazione di una vera e propria scuola riferibile al suo nome, ma incoraggi\u00f2 i suoi allievi a indirizzarsi su percorsi culturali autonomi, emancipandosi dall'egemonia esercitata dal neoidealismo di Benedetto Croce e di Giovanni Gentile.\nAl suo magistero pu\u00f2 essere associato anche la figura dello psicanalista Cesare Musatti, che si indirizz\u00f2 allo studio della psicologia dopo aver assistito alle lezioni sull'argomento tenute da Aliotta all'Universit\u00e0 di Padova nell'anno accademico 1915-16.\nIl 19 febbraio 1951 divenne socio dell'Accademia delle scienze di Torino.\nA lui \u00e8 intitolato il dipartimento di filosofia dell'Universit\u00e0 degli studi di Napoli \"Federico II\".\nPensiero.\nPsicologia.\nNella sua prima fase, prettamente psicologica, agli inizi del nuovo secolo, Aliotta afferma che i fatti psichici non possono essere quantificati come avviene con i fatti fisici esistenti e misurabili, in quanto i fatti psichici sono elementi costitutivi della coscienza. \nLa psicologia, perci\u00f2, essendo una scienza empirica che studia i fatti psichici interni al soggetto, avrebbe dovuto servirsi del metodo dell'introspezione, riferendosi a formulazioni matematiche al solo scopo simbolico.\nLa filosofia.\nLa particolare concezione della conoscenza dell'autore, intesa n\u00e9 come esistente in s\u00e9, n\u00e9 come iscritta nel processo dialettico del pensiero, lo allontan\u00f2 sia dalle posizioni positiviste che da quelle neoidealiste.\nNelle sue opere emerge una visione contraria all'idealismo: n\u00e9 Hegel, nemmeno Fichte, n\u00e9 tanto meno Schelling col loro proposito di racchiudere tutta la realt\u00e0 nel pensiero, sebbene con sfumature diverse, soddisfano Aliotta, che invece paragona il pensiero a un processo vivente, costruito da tanti centri individuali tesi verso una armonia, continuatrice dei fenomeni dell'universo.\nAliotta si sofferma sulla coordinazione delle conoscenze, sulle intese fra le persone, sulla sintesi della scienza e soprattutto sulla ricerca filosofica a cui assegna il compito particolare di supervisione dei campi di conoscenza con il fine di limitarne i dissidi e di ampliare, il pi\u00f9 possibile, il punto di vista delle scienze particolari.\nAliotta afferma che l'unico metodo che consente la ricerca della verit\u00e0 sia l'esperimento; la verit\u00e0 stessa non \u00e8 assoluta e unica ma prevede vari livelli, i superiori dei quali sfruttano e inglobano quelli inferiori.\nLa ricerca filosofica possiede, secondo l'autore, un formidabile strumento di indagine e di verifica che si chiama \"storia\".\nIn alcuni scritti successivi (\"Il sacrificio come significato del mondo\",1947), pubblicati nel secondo dopoguerra, Aliotta sembra avvicinarsi a un modello di pensiero a met\u00e0 strada tra il pragmatismo e lo spiritualismo, nel quale mette in rilievo l'esperienza morale e il sacrificio, considerato come l'esempio di realizzazione pi\u00f9 elevato, sia per l'individuo sia per la collettivit\u00e0.\nL'affermarsi dello sperimentalismo produce in Aliotta una serrata critica all'astratto intellettualismo nonch\u00e9 apre la strada alla ricezione di studi avanzati sulla cosiddetta 'filosofia scientifica', in un panorama di reazione idealistica contro la scienza e di graduale affermazione in Italia di scienze come la sociologia (Guglielmo Rinzivillo, \"Antonio Aliotta. L'idea scientifica dello sperimentalismo\" in \"Una epistemologia senza storia\", Roma, Nuova Cultura, 2013, p. 197 e sg. ISBN 978-88-6812-222-5)."}
{"id": "229611", "revid": "1516566", "url": "https://it.wikipedia.org/wiki?curid=229611", "title": "Fasciato", "text": "Fasciato \u00e8 un termine utilizzato in araldica per indicare uno scudo coperto di sei fasce di smalti alternati. Per pi\u00f9 o meno fasce, in numero pari: \"fasciato (4)\"; \"fasciato (6)\".\nIl \"fasciato\" \u00e8 lo scudo diviso in un numero pari di zone, i cui colori si alternano. Nella blasonatura occorre specificare il numero delle zone (dette \"pezzi\"), salvo che siano 6, numero ammesso come normale.\nSe i pezzi sono 10 o pi\u00f9, si preferisce il termine \"burellato\".\nNel blasonare un fasciato si comincia dal colore del capo."}
{"id": "229613", "revid": "3535", "url": "https://it.wikipedia.org/wiki?curid=229613", "title": "Canale di Mozambico", "text": ""}
{"id": "229624", "revid": "838137", "url": "https://it.wikipedia.org/wiki?curid=229624", "title": "Funzione costante", "text": "In matematica una funzione costante (a volte anche chiamata collasso) \u00e8 una funzione i cui valori non variano, e rimangono quindi costanti al variare della variabile indipendente nel suo dominio. \nDefinizione.\nUna funzione formula_1 tra due insiemi \u00e8 costante se e solo se esiste un formula_2 in formula_3 per cui formula_4 per ogni formula_5 in formula_6. La funzione formula_7 assume cio\u00e8 lo stesso valore formula_2 su tutti gli formula_5 in formula_6.\nAd esempio, la funzione formula_11 definita sui numeri reali data da formula_12 (indipendentemente da formula_5) \u00e8 costante.\nIn termini pi\u00f9 astratti, una funzione formula_1 \u00e8 costante se e solo se vale la seguente \"propriet\u00e0 universale\": \nQuesta propriet\u00e0 dice che la funzione costante \u00e8 un \"morfismo costante\" nella categoria delle funzioni."}
{"id": "229629", "revid": "21079", "url": "https://it.wikipedia.org/wiki?curid=229629", "title": "Funzione composta", "text": ""}
{"id": "229639", "revid": "121352322", "url": "https://it.wikipedia.org/wiki?curid=229639", "title": "Fede (araldica)", "text": "In araldica, la fede \u00e8 un termine utilizzato per indicare due mani che si stringono.\nSignificato.\nSul significato, o meglio sui diversi significati, da attribuirsi in termini generali alla Fede araldica gli esperti sono sostanzialmente concordi. Berardo Candida Gonzaga la dice \u00absimbolo [...] d'una mutua unione, di riconciliazione, di alleanza e di conclusione di un contratto di pace\u00bb; Goffredo di Crollalanza aggiunge che \u00abQuesta figura s'incontra sovente sui rovesci delle medaglie romane col motto \"Fides exercituum\", e Tacito ci assicura [che] gli Elvezii ne spedirono pi\u00f9 volte alle armate romane in testimonio d'alleanza\u00bb. Nelle armi gentilizie europee la Fede non \u00e8 molto comune; il catalogo (che non pretende di essere esaustivo ma fortemente esemplificativo della realt\u00e0) fornito da Gustavo Mola di Nomaglio include 314 stemmi che la contengono, oltre 120 dei quali illustrati, in massima parte a colori.\nLa lista dei cognomi delle famiglie che portarono la Fede nel proprio scudo, riportata di seguito, rivela che, in parecchi casi, questo simbolo fu utilizzato quale arma parlante o alludente: Acquistapace, Agogai, Alemani, Alfani, Atreuw, De Amadis, Amici, D'Amico, Amico di Castellalfero, Amico di Meane, Amico di Torre Bormida, Amigant, Anderlini, Ar\u00e8ne, Des Ar\u00e8nes, Armebury, Arnoaldi, Avenheim, Badini, Bagolini, Baguenault de Puchesse, Baguenault de Vieiville, Bagwell-Purefoy, de la Balle, Bally, Bance, Barbera, Bargagnati, Bartolini, Baudus, Beauxhostes, Beia, Benamati, Benazet, Bence, Bentzman, Benvenuto, Berbidorf, Berbistorf, Bernardi, Berneaux, Berns, BIgnami o De Bignamis, Bignani, Binet, Bolognini, le Bon, Bonamici, Bondelmonti, Bonfa, Bonnefoy de Chirat, Bracci, Bugatti, Buonamuci, Buti, Calas, Camelo, Camondo, Caramaneus, Carbon, Castagna, Certain de la Meschauss\u00e9e, Chagniau de Johannot, Chanlaire, de Chapeau, Chappuis, Charbonnier, Chassiron, Chenevi\u00e8re, Cherubini, Chierici, Christalnigg, Ciucci, Ciulli, Com\u00e8re, Compagnon de la Servette, Compagnone, Cortesi, Cosenz, Cott\u00f9, Cousin e Cousin de la Tour-Fondue, de Crespy le Prince, Crispin, Cristani auf Rall und Hernau, Damesme, Daram, Delavau, Delli, Denzler, Desii, Deus-Dar\u00e0, Dudon, Eger, L'Espagnol de B\u00e9zanne e L'Espagnol de Caverines, Esperville, d'Espous, Ettenreich, Fe' d'Ostiani, F\u00e8, del Fede, Fedeli, Federici, Federico, Fedi, Fedola, Feducci, Feducci del Lion rosso, Fenocchio, Ferroni, Ferrus, Ferrus de Torres, Finozzi, Fischler de Treuberg, Flanorin, Foissy, Foy de St. Maurice, Friozzi, Fritsch de Horchheim, Fiard de Gevigney. Fyard de Mercey, Gabet, Gaertz, Galigai e Galigari Mattei, Del Galligaio, Ganiare, Garat, Gardon, Garnier, G\u00e9lieu, Gepaert, Gervay, Gezzi, Girard, Gorrant, Grip, Guessier, Gueder, Guicherit, G\u00fcrtler, Hendten, Hentzi, Hindermann, Hoffeman, le Hon, Hulin, Inguaggiato, Jacquin, Jeofroy, Johannot. Kermel, Kuhlemann, Laurent, L\u00e9ault\u00e9, Lega, Lentersheim, Luchissa, De Maddalena, Madei, Magino, de Magis, Magnin, Maineri, Mainerio e Mayneri, Mancini, Mandini, Manent, Manenti, Manetti, Manfredi, Mangoni, Mannozzi, Mantegna, Mantius, Manzali, Marcelli Flori, Marcello, Marchant, Marescal, Martini Bernardi, Mathe, Matscheko, Mella Arborio, Mermier, Mesmin, Migazzi, Milesio, Minelli, De Minolis, Mochi, Modoi, della Molinella, Molinelli, Molinier de Montplanqua, Mollica, M\u00f6rner de Tuna, Moyen, M\u00fcller, Naufragi, Nauta, de Nogaret, Nogaret de la Marquefave, Nogaret de St. Laurent, Noviani, Ormano, Pacchi, Pace, Pache, Palladio, Palminteri, Panigali, del Papa, Parente, de Parente, Parenti, Parentis, Particella, Particella di Isola Nera, Pasche, Pasqui, Passeri, de Pellegrini, de Perfetti Ricasoli, Perondi, Piccini, Piperat, Pochintesta, Pontas du M\u00e9ril, Purefoy, Quinta-Pace, Rampolla, Regnard, Rigaux, de Roches, Roia, O' Rourke, Rubini, Sainfray, S,te Foy, de Sandol-Roy, Sandoz, Santi, Santoli, Santoro, Scebarras, Scerra, Scheiner, Schlaweck, Schimdt de Schmidtfeld, Schulzen, Schwager de Hohenbruck, Senegoni, Serrat, Skouridin, De Specjs, Stephan, Tausch, Tavernet, Tensi, Tesini, De Tesoreris, Testa, Thouvenot, Tibaldi, Tonello, Toschi, Touchon, Traina, Trautner, Trescot, Tresolzo, Treu, Treudel, Treuer, Treulin, Trionfetti, Veronits, Vic d'Ermenonville, Vigier, Vinet, Vivi\u00e8s de la Prade, Vollut, de Voogd van der Straaten, Warton, Wels d'Eberstein, Werumeus, Zaccaria, Zwickel."}
{"id": "229641", "revid": "1318658", "url": "https://it.wikipedia.org/wiki?curid=229641", "title": "Renaud", "text": "Biografia.\n\u00c8 nato nella capitale francese nel XIV \"arrondissement\" di Parigi da una famiglia di origine composita: la parte materna, ad esempio, viene dal Nord (la regione di Lilla, Valenciennes e Calais) e questo spiega il suo amore per \"Lille Roubaix Tourcoing\" o per il \"patois\", lo \"Chtimi\" in cui ha cantato un intero album (\"Renaud cante 'el Nord\").\nFin da giovanissimo impegnato nella sinistra radicale e anarchica, Renaud compone la sua prima canzone nel maggio 1968 mentre occupa la Sorbona come membro del \"Comit\u00e9 R\u00e9volutionnaire d'Agitation Culturelle\". Dopo una serie di agitate esperienze e aver abbadnonato gli studi, inizia a frequentare il mondo dello spettacolo come attore nella pi\u00e8ce \u201cRobin des quoi?\u201d. Il suo primo album esce nel 1975 per la Polydor. Il lavoro, completamente scritto da lui, contiene brani oggi considerati come leggendari (come \"H\u00e9xagone\") ma che all'uscita vennero giudicati totalmente sovversivi ed esclusi dalle programmazioni radiofoniche.\nRenaud, che continuer\u00e0 per tutta la carriera a mantenersi impegnato tanto sul fronte musicale quanto su quello teatrale e cinematografico, affronta dal 1980 l'esperienza letteraria pubblicando una serie di apprezzati libri; da ricordare anche la bella interpretazione da protagonista del film \"Germinal\" (1993) di Claude Berri, tratto dal celeberrimo romanzo di \u00c9mile Zola, accanto a mostri sacri del cinema francese come G\u00e9rard Depardieu e Miou-Miou.\nNegli ultimi anni, Renaud ha attraversato una difficile crisi personale ed artistica che lo ha portato ad abbandonare l'attivit\u00e0 per sette anni e a una lenta caduta nell'alcolismo. Si \u00e8 saputo risollevare componendo, nel 2002, un album (\"Boucan d'enfer\") che ha venduto oltre un milione di copie.\nIn Italia Renaud \u00e8 pressoch\u00e9 sconosciuto, non essendo mai stato messo in commercio n\u00e9 dalla Polydor n\u00e9 dall'attuale casa discografica Virgin. Fa eccezione una cerchia ristretta di artisti e studiosi in contatto con la cultura transalpina, tra cui si segnalano il cantautore Alessio Lega, che ha composto versioni italiane di sue canzoni: \"La m\u00e9daille\" (\"La medaglia\"), \"Les Charognards\" (\"Tolleranza zero\") e \"C'est quand qu'on va o\u00f9?\" (\"Quando andiamo e dove?\") tutte inserite nell'album \"Sotto il pav\u00e9 la spiaggia\". Quest'ultima canzone \u00e8 stata tradotta anche da Sergio Secondiano Sacchi col titolo \"Quand'\u00e8 dove si va\"? e interpretata da Mimmo Locasciulli nell'album \"Quelle piccole cose\". Dello stesso traduttore e nello stesso album compare anche \"Il fidanzatino\" (\"Mon amoreux\") interpretata da Marco Ongaro. Ultimamente lo chansonnier milanese Giangilberto Monti ha selezionato dodici brani dall'ampio repertorio di Renaud, che vengono pubblicati a marzo 2017 nel suo nuovo album \"Canti ribelli\" e i cui adattamenti sono stati approvati ufficialmente dallo stesso cantante francese, attraverso la Warner Chappell Music France. Tra questi compare \"Putain de Camion\" (\"Camion dannato\") dedicata da Renaud all'amico Coluche, eseguita per la prima volta nello spettacolo teatrale del 2015 \"Coluche &amp; Renaud\", che vedeva in scena al Teatro Verdi di Milano Giangilberto Monti e Daniele Biacchessi, oltre alle versioni di \"Mon H.L.M.\" (\"Il mio condominio\"), \"Marchand des cailloux\" (\"Il venditore di ciottoli\") e \"Socialiste\" (\"Socialista\").\nCarriera.\nDagli esordi alla Virgin.\nI primi tre album di Renaud non hanno un titolo e sono ricordati col nome della canzone d'apertura. Al secondo \u00e8 associata anche la scritta \"place de ma mob\" (il posto della mia moto), che compare sulla foto di copertina. I primi lavori, i primi due arrangiati con un suono piuttosto grezzo, contengono una serie di \"manifesti programmatici\" della figura eroica, spesso autobiografica, che Renaud impersona nei suoi brani, figura di militante di estrema Sinistra, parigino, detto \"loubard\", abbigliato con il giubbotto di pelle nero detto \"blouson noir\", ricoperto di tatuaggi e dai capelli lunghi e incolti, figura che per il proprio vissuto si rispecchia anche in quella del marinaio delle cittadine costiere nord-francesi di cui Renaud era originario.\nNel primo lavoro fanno dunque spicco i due singoli: \"Hexagone\" (dalla forma esagonale del territorio francese), che denuncia vizi e costumi del francese medio e le pagine pi\u00f9 nere della storia del suo Paese; \"Soci\u00e9t\u00e9 tu m'auras pas\" (Societ\u00e0, non mi avrai), manifesto a sfondo anarchico. Non mancano le situazioni pi\u00f9 sentimentali, che affiancheranno di volta in volta il Renaud pi\u00f9 rivoluzionario, insieme alle canzoni pi\u00f9 goliardiche, dove tuttavia la denuncia spesso soggiace nascosta, come ad esempio in \"Greta\", dove tra giochi di parole in tre lingue si ricordava l'esistenza del muro di Berlino. Nel lavoro seguente, l'espressione in verlan \"Laisse b\u00e9ton\" (\"laisse tomber\" = \"lascia stare\") diventer\u00e0 popolare grazie a questo singolo. Il brano \"Les Charognards\" \u00e8 ispirato a un fatto di cronaca a cui Renaud assistette, dove in un conflitto a fuoco persero la vita due giovani rapinatori (moralmente \"linciati\" dalla folla scandalizzata). Il titolo della canzone gioca sull'assonanza tra il nome della via, Rue Pierre Charonne, e il termine francese \"charognard\" (\"avvoltoio\").\nNel terzo lavoro compare la prima dedica a sua moglie Dominique ed \u00e8 proprio il singolo \"Ma gonzesse\" (\"la mia amata\"), seguito da altre situazioni che presentano un Renaud meno caustico rispetto ai lavori d'esordio e pi\u00f9 attento alla satira e allo sberleffo, anche trattando temi scottanti come le morti del sabato sera e il bullismo giovanile in \"C'est mon dernier bal\", concludendo con un monologo nonsense dove la parola \"po\u00e8me\" \u00e8 scritta con un'altra grafia (\"Peau aime\").\n\u00c8 nel 1980 che Renaud, ottenuti i primi successi, inizia il suo periodo d'oro con uscite a cadenza annuale e i primi album dal vivo. \"Marche \u00e0 l'ombre\" \u00e8 un ponte tra il Renaud parigino disincantato e maledetto, e il cantautore di dimensione nazionale. Numerosi classici della sua discografia compaiono tra queste dieci tracce, a partire dalla title-track dove viene esaltato l'argot, il tipico dialetto parigino, e il cui titolo sta per \"vattene al fresco\" (letteralmente \"cammina all'ombra\" = \"vai in galera\"). Ma fanno spicco soprattutto: \"Les aventures de G\u00e9rard Lambert\", su una figura immaginaria di ragazzo sbandato che incontra Il piccolo principe e lo uccide; \"Dans mon HLM\", carrellata di personaggi strani ma veri che abitano gli otto piani di una periferica \"palazzina Equo Canone\"; \"It is not because you are\", parodia delle canzoni d'amore anglofone dove Renaud adotta un originale idioma misto di inglese e francese (detto appunto franglais) che utilizzer\u00e0 anche nelle note di molti suoi album, e durante i suoi concerti; \"L'auto-stoppeuse\", rivisitazione maschilista di una figura chiave dell'era hippy. Nello stesso anno, esce il primo album dal vivo registrato al Bobino Music-Hall, popolare teatro parigino. Lo spettacolo prevedeva nella prima parte una serie di canzoni del primo anteguerra, il cui filone era detto \"chansons realistes\" e che saranno poi pubblicate l'anno seguente nel secondo live edito come \"Le P'tit bal du samedi soir et autres chansons r\u00e9alistes\".\nNel 1981 con \"Le retour de G\u00e9rard Lambert\" Renaud compie una svolta pop definitiva, alimentando anche la popolarit\u00e0 di questo personaggio immaginario con tanto di motocicletta e Simca 1000 che ha avuto anche l'onore del titolo. Tra i singoli: \"Manu\", inno all'amicizia virile, che \u00e8 diventata la canzone di chiusura dei suoi concerti, e \"Mon beauf\" (contrazione di \"mon beau fr\u00e8re\" = \"mio cognato\"). La canzone \"Soleil immonde\" (\"sole sporco\") \u00e8 scritta dal comico Michel Colucci, amico di famiglia di Renaud a cui tristemente dovr\u00e0 dedicare un brano.\nDopo la pausa nel 1982, dove si segnala l'album dal vivo dal titolo emblematico \"Un Olympia pour moi tout seul\" (\"Il Teatro Olympia tutto per me\"), l'anno seguente Renaud firma il primo dei due album \"milionari\" (questo e il seguente) che saranno eguagliati soltanto dal sospirato ritorno del 2002. \"Morgane de toi\" (registrato negli Stati Uniti) \u00e8 dedicato alla figlia Lolita, detta Lola, inclusa la title-track che \u00e8 una delle canzoni pi\u00f9 famose in Francia. Il titolo, anch'esso in argot, equivale a dire \"innamorato di te\" (\"morgane\" = \"stregato\"). Il brano d'apertura \"D\u00e8s que le vent soufflera\" (\"Appena soffia il vento\") \u00e8 un omaggio alla vita da marinaio; \"Deuxi\u00e8me g\u00e9n\u00e9ration\" (seconda generazione) racconta il punto di vista del figlio di immigrati stranieri che non hanno niente da perdere, \"neanche la vita\"; \"D\u00e9serteur\" si ispira liberamente al tema della celebre omonima canzone antimilitarista che fu cantata da Boris Vian; \"Pr\u00e8s des autos tamponneuses\" (\"vicino agli autoscontri\") \u00e8 un quadro semiserio di due giovani adolescenti che fanno amicizia alle giostre.\nQuesto successo sar\u00e0 bissato due anni dopo con \"Mistral gagnant\" dove, oltre alla title-track, dedicata ai proustiani ricordi di infanzia raccontati alla sua figlia piccola, far\u00e0 scalpore, in patria e oltremanica, il singolo \"Miss Maggie\", dove una lode all'universo femminile, contrapposto alla cattiveria di quello maschile, sfocia in una pesante invettiva contro Margaret Thatcher, che a questa lode farebbe eccezione. L'impegno politico di Renaud, che si era fatto da parte negli ultimi lavori, al fine di definire meglio la sua nuova identit\u00e0 di artista affermato, riesplode con maggiore consapevolezza in questo lavoro, anche nella sanguigna canzone che chiude l'ascolto, \"Fatigu\u00e9\" (\"stanco\"), ispirata alle delusioni raccolte in una sua visita nell'URSS, nella accorata dedica a una famosa attrice uccisa da un'overdose, \"P'tite conne\" (\"piccola scema\"), in \"Trois matelots\" (\"tre marinaretti\"), inno antimilitarista, fino a \"Morts les enfants\" (\"Morti i bambini\" ma anche \"i figli\") dove la denuncia per le perdite di vite innocenti incontra uno dei punti pi\u00f9 alti dello stile da chansonnier dell'opera di Renaud.\nDopo una sosta di tre anni, Renaud approda alla Virgin con l'album \"Putain de camion\" che, pur non vendendo a sette cifre come i due precedenti, sar\u00e0 comunque utile per assicurare una continuit\u00e0 generazionale col suo pubblico, omaggiato in \"Petite\", canzone rivolta alle sue giovani ammiratrici. Il titolo \u00e8 piuttosto crudo, potendosi tradurre con l'espressione \"camion di merda\" o \"quel cazzo di camion\", inteso come quello che caus\u00f2 la tragica scomparsa del suo amico, il comico Michel Colucci, avvenuta due anni prima in un incidente stradale. Tra i pezzi impegnati si segnala il brano d'apertura dedicato a \"Jonathan\", il celebre musicista sudafricano Johnny Clegg. Ma anche \"Socialiste\" traccia criticamente il bilancio degli ideali da sempre sbandierati da Renaud. O anche \"Rouge Gorge\" (\"gola rossa\"), breve ritratto di un anziano proletario, come anziano \u00e8 il personaggio immaginario pensato per \"Cent ans\" dove Renaud immagina una visione del mondo con un secolo di vita sulle spalle. Non manca la satira da artista contro, come nel brano, scelto anche come singolo, \"Allong\u00e9s sous les vagues\", dove confessa di avere partorito un pezzo decisamente corrivo per arrivare in classifica: il titolo infatti non ha senso compiuto, e riprende un verso di un successo di qualche anno prima, \"Vacances j'oublie tout\" degli Elegance, dove il verso \"Allong\u00e9s sur le sable et berc\u00e9s par les vagues\" (distesi sulla sabbia e cullati dalle onde) diventa nel titolo \"distesi sotto le onde\". Punta di diamante dell'album resta \"Triviale poursuite\", ispirata al famoso gioco da tavolo, dedicata a chi non aveva voce per fare valere i propri diritti, negati a ogni latitudine.\nRenaud \u00e8 ormai un artista pluriaffermato e completo.\nDagli anni 90 a oggi.\nIl decennio precedente si era concluso con un'ulteriore serie di concerti scanditi da enorme successo, testimoniati nel disco dal vivo \"Visage p\u00e2le rencontrer public\" (\"viso pallido incontrare pubblico\" detta alla maniera dei pellirosse). L'album del 1991 aveva avuto un'anteprima con il singolo \"La ballade Nord-irlandaise\", dalla parte dei combattenti protestanti dell'Ulster: la seconda traccia del singolo era invece \"Welcome Gorby\", scritta in occasione della visita ufficiale di Michail Gorba\u010d\u00ebv, la cui melodia poi sar\u00e0 utilizzata per un altro brano dell'album. L'album prosegue nella denuncia verso numerosi personaggi o istituzioni: nella canzone titolo (\"Mercanti di pietre\") si schiera a favore della questione palestinese; in \"Ol\u00e8\" prende di mira le corride spagnole; in \"500 connards sur la ligne de d\u00e8part\" (\"500 coglioni sulla linea di partenza\") si rivolge ai partecipanti della Parigi-Dakar. Il suo spirito, che si esprime ne \"L'aquarium\", luogo ideale dove rifugiarsi dopo avere buttato dalla finestra tutti i simulcari del pensiero moderno, gli permette anche di scrivere pagine poetiche e minimaliste come \"Dans ton sac\", ispirata alla borsetta della sua compagna.\nRenaud prova a mettersi in discussione, avendo ormai un forte pubblico e un rassicurante potere contrattuale, arrivando cos\u00ec a un intero album di canzoni popolari in dialetto \"chtimi\" (la variante del piccardo parlata nel Nord-Passo di Calais), \"Renaud cante el Nord\", fino a un album interamente acustico che viene alla luce nel 1994: \"\u00c1 la belle de mai\" \u00e8 dedicata a una festa popolare marsigliese, e d\u00e0 il titolo a un album dove la sua rabbia non \u00e8 certo mitigata dall'assenza degli arrangiamenti spiccatamente pop che lo avevano reso celebre. Si avverte il tempo che passa, non solo in \"Cheveu blanc\" (\"capello bianco\"), ma anche nelle canzoni dedicate a sua figlia ormai adolescente, alla quale cerca di trasmettere i propri ideali in \"Loilto Lolita\", esprime il proprio pensiero sull'istruzione scolare in \"C'est quand qu'on va o\u00f9?\" (\"quando si va e dove?\"), e in \"Mon amoreux\" (\"il mio ragazzo\"), immagina un suo probabile genero come somigliante in tutto a s\u00e9 stesso. Oltre a una nuova revisione degli ideali di Sinistra in \"Adios Zapata\", e a un'accorata e rabbiosa dedica alle vittime del lavoro in \"Son bleu\" (\"la sua tuta da lavoro\" che \u00e8 blu per gli operai metalmeccanici), con la canzone \"La m\u00e9daille\" (invettiva senza mezzi termini contro le Forze Armate, francesi e no) ottiene addirittura un processo con accusa di vilipendio alla nazione e alle autorit\u00e0, dalla quale verr\u00e0 prosciolto, in quanto non era stato il Ministero della Difesa a intentare la causa.\nAltri album dal vivo, e numerosi cofanetti e raccolte pi\u00f9 o meno ufficiali, con inediti e brani non raccolti in precedenti album, si susseguono anche in virt\u00f9 della enorme popolarit\u00e0 di questo artista, che raccoglie consensi anche nella parte francese del Canada e del vicino Belgio. Nel 1996 l'album \"Renaud chante Brassens\" \u00e8 un omaggio per il cantante che lui considera uno dei suoi maestri, se non il pi\u00f9 importante, alla pari di molti altri artisti suoi connazionali, e di riflesso anche artisti italiani. Conclusa la tourn\u00e9e di quest'anno, entra in un periodo di profonda crisi con cadute nell'alcolismo e una serie di ricoveri e convalescenze, da cui ne uscir\u00e0 soltanto dopo sei anni, pubblicando l'album \"Boucan d'enfer\" (\"chiasso infernale\"), dove racconter\u00e0 senza remore il suo vissuto, compresa la triste conclusione della sua relazione con Dominique, senza dimenticare l'attualit\u00e0, come nel singolo \"Manhattan-Kaboul\" ispirato ai fatti dell'11 settembre paragonati ai massacri di civili compiuti in Afghanistan. Anche nella fase acuta della sua malattia, i suoi pi\u00f9 fidati collaboratori lo avevano convinto a intraprendere una serie di concerti in stile unplugged che ancora una volta testimoniavano l'affetto del suo numeroso pubblico, nonostante la sua voce e la resa \"on stage\" risentissero sensibilmente del suo stato di salute. Queste duecento date, insieme ad altre centosettanta che seguiranno il suo ritorno e la sua completa guarigione, saranno dunque seguitissime dal pubblico, che ormai copre tre generazioni. Il suo album pi\u00f9 recente \"Rouge sang\", lo ripropone per sua stessa dichiarazione con un'ispirazione ritrovata dopo anni, e nuovi stimoli, dovuti anche alla sua nuova relazione sentimentale con la cantante pop Romane Serda e al suo status di nonno.\nNel 2009 vede alla luce un nuovo album, interamente dedicato alla cultura tradizionale irlandese. Il titolo, \"Molly Malone\", \u00e8 anche l'inno (non ufficiale) della capitale Dublino, a cui si susseguono altri canti popolari della cultura celtica. Negli anni seguenti la ricaduta nell'alcolismo torner\u00e0 ad offuscare la sua vena artistica e fatalmente causer\u00e0 una nuova separazione dalla sua compagna."}
{"id": "229644", "revid": "287204", "url": "https://it.wikipedia.org/wiki?curid=229644", "title": "Asilo Mariuccia", "text": "La Fondazione Asilo Mariuccia Onlus \u00e8 un'istituzione aconfessionale italiana fondata nel 1902 a Milano per iniziativa di Ersilia Bronzini meglio nota quale Ersilia Majno, moglie di Luigi Majno, seguendo le ultime volont\u00e0 della figlia Maria, familiarmente detta Mariuccia, morta a 13 anni di difterite nel giugno 1901.\nStoria.\nNato con l'obiettivo di \"addestrare all'emancipazione le fanciulle pericolanti\", l'Asilo Mariuccia venne fortemente sostenuto dalle militanti dell'Unione femminile nazionale (UFN), un'associazione emancipazionista milanese di matrice socialista, fondata nel 1899, che raccoglieva le varie organizzazioni emancipazioniste operaie, per tutelare i diritti delle donne, sia in ambito sociale, sia negli ambienti di lavoro.\nNel 1901 si costitu\u00ec, all'interno dell'Unione, la sezione milanese del Comitato contro la tratta delle bianche, che si batteva contro la prostituzione. In seguito a studi e indagini condotti sul fenomeno, alcuni membri del comitato ebbero l'idea di creare un rifugio che potesse accogliere, senza vincoli burocratici e senza distinzioni di religione o nazionalit\u00e0, le giovani che si trovassero a vivere in ambienti \"moralmente malsani\" ed esposte al rischio di essere introdotte alla prostituzione.\nAll'epoca della fondazione vi erano a Milano altre cinque istituzioni dedicate al ricovero e recupero delle minorenni con precedenti di prostituzione o provenienti da ambienti familiari a rischio. Tutte queste istituzioni erano accomunate dall'avere origine di tipo filantropico/pietista; in altre parole, intervenivano sul bisogno immediato ma non si proponevano di porre le basi per un recupero delle ricoverate.\nDal 2004, l'Asilo Mariuccia \u00e8 una Fondazione e una ONLUS.\nOggi.\nL'Asilo Mariuccia oggi conta 5 comunit\u00e0 e 22 alloggi per l'autonomia a Milano, Sesto San Giovanni e Porto Valtravaglia (VA). Si occupa di mamme con bambini e di ragazzi minori. \nLa mission dell'Asilo Mariuccia \u00e8 di promuovere attraverso la formazione e il lavoro la crescita e il benessere fisico e psicologico dei minori e delle mamme accolte mirando alla loro integrazione sociale e all'inserimento lavorativo.\nModi di dire.\nL'espressione \"Asilo Mariuccia\", piuttosto diffusa nel gergo lombardo e soprattutto milanese, ha col tempo assunto un significato ironico per indicare un asilo d'infanzia (\"questi sono discorsi da Asilo Mariuccia!\", nel senso di \"questi sono discorsi infantili\") o una situazione in cui molti si comportano in modo infantile."}
{"id": "229648", "revid": "1543377", "url": "https://it.wikipedia.org/wiki?curid=229648", "title": "Michele Prisco", "text": "Biografia.\nNato e cresciuto a Torre Annunziata in un ambiente borghese che poi costituir\u00e0 lo sfondo dei suoi libri. Si laurea in giurisprudenza e supera anche gli esami di procuratore legale, ma alla carriera di avvocato preferisce quella di giornalista e scrittore.\nNel 1942 viene pubblicato sul mensile del \"Corriere della Sera, La Lettura\", il suo primo racconto, \"Gli alianti\". Prima di partire militare collabora con la \"Gazzetta del Popolo\" di Torino e anche durante i lunghi mesi passati sul fronte prosegue il suo percorso di formazione grazie a commilitoni, in seguito divenuti amici di una vita, come gli scrittori Gino Montesanto, Mario Pomilio e il pittore Enrico Accatino.\nAlla fine del conflitto riprende l'attivit\u00e0 giornalistica collaborando con varie testate, sia quotidiane che periodiche.\nNel 1949 pubblica il suo primo libro, \"La provincia addormentata\", che gli vale la medaglia d'oro per l'opera prima al premio Strega di quell'anno. L'anno successivo \"Gli eredi del vento\" gli frutta il Premio Venezia per l'inedito.\nNel 1951 si sposa con Sarah Buonomo e si trasferisce a Napoli, citt\u00e0 che ama e in cui vivr\u00e0 fino alla morte.\nNegli anni sessanta \u00e8, con Mario Pomilio, Domenico Rea, Luigi Compagnone, Luigi Incoronato, Gian Franco Ven\u00e8 e Leone Pacini Savoj, tra gli animatori della rivista letteraria \"Le ragioni narrative\" di cui sar\u00e0 anche direttore. Continu\u00f2 anche il suo impegno giornalistico come critico cinematografico e letterario e per un decennio ricopr\u00ec la carica di vice segretario del Sindacato Nazionale Scrittori.\n\u00c8 stato uno scrittore molto prolifico e apprezzato sia dal pubblico che dalla critica che ne am\u00f2 subito lo stile ricco e pastoso. E anche il cinema lo scopr\u00ec, dando vita a \"Una spirale di nebbia\", fortunata versione cinematografica del suo romanzo omonimo.\nNei suoi primi libri (\"La provincia addormentata\", \"Gli eredi del vento\" e soprattutto \"Figli difficili\") Prisco descrisse la borghesia partenopea, con tutte le sue debolezze e i suoi limiti, fra cui l'incapacit\u00e0 di proporre per Napoli alternative concrete a una situazione di stagnazione sociale e economica che ne impediva lo sviluppo. Successivamente lo scrittore, pur continuando a sviscerare il mondo delle classi medie della sua citt\u00e0, cercher\u00e0 di inglobare nella sua analisi anche i ceti pi\u00f9 popolari, senza per\u00f2 mai introdurre nei suoi romanzi quelle connotazioni macchiettistiche e di folklore che saranno tipiche di gran parte della letteratura napoletana del dopoguerra.\nDal 1989 al 1993 fu primo presidente della giuria tecnica del Premio Chiara.\nLo scrittore amava trascorrere le vacanze nella villetta di Vico Equense, da lui chiamata affettuosamente \u00abla casarella\u00bb.\n\u00c8 morto a Napoli il 19 novembre 2003."}
{"id": "229649", "revid": "599013", "url": "https://it.wikipedia.org/wiki?curid=229649", "title": "Subcultura", "text": "Il termine subcultura (o sottocultura), nell'ambito della sociologia e dell'antropologia, si riferisce a un gruppo di persone o ad un determinato segmento sociale che si differenzia da una pi\u00f9 larga cultura di cui fa parte per stili di vita, credenze e/o visione del mondo.\nCaratteristiche.\nUna subcultura pu\u00f2 accomunare un insieme di persone con caratteristiche simili come per esempio l'et\u00e0, l'etnia, la classe sociale o il credo religioso o politico, l'abbigliamento. Ogni subcultura \u00e8 espressione di particolari conoscenze, pratiche o preferenze (estetiche, religiose, politiche, sessuali, ecc.) e a volte \u00e8 definita nell'ambito di una classe sociale, di una minoranza (linguistica, etnica, politica, religiosa) o di un'organizzazione. Le subculture sono spesso definite in contrapposizione ai valori delle culture pi\u00f9 grandi in cui sono come immerse, sebbene su ci\u00f2 non tutti i sociologi siano d'accordo.\nStoria.\nI principali teorici delle subculture, come Dick Hebdige, hanno fatto notare come i membri di una subcultura a volte usino differenziarsi dal resto della societ\u00e0 con uno stile di vita o un modo di vestire simbolici e alternativi a quelli dominanti. Spesso lo studio delle subculture consiste infatti nello studio dei simbolismi collegati a queste forme di espressione esteriore e nello studio di come queste vengano percepite dai membri della societ\u00e0 dominante. Quando una subcultura \u00e8 caratterizzata da una opposizione sistematica alla cultura dominante, spesso ci si riferisce ad essa come controcultura.\nLo studio delle subculture ha conosciuto tre fasi principali:\nTipologia.\nLe varie subculture si differenziano enormemente tra di loro: \u00e8 infatti appropriato includere nelle subculture gruppi estremamente eterogenei tra di loro come raver, gabbers, rapper, metallari, mods, skinhead, punk, new vave, dark, casuals e paninari.\n\u00c8 spesso difficile identificare una subcultura quando il suo stile (in particolare il modo di vestire) \u00e8 stato assorbito dalla cultura di massa per scopi commerciali. \u00c8 questo il caso, ad esempio, di alcuni movimenti giovanili come il punk o l'hip hop, il cui modo di vestire \u00e8 stato ormai ampiamente commercializzato e si \u00e8 inserito con successo nella societ\u00e0."}
{"id": "229654", "revid": "126257", "url": "https://it.wikipedia.org/wiki?curid=229654", "title": "Fiammeggiante (araldica)", "text": ""}
{"id": "229656", "revid": "92723", "url": "https://it.wikipedia.org/wiki?curid=229656", "title": "Scherma ai Giochi della XXVIII Olimpiade", "text": "La scherma alle Olimpiadi estive del 2004 ha disputato le sue gare al Complesso Olimpico Helliniko. Sono state assegnate medaglie in dieci specialit\u00e0 diverse.\nLa scherma \u00e8 uno dei quattro sport che sono comparsi in ogni edizione delle olimpiadi moderne. In questa edizione le donne hanno gareggiato per la prima volta nella sciabola.\nIn compenso, per evitare un supposto proliferare di medaglie, il CIO ha preteso di eliminare, solo per questa edizione, la gara di fioretto femminile a squadre, e di rinviare l'introduzione della sciabola femminile a squadre all'edizione successiva dei giochi. In questo modo il numero di medaglie d'oro per la scherma sarebbe rimasto fermo a dieci. Nelle successive olimpiadi sarebbero comunque state escluse (a rotazione) due discipline a squadre, per mantenere questo totale. L'Italia\nad Atene 2004 con 3 ori, 3 argenti e 1 bronzo vinse il medagliere olimpico della Scherma con 7 medaglie vinte."}
{"id": "229658", "revid": "484362", "url": "https://it.wikipedia.org/wiki?curid=229658", "title": "Star Fleet Battles", "text": "Star Fleet Battles (SFB) \u00e8 un gioco da tavolo di tipo wargame tattico di fantascienza con combattimenti di astronavi.\nIl titolo \u00e8 ambientato in un proprio universo, ideato originariamente nel 1979 da Stephen V. Cole, che si ispirerebbe liberamente a quello della serie televisiva Star Trek di allora.\nDalla prima versione il gioco ha subito numerosi e notevoli miglioramenti oltre che aggiornamenti; l'edizione corrente \u00e8 pubblicata dalla Amarillo Design Bureau Inc. come \"Star Fleet Battles, Captain's Edition\".\nL'ambientazione venne basata inizialmente sulla serie classica Star Trek e successivamente si \u00e8 evoluta in maniera indipendente, per anni non potendo includere materiale (dei film e delle altre serie successive di telefilm), causa motivi di diritti-\"copyright\".\nRegole.\nLe regole sono pubblicate sotto forma di un manuale base (di oltre 200 pagine) al quale possono essere aggiunti numerosi supplementi che aggiungono nuove regole, sistemi d'arma, tipi di astronavi, nuove razze aliene. Per facilitare il compito di raccoglierle ed ordinarle sono pubblicate sotto forma di fogli forati per essere inseriti in un raccoglitore ad anelli. Il regolamento \u00e8 estremamente dettagliato ed attento alla precisa terminologia usata; capitoli, sottocapitoli e regole sono completamente indicizzati in maniera da potervi fare direttamente riferimento. Per esempio il terzo capitolo \"(C0.0) Movement Rules\") \u00e8 dedicato alle regole sul movimento delle astronavi, il sottocapitolo \"(C1.0) General Movement Rules\" introduce i concetti basilari, il sottocapitolo \"(C1.1) Facing\" descrive le regole sull'orientamento delle pedine, \"(C1.322) Pursuit plotting\" la pianificazione di una manovra di inseguimento e cos\u00ec via.\nI giocatori interagiscono su una mappa esagonale e rappresentano una delle varie fazioni dell'ambientazione (Federazione dei Pianeti Uniti, Klingon, Romulani ed altre razze aliene). Il gioco usa un sistema di turni ad impulsi, divergendo dal classico sistema di movimenti alternati usato dalla maggior parte dei wargame. La velocit\u00e0 di una nave determina quanto spesso e quando pu\u00f2 muovere sulla tabella di movimento a 32 impulsi, pertanto 32 \u00e8 la velocit\u00e0 massima di una nave (o di qualunque altro oggetto sulla mappa). Un sistema simile viene usato nel gioco \"Car Wars\" della Steve Jackson Games che utilizza un sistema a cinque fasi. Questo sistema permette una simulazione pi\u00f9 realistica del movimento delle unit\u00e0 ed una maggiore flessibilit\u00e0 e controllo tattico, a spese di una maggiore complessit\u00e0 di gestione delle unit\u00e0.\nAll'inizio di ogni turno di gioco ogni giocatore deve compilare per ogni astronave da lui controllata l'\"Energy Allocation Form\" (\"Scheda di assegnazione dell'energia\"), una scheda in cui programma l'assegnazione dell'energia disponibile ai vari sistemi propulsivi, offensivi, difensivi ed ausiliari dell'astronave. In generale l'energia non \u00e8 mai sufficiente a spingere un'astronave alla massima velocit\u00e0 e contemporaneamente ad utilizzare tutte le armi ed i sistemi di bordo, quindi bisogna ogni volta decidere quanto velocemente muoversi, quali armi energizzare, se assegnare energia a vari sistemi ausiliari (raggi trattori, sistemi di teletrasporto, ecc..) che potrebbero essere utili nel turno. Inoltre a seconda del livello di complessit\u00e0 scelto per le regole dovr\u00e0 programmare in maniera pi\u00f9 o meno dettagliata la rotta seguita dalla sua astronave.\nOgni astronave \u00e8 descritta da una scheda detta \"SSD\" (\"Ship System Display\" - \"Scheda dei Sistemi d'Arma\") che serve a descrivere le capacit\u00e0 di un'astronave, di quanti e quali armi \u00e8 dotata ed i loro archi di tiro, sistemi ausiliari, caccia eventualmente imbarcati, potenza degli scudi, capacit\u00e0 di manovra. Man mano che una nave viene danneggiata i vari sistemi distrutti vengono cancellati dalla scheda.\nUniverso di Star Fleet Battles.\nDalla prima pubblicazione del gioco l'universo di \"Star Fleet Battles\" e quello di Star Trek si sono sviluppati in maniera considerevolmente diversa dato che gli autori del gioco e quelli dei film e delle serie televisive si sono fondamentalmente ignorati a vicenda. La ragione principale sta nel fatto che la licenza con la quale venne pubblicato \"Star Fleet Battles\" concedeva solo l'uso di alcuni elementi della serie classica e non permetteva di far riferimento direttamente ai personaggi ed agli eventi. Quindi il materiale ufficiale per \"Star Fleet Battles\" non include riferimenti a Kirk, Spock o alla \"Enterprise\". Questo non ha impedito riferimenti obliqui a vari episodi della serie.\nLa divergenza ha portato ad includere razze non presenti nella serie successive ed in generale ha dato un tono molto pi\u00f9 militaresco all'ambientazione di Star Fleet Battles rispetto a quella dei telefilm. Gli sceneggiatori dei film e delle serie televisive restarono vicini alla visione ottimistica del futuro di Gene Roddenberry, nel quale le divergenze di vedute tra gruppi diversi possono essere alla fine risolte pacificamente. Ma in un wargame militare lo stato ideale \u00e8 uno di costate conflitto e quindi l'ambientazione \u00e8 molto pi\u00f9 pessimistica.\nPubblicazioni.\nUn elenco non del tutto completo delle pubblicazioni ufficiali:\nGiochi correlati.\nAltri giochi ambientati in questo universo sono includono:"}
{"id": "229659", "revid": "1222", "url": "https://it.wikipedia.org/wiki?curid=229659", "title": "Strobili", "text": ""}
{"id": "229660", "revid": "1516566", "url": "https://it.wikipedia.org/wiki?curid=229660", "title": "Fiancheggiato", "text": "Fiancheggiato \u00e8 un termine utilizzato in araldica per indicare un palo, o diritto, o incurvato (\"en rond\") che combacia col fianco dello scudo.\nAltri araldisti utilizzano in questo caso il termine \"fiancato\", riservando \"fiancheggiato\" per indicare la figura che ha ai fianchi altre figure o altre pezze onorevoli. \"Fiancato\" si usa allora per indicare lo scudo ai cui fianchi vi sono due (o talvolta uno solo) pali di smalto diverso, la cui larghezza \u00e8 ridotta a un terzo dell'ordinario. Se i pali sono delimitati da linee curve si usa il termine \"fiancato in arco\".\n\u00c8 detto \"fiancheggiato\" anche lo scudo diviso in decusse che ha ai suoi fianchi due figure o due campi simili."}
{"id": "229661", "revid": "590", "url": "https://it.wikipedia.org/wiki?curid=229661", "title": "Guido Seborga", "text": "Biografia.\nInfanzia.\nNacque da una famiglia in cui lui amava individuare sangue ligure, egiziano ed ebraico. Il suo vero cognome era Hess, ed era figlio dell'alpinista Adolfo Hess e discendente di Moses Hess. La scelta dello pseudonimo Seborga, piccolo paese ligure dell'entroterra di ponente, \u00e8 legata all'amore per il mare e a quella che considerava la sua vera citt\u00e0 d'origine e non soltanto d'elezione, Bordighera, costante punto di riferimento nei suoi diversi viaggi all'estero. L\u00ec si fece costruire una villa negli anni '20 sulla via romana al numero 47. La villa esiste tuttora ed \u00e8 ancora abitata dalla famiglia.\nBordighera e il suo entroterra sono lo sfondo dell'attivit\u00e0 di letterato, il fascino della Valle delle Meraviglie e del mare del Ponente ligure sono preciso riferimento al segno ideografico della sua pittura.\nLa giovinezza antifascista.\nStudi\u00f2 nella Torino antifascista di Augusto Monti (di cui era stato allievo) e Felice Casorati, ma la sua insofferenza all'ordine lo spinse a nuovi ambienti, conoscenze ed esperienze a Berlino, poco prima dell'avvento del nazismo, poi a Parigi, luogo amatissimo in cui torn\u00f2 con frequenza lungo tutta la sua vita diventando amico prima e dopo la guerra dei personaggi pi\u00f9 importanti della cultura che vivevano nella citt\u00e0\nA Torino conobbe e strinse amicizia con Umberto Mastroianni, arrivato nel 1928 da Roma, con Luigi Spazzapan, Mattia Moreni, Oscar Navarro, Raf Vallone, Vincenzo Ciaffi, Albino Galvano, Piero Bargis con cui si trovava a passeggiare discutendo di tutto in totale libert\u00e0, protetti dall'oscuramento bellico.\nLa matrice antifascista torinese lo indusse all'azione, alla diserzione dalle guerre fasciste e alla partecipazione alla guerra partigiana, prima col Partito d'Azione con Giorgio Agosti, Alessandro Galante Garrone, Ada Gobetti, e poi come partigiano nelle brigate socialiste \"Matteotti\".\nIl dopoguerra e la sua attivit\u00e0 politica e intellettuale.\nDall'azione diretta pass\u00f2 nel primo dopoguerra all'attivit\u00e0 politica nel Partito Socialista Italiano di cui aveva tentato la ricostruzione in Liguria ancora prima della guerra. A Roma con Lelio Basso diresse la rivista \"Socialismo\" ed entr\u00f2 nelle vicende della direzione del partito occupandosi anche della propaganda del Fronte Popolare.\nGi\u00e0 presente dagli anni '30 sui maggiori periodici culturali italiani (\"Circoli\", \"Campo di Marte\", \"Prospettive\", \"Letteratura\", \"Maestrale\"), nel dopoguerra contribu\u00ec alla riapertura della redazione torinese del \"Sempre Avanti\" poi ridiventato \"Avanti!\", fu giornalista sui quotidiani e sulle riviste della sinistra italiana e internazionale occupandosi dei temi della cultura e dell'impegno, della critica d'arte e dell'attualit\u00e0.\nPartecip\u00f2 con Ada Gobetti, Franco Antonicelli, Felice Casorati, Massimo Mila ed altri alla fondazione dell'Unione Culturale di Torino, fu tra gli organizzatori dell'allestimento del \"Woyzeck\" di Georg B\u00fcchner rappresentato nel '46 al teatro Gobetti.\nFu anche a Parigi, dove fu direttore di \"Italia Libera\" e collabor\u00f2 a \"Europe\" e alle \"\u00c9ditions de Minuit\". Qui scrisse per i giornali italiani di quell'ambiente di intensa attivit\u00e0 culturale e artistica dei surrealisti, del Caf\u00e9 de Flore, di Jean Paul Sartre, Vercors, Antonin Artaud, Paul \u00c9luard, Tristan Tzara, Gino Severini e di Alberto Magnelli, che lui ben conosceva dall'anteguerra, raccontando di teatro, cinema, musica, letteratura, pittura.\nSi ammal\u00f2 gravemente e mor\u00ec nel 1990.\nAttivit\u00e0 pittorica.\nSe i versi furono il leitmotiv che percorse tutto l'arco della sua vita, fin da bambino fu affascinato dalle incisioni rupestri della Valle delle Meraviglie, che costituiscono il legame ideale fra poesia e pittura: dagli anni '60 riprese a disegnare e dipingere creando nelle \"ideografie\" una forma di pittura originale che unisce il segno dinamico e le nere silhouette di figure arcaicizzanti alle contrastanti accensioni cromatiche degli sfondi in cui esse si profilano.\nCome pittore visse un periodo di grande entusiasmo e di attivit\u00e0 molto intensa nel quale rest\u00f2 vicino ai giovani con cui era sempre disposto a mettere in comune le sue numerose conoscenze e a collaborare alle loro iniziative culturali e artistiche.\nDa quando riprese a disegnare e dipingere negli anni '60, furono allestite importanti esposizioni delle sue opere tra cui la personale del Castello Sforzesco di Milano del 1973, quella da Schettini nel 1977, le personali a Torino della Galleria Narciso 1974, e del Punto 1969, a Rivoli alla Galleria Civica D'Arte Moderna, quella di Amsterdam alla galleria Sfinx del 1969, alla galleria Les Lettres et Les Arts di Mentone, alla galleria al Passo di Alassio 1985, alla Buca e alla Biblioteca Civica di Bordighera nel 1979, e in altre molteplici gallerie italiane e straniere.\nEspose con altri importanti autori: alle Biennali di Mentone (1970-72), alla Narciso di Torino, al Dialogo di Milano 1978, al Palais de l'UNESCO di Parigi nel 1972, a Montecarlo nel 1979, al Museo della Citt\u00e0 di Marsiglia, alla Biennale di Bamberga, a Strasburgo nel 1980, a Cracovia, a Londra, a Lugano, a Antibes, ai festival dell'Umorismo di Bordighera, alla galleria Beniamino di Sanremo e in altre diverse gallerie italiane e straniere.\nIl suo costante e reciprocamente produttivo rapporto con i giovani \u00e8 documentato dalla presenza dei suoi dipinti in gallerie quali \"Il Triglione\" a Venezia e alla saletta \"La Buca\" dell'Unione Culturale di Bordighera insieme ad allievi esordienti. La personale del 1981 a Moncalieri fu trasferita al liceo scientifico per permettere un incontro con gli studenti abitualmente lontani dalle avanguardie.\nSue opere sono presenti in musei e importanti collezioni private italiane e straniere.\nHa ricevuto numerosi premi fra cui il Premio Presidenza Critici d'Arte Francesi, Parigi 1977 e la Medaglia Citt\u00e0 di Milano.\nAttivit\u00e0 giornalistica.\nHa collaborato scrivendo articoli di cultura e di critica, racconti e poesie con i pi\u00f9 noti giornali italiani tra cui: \"Italia Libera\", \"La Stampa\", \"Stampa Sera\", \"Avanti!\" e \"Sempre Avanti!\", \"l'Unit\u00e0\", \"Paese Sera\", \"Il Giorno\", \"Il Lavoro\" e \"Il Lavoro Nuovo\", \"Corriere Mercantile\", \"Il Secolo XIX\", \"Il Corriere della Riviera\", \"Il Corriere della Liguria\", \"L'Eco della Riviera\" e molti altri quotidiani liguri.\nHa scritto anche per la stampa francese su: \"Combat\", \"La Revue Vivante\", \"Les Lettres Fran\u00e7aises\", \"Les Oeuvres Libres\", \"Les Nouvelles litteraires\", \"Les Temps Modernes\", \"Europe\", \"Le Franc Tireur\", e molte recensioni delle sue opere sono comparse su altre riviste e quotidiani, come \"Le Monde\".\nHa pubblicato poesie e racconti, pi\u00e8ces teatrali, articoli di critica artistica e letteraria su riviste quali: \"4 Soli\", \"Bollettino dell'Unione Culturale di Torino\", \"Campo di Marte\", \"Carte Segrete\", \"Circoli\", \"Diogene\", \"Domus\", \"Emporium\", \"Europa Letteraria\", \"La Fiera Letteraria\", \"Flash Art\", \"Gala\", \"Arte e Cultura\", \"Il Contemporaneo\", \"Il Dado\", \"Il dramma\", \"L'Illustrazione Italiana\", \"Inventario\", \"Laboratorio\", \"Le Arti\", \"Maestrale\", \"Mercurio\", \"Liguria\", \"Nuova Presenza\", \"Primato\", \"Prospetti\", \"Prospettive\", \"Quaderni del Girasole\", \"Realismo Lirico\", \"Realt\u00e0\", \"Selva\", \"Sipario\", \"Segnacolo\", \"Tempo\".\nL'attenzione e l'interesse per i fatti della politica italiana e internazionale lo accompagnarono lungo l'arco di tutta la vita come \u00e8 documentato dagli articoli su: \"Italia Libera\", \"Iniziativa Socialista\", \"La Difesa\", \"Movimento di Liberazione in Italia\", \"Mondo Operaio\", \"Notiziario dell'Associazione Partigiana Matteotti\", \"Socialismo\", \"Quarto Stato\", \"Patria\", \"Patria Indipendente\", \"Tribuna\", \"Vie Nuove Dimensione Democratica\", ed altre riviste.\nAttivit\u00e0 letteraria.\nNel 1948 Arnoldo Mondadori Editore pubblic\u00f2 nella prestigiosa collana Medusa degli italiani \"L'uomo di Camporosso\" e nel 1949 \"Il figlio di Caino\" ambientati nell'estremo ponente ligure e accolti dalla critica italiana e straniera con interesse e giudizio positivo.\nLetterato di forte intonazione realistica Seborga racconta di un mondo di diseredati che combattono per la sopravvivenza, in una terra ligure aspra e dura, in cui lavoro \u00e8 fatica e difendere le proprie convinzioni diventa pericoloso in un'epoca di regime.\nSeguono altri quattro titoli tradotti in diverse lingue e un diario uscito nel '68 e tutti ripubblicati negli ultimi anni\nI personaggi di Seborga fanno parte del dramma del vivere sia nel bene che nel male, per cui non sono possibili evasioni se non a rischio della mistificazione e pertanto della complicit\u00e0 con la societ\u00e0 e con se stessi. Per Seborga il pericolo \u00e8 l'automazione, cio\u00e8 la violenza sull'uomo da parte dalla societ\u00e0 tecnico-industriale a cui egli oppone il rigore di una moralit\u00e0 gobettiana che si richiama all'impegno civile.\nAffianc\u00f2 all'attivit\u00e0 di scrittore quella di poeta, presente fin dagli anni giovanili e approdata nel 1965 alla prima di tre raccolte \"Se avessi una canzone\" in cui dominano il mare, il sole, il vento, le aspre valli di confine di una terra di ulivi e viti, selvaggia come i suoi abitanti.\nPartecip\u00f2 all'esperienza politico-musicale del gruppo torinese del Cantacronache, nato per una proposta musicale alternativa alla canzonetta di consumo in cui mise in musica alcune sue poesie.\nAttivit\u00e0 culturale.\nIl suo amore per la citt\u00e0 di Bordighera si \u00e8 manifestato negli anni anche con una concreta e attiva partecipazione alla vita culturale del Ponente ligure. Seborga ha fatto parte dell'organizzazione e della giuria negli anni '50 e '60 del premio di letteratura e pittura \"Cinque Bettole\" insieme a personaggi di rilievo quali Italo Calvino, Giancarlo Vigorelli, Elio Filippo Accrocca, Carlo Betocchi. Nel '60 ha curato \"Incontri con l'uomo\" a Sanremo, ciclo di conferenze a cui ha partecipato tra gli altri Salvatore Quasimodo. Ha anche contribuito negli anni '60 e 70 alla creazione e allo sviluppo dell'Unione Culturale Democratica di Bordighera nei cui locali con il suo contributo furono organizzate mostre, dibattiti, conferenze, opere teatrali.\nCronologia delle opere.\nGli sono stati conferiti numerosi premi fra cui il Premio Presidenza del Consiglio, Roma."}
{"id": "229663", "revid": "2730", "url": "https://it.wikipedia.org/wiki?curid=229663", "title": "Fianco (araldica)", "text": "Fianco \u00e8 un termine utilizzato in araldica per indicare il lembo laterale dello scudo."}
{"id": "229664", "revid": "242434", "url": "https://it.wikipedia.org/wiki?curid=229664", "title": "Fiancato", "text": ""}
{"id": "229665", "revid": "1776051", "url": "https://it.wikipedia.org/wiki?curid=229665", "title": "Charmey", "text": "Charmey (toponimo francese; in tedesco \"Galmis\", desueto) \u00e8 una frazione di 1\u00a0993 abitanti del comune svizzero di Val-de-Charmey, nel Canton Friburgo (distretto della Gruy\u00e8re).\nStoria.\nGi\u00e0 comune autonomo che si estendeva per 78,44\u00a0km\u00b2, 2014 \u00e8 stato accorpato all'altro comune soppresso di Cerniat per formare il nuovo comune di Val-de-Charmey, del quale Charmey \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nCharmey \u00e8 una stazione sciistica sviluppatasi a partire dagli anni 1960.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "229667", "revid": "126257", "url": "https://it.wikipedia.org/wiki?curid=229667", "title": "Figurato (araldica)", "text": ""}
{"id": "229668", "revid": "767487", "url": "https://it.wikipedia.org/wiki?curid=229668", "title": "The Trashmen", "text": "The Trashmen sono stati un gruppo rock and roll che si \u00e8 formato a Minneapolis nel Minnesota, nel 1962. I componenti del gruppo erano Tony Andreason alla chitarra principale, Dal Winslow alla chitarra e come vocalist, Steve Wahrer alla batteria e come vocalist, e Bob Reed al basso. Il gruppo suon\u00f2 surf rock con molti elementi del garage rock.\nLa loro hit che ebbe maggior successo fu \"Surfin' Bird\" nel 1963, che raggiunse la 4\u00aa posizione nelle classifiche Billboard verso fine anno. L'album della canzone \"Surfin' Bird\" non ebbe successo.\nIl gruppo si \u00e8 sciolto nel 1967. Si riunirono negli anni ottanta ed hanno suonato fino alla morte di Steve Wahrer nel 1989."}
{"id": "229669", "revid": "1658", "url": "https://it.wikipedia.org/wiki?curid=229669", "title": "Telefonino", "text": ""}
{"id": "229673", "revid": "1833487", "url": "https://it.wikipedia.org/wiki?curid=229673", "title": "Sferro", "text": "Sferro (\"Sferru\" in siciliano) \u00e8 l'unica frazione del comune di Patern\u00f2, in provincia di Catania.\nStoria.\nEdificato nel 1927 in epoca fascista come Borgo Sferro, lungo la Strada Statale 192, nei pressi della stazione ferroviaria di Sferro della linea Catania-Palermo. Questa localit\u00e0 divenne uno dei pi\u00f9 importanti centri agricoli della Piana di Catania per la coltivazione di agrumi (in particolare arance) e altri prodotti legati all'attivit\u00e0 agricola.\nDurante la seconda guerra mondiale, a seguito dello sbarco in Sicilia delle truppe inglesi nel 1943, fu teatro di scontri tra le truppe tedesche e quelle anglo-americane. Nel corso dell'avanzata su Catania, dopo aver conquistato il ponte di Primosole sul fiume Simeto, con scontri durati cinque giorni che costarono cinquecento morti, venne combattuta una cruenta battaglia presso la stazione ferroviaria di Sferro, tra gli scozzesi della 51\u00aa divisione e i tedeschi della Hermann G\u00f6ring, che fece altri trecento morti. I soldati inglesi e tedeschi furono seppelliti l'uno accanto all'altro sotto tumuli di terra, con gli elmetti sulle croci di legno.\nA qualche chilometro dalla stazione ferroviaria luogo della battaglia sorge un monumento in onore dei caduti.\nEconomia.\nL'economia di Sferro si basa sulla coltivazione degli agrumi. Importanti sono anche la coltivazione del grano e l'allevamento di bestiame."}
{"id": "229674", "revid": "104458", "url": "https://it.wikipedia.org/wiki?curid=229674", "title": "Guggisberg", "text": "Guggisberg (toponimo tedesco) \u00e8 un comune svizzero di 1\u00a0586 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nDal suo territorio nel 1860 fu scorporata la localit\u00e0 di R\u00fcschegg, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1850 con R\u00fcschegg):\nEconomia.\nGuggisberg \u00e8 una stazione sciistica e una localit\u00e0 di villeggiatura estiva sviluppatasi a partire dagli anni 1950.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "229675", "revid": "767487", "url": "https://it.wikipedia.org/wiki?curid=229675", "title": "Scherma ai Giochi della IV Olimpiade", "text": "La scherma alle Olimpiadi estive del 1908 fu rappresentata da quattro eventi.\nPodi.\nDonne.\nNon disputate."}
{"id": "229678", "revid": "1776051", "url": "https://it.wikipedia.org/wiki?curid=229678", "title": "Oberschrot", "text": "Oberschrot \u00e8 una frazione di 1\u00a0185 abitanti del comune svizzero di Plaffeien, nel Canton Friburgo (distretto della Sense).\nStoria.\nGi\u00e0 comune autonomo istituito nel 1831 , si estendeva per 5,27\u00a0km\u00b2 e comprendeva anche le frazioni di Gansmatt, Pl\u00f6tscha, Ried, Sahli e Uf der Egg; il 1\u00ba gennaio 2017 \u00e8 stato accorpato a Plaffeien assieme all'altro comune soppresso di Zumholz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "229680", "revid": "935281", "url": "https://it.wikipedia.org/wiki?curid=229680", "title": "Siglo de Oro", "text": "Il Siglo de Oro (in italiano: \"Secolo d'oro\") fu il periodo di massimo splendore artistico, politico-militare, e letterario della Spagna, convenzionalmente fissato tra il 1492 e il 1681.\nNel 1492, i re cattolici di Spagna della Casata di Trast\u00e1mara (Isabella di Castiglia e Ferdinando II d'Aragona) completarono la \"Reconquista\" con la vittoria nella guerra di Granada, autorizzarono la pubblicazione della prima grammatica spagnola, e fondarono l'impero spagnolo finanziando la scoperta delle Americhe ad opera di Cristoforo Colombo. Quest'ultimo prese possesso delle Grandi Antille in nome della Spagna e vi apr\u00ec le prime miniere di metalli preziosi, iniziando quell'epoca dei \"conquistadores\" alla ricerca di oro e argento che tocc\u00f2 il suo apice con la conquista del Messico azteco ad opera di Hern\u00e1n Cort\u00e9s (1519-1521) e del Per\u00f9 incaico ad opera di Francisco Pizarro e dei suoi successori (1532-1572). Nel frattempo, gli Asburgo salivano al trono di Spagna, prima nella persona di Carlo I di Spagna (1516-1556), che tuttavia regn\u00f2 principalmente come Carlo V del Sacro Romano Impero, e poi soprattutto con Filippo II di Spagna (1556-1598), sotto il quale vi fu l'apogeo della potenza spagnola e del \"siglo de oro\".\nDal regno di Filippo II in poi, l'impero spagnolo si estendeva su gran parte delle Americhe (Nuova Spagna e Nuova Castiglia), sulle Filippine, sul Mezzogiorno italiano (Sicilia, Sardegna, Napoli), e sui possedimenti del cammino spagnolo dai Paesi Bassi spagnoli al Ducato di Milano. Tra 1580 e 1640 i re di Spagna furono anche sovrani del Portogallo e dell'impero portoghese in virt\u00f9 dell'unione iberica. Il palazzo di Filippo II, l'Escorial, divenne la sede di rinomati artisti come El Greco. Durante i regni di Filippo III (1598-1621) e Filippo IV (1621-1665) fu pubblicato il celebre \"Don Quixote de la Mancha\" di Miguel de Cervantes e furono attivi il letterato Lope de Vega e il pittore Diego Vel\u00e1zquez. L'ultimo grande autore del siglo de oro, Pedro Calder\u00f3n de la Barca, mor\u00ec nel 1681.\nSul piano economico-finanziario, il \"Siglo de Oro\" fu invece un periodo difficile per la Spagna. Proprio l'afflusso di oro e argento nel paese iniziato nel 1492, poi alimentato e dissipato da Carlo V per sostenere i conflitti del Sacro Romano Impero e da Filippo II e Filippo IV per partecipare alle fallimentari guerre di religione, contribu\u00ec all'incontrollato aumento dei prezzi (inflazione) e alle dichiarazioni di bancarotta del paese data l'incapacit\u00e0 della corona di sostenere i costi militari e di ripagare i creditori stranieri. L'attivit\u00e0 commerciale soffr\u00ec invece di una produttivit\u00e0 altalenante e delle politiche legate alla limpieza de sangre (purezza del sangue) che comportarono l'espulsione di musulmani ed ebrei o la loro conversione forzata in cristiani (rispettivamente moriscos e marranos) a seguito dell'emanazione di leggi come il Decreto dell'Alhambra. Gi\u00e0 nel \"siglo de oro\" si possono quindi rintracciare i germi della decadenza spagnola. La Spagna conserv\u00f2 comunque i suoi possedimenti europei fino alla guerra di successione spagnola (1700-1714) e le sue colonie americane fino alle Guerre d'indipendenza ispanoamericane (1808-1833).\nRinascimento e Barocco.\nIl Rinascimento si contraddistinse come un periodo di grande slancio culturale ed innovazione, in linea con tutta l'Europa occidentale. Importante anche in Spagna fu la corrente dell'Umanesimo (\"Humanismo\") che rappresent\u00f2 l'ideale di un \"homo copula mundi\" (Ficino), ovvero uomo al centro del mondo (in spagnolo \"punto de arranque\"), visto sempre per\u00f2 come immagine e somiglianza di Dio: il periodo non fu infatti laico. Le maggiori espressioni culturali in Spagna si ebbero nel campo letterario, in prosa, poesia, teatro.\nSopravvissero nel periodo generi come i racconti cavallereschi e pastorali, ma se ne affermarono di nuovi, fortemente ispirati e legati alla cultura iberica, come la \"novela morisca\", racconti relativi allo scontro con i mori, o la novella picaresca dove protagonista \u00e8 il \"picaro\", nuova figura della societ\u00e0 spagnola dei tempi, un antieroe che grazie all'astuzia e alla malizia riusciva nell'ascesa sociale.\nIl secolo successivo, pi\u00f9 importante dal punto di vista artistico rispetto al 1500, \u00e8 invece il Barocco. Fu un periodo di grande progresso scientifico-tecnico per l'Europa in genere, non lo fu per\u00f2 per la Spagna, che si ritrov\u00f2 perci\u00f2 in difetto in questo campo rispetto agli altri paesi, e visse un secolo di flessione economica dopo il forte avanzamento di un secolo prima. Gli effetti della Controriforma si fecero sentire particolarmente in Spagna, da sempre cattolicissima e baluardo della Cristianit\u00e0. Pur essendo appunto un periodo di crisi sociale e difficolt\u00e0, l'arte non venne comunque meno nel periodo.\nAnche nel Barocco \u00e8 la letteratura a prevalere, ma cresce l'importanza della pittura, ispirata ai motivi della difficile vita quotidiana e pervasa da visioni di sogno e caos, all'insegna ad ogni modo di un maturo disincanto. A livello letterario il periodo vide il deciso affermarsi del sonetto (\"soneto\") come schema poetico pi\u00f9 frequente ed apprezzato. I temi seguiti rimasero in parte i classici petrarchiani, ma risentirono anche della condizione della Spagna a quei tempi: vi si riflettono perci\u00f2 ancora diffuso pessimismo e spregiudicatezza. Tra i sonettisti pi\u00f9 famosi ricordiamo Lope de Vega, Francisco de Quevedo e Miguel de Cervantes.\nImportantissimo anche il teatro: mentre permangono e si distinguono sempre pi\u00f9 i generi teatrali nati nel secolo precedente, il teatro \"estudiantil\", \"cortesano\", \"popular\", assistiamo ad una vera e propria rivoluzione dei canoni tradizionali ad opera di Lope De Vega, che per questo potrebbe essere messo in relazione a Carlo Goldoni. Lope de Vega riformula le esperienze teatrali precedenti creando un nuovo modo di far teatro: la \"Comedia Nueva\". Nel suo noto trattato \"El arte nuevo de hacer comedias en este tiempo\" (1609) crea una nuova formula teatrale destinata ad avere immenso successo: rifiutando le rigide norme ereditate dal teatro classico, Lope promuove una nuova formula teatrale in grado di avvicinarsi ai presupposti del suo tempo e alle esigenze del gusto collettivo.\nTra i cambiamenti principali nel modo di scrivere \"piezas\" abbiamo una crescente importanza della connotazione psicologica dei personaggi, il passaggio da cinque a tre atti, opere in cui \u00e8 presente una mescolanza tra comicit\u00e0 e tragicit\u00e0 (anche se a livello diverso dalle \"bitter comedies\" di Shakespeare), l'importanza data agli stacchi, con funzione distensiva-esplicativa, e la relativa nascita di quello che potremmo chiamare un sottogenere, il \"paso\", ovvero la scrittura di un intermezzo recitativo con le caratteristiche di sopra da inserire nelle opere, il definirsi di nuovi tipi fissi, o meglio stereotipi sociali nel caso, molto cari alla cultura spagnola, come la figura del \"gracioso\", del \"gal\u00e1n\", del \"savio\" e altre.\nNel teatro ha molta importanza la figura del Don Juan: impenitente seduttore, indifferente alla legge degli uomini e di Dio. La prima opera con protagonista questo personaggio fu \"El Burlador De Sevilla\" y \"convidado de piedra\" scritto da Tirso de Molina. Il mito ebbe molta fortuna, trasformandosi, ed \u00e8 giunto fino a nostri giorni.\nAltro genere affermatosi in questo periodo, a testimoniare nuovamente la grandezza della letteratura spagnola, fu il cosiddetto \"auto sacramental\", un'opera di stampo allegorico-religioso adatta anche al popolo e non solo alle \"\u00e9lite\" acculturate. Ulteriori generi teatrali furono, in ambito religioso, le \"comedias de santos\" ed in ambito diverso le \"comedias mitol\u00f3gicas\", le \"comedias de haza\u00f1as militares\" (commedie di imprese militari). Le rappresentazioni di contenuto religioso erano espressioni della severa religiosit\u00e0 della Controriforma e avevano lo scopo di rafforzare la fede cattolica.\nGrandi autori del periodo, oltre ai gi\u00e0 citati, furono Miguel de Cervantes e Pedro Calder\u00f3n de la Barca.\nLetteratura.\nLa Spagna ha prodotto nella sua et\u00e0 classica alcuni generi letterari caratteristici che furono molto influenti nello sviluppo successivo della letteratura universale e in tutti i campi della scienza.\nNell'estetica, fu fondamentale la nascita di un realismo come contropartita critica all'eccessivo idealismo del Rinascimento: si creano generi naturalisti come la \"Tragicomedia de Calisto y Melibea\" di Fernando de Rojas, \"Segunda Celestina\" di Feliciano de Silva, etc., la novella picaresca (\"Lazarillo de Tormes\" di Anonimo, \"Guzm\u00e1n de Alfarache\", di Mateo Alem\u00e1n, \"Estebanillo Gonz\u00e1lez\", \"Vida del Busc\u00f3n llamado Don Pablos\" di Francisco de Quevedo), la novella polifonica moderna \"(Donna Fernanda)\" che Cervantes defin\u00ec \"escritura desatada\".\nQuesto corrisponde ad una successiva divulgazione letteraria della conoscenza umanista, attraverso i generi popolari tradotti in tutta Europa, e di cui sono autori pi\u00f9 importanti Pero Mex\u00eda, Luis Zapata, Antonio de Torquemada, e cos\u00ec via.\nQuesta tendenza classicista corrisponde anche alla formula della nuova commedia creata da Lope de Vega e divulgata tramite la sua opera \"Arte nuevo de hacer comedias en este tiempo\" (1609). Un'esplosione di creativit\u00e0 senza precedenti accompagn\u00f2 Lope de Vega e i suoi discepoli che, come lui, divideranno la materia in tre atti, romperanno con le unit\u00e0 aristoteliche di tempo e spazio rispettando per\u00f2 l'unit\u00e0 di azione, fondamentale perch\u00e9 le opere funzionino. Lope de Vega trasform\u00f2 il teatro in spettacolo popolare e attrattivo.\nTutti gli autori d'Europa si riferirono al teatro classico spagnolo del Siglo de Oro in cerca di argomenti e di una ricca collezione di temi e strutture moderne.\nPoesia.\nLa Spagna speriment\u00f2 una grande ondata di inglesismo che invase la letteratura e le arti plastiche durante il secolo XVI e che \u00e8 uno dei tratti tipici del Rinascimento. Garcilaso de la Vega, Juan Bosc\u00e1n e Diego Hurtado de Mendoza introdussero in Spagna il verso endecasillabo italiano e temi propri del Petrarchismo. Bosc\u00e1n scrisse il manifesto della nuova scuola nella \"Ep\u00edstola a la duquesa de Soma\" e tradusse \"El cortesano\" di Baldassarre Castiglione in perfetta prosa castigliana. Contro di loro si levarono nazionalisti come Crist\u00f3bal de Castillejo o Fray Ambrosio Montesino, che parteggiavano per l'ottosillabo ottonario, e delle \"coplas\" in castigliano, ma comunque rinascimentali.\nNella seconda met\u00e0 del secolo XVI entrambe le tendenze coesistevano, si svilupp\u00f2 l'ascetica e la mistica, raggiungendo le alte rappresentazioni di San Juan de la Cruz, Santa Teresa e Fray Luis de Le\u00f3n. Il petrarchismo continu\u00f2 a essere coltivato da autori come Fernando de Herrera, e da un gruppo di giovani nuovi autori si cominci\u00f2 a creare un \"Romancero\" nuovo, a volte con temi moreschi: Lope de Vega, Luis de G\u00f3ngora e Miguel de Cervantes. Il miglior poema di epica colta in lingua spagnola fu composto da Alonso de Ercilla, \"La Araucana\", che narra la conquista del Cile da parte degli spagnoli, e, tra le figure eccezionali della lirica figurano poeti come Francisco de Aldana, Andr\u00e9s Fern\u00e1ndez de Andrada, i fratelli Bartolom\u00e9 e Lupercio Leonardo de Argensola, Francisco De Rioja, Rodrigo Caro, Baltasar del Alc\u00e1zar e Bernardo de Balbuena.\nPosteriormente, durante il secolo XVII, l'espressione letteraria fu dominata dai movimenti estetici del concettismo e del culteranesimo, il primo nella poesia di Francisco de Quevedo, il secondo nella lirica di Luis de G\u00f3ngora. Il concettismo si distinse per l'economia della forma, al fine di esprimere il massimo significato con il minimo delle parole. Questa complessit\u00e0 si manifestava in paradossi ed ellissi. Il culteranesimo, al contrario, estendeva la forma da un significato minimo e si distinse per la complessit\u00e0 sintattica, per l'uso dell'iperbole, che rende molto difficile la lettura, e per la profusione di elementi ornamentali e colti nel poema, che dovevano decifrarsi come un enigma.\nEntrambi sembrano comunque le facce di una stessa moneta che cercava di raffinare l'espressione per renderla pi\u00f9 difficile e cortigiana. Luis de G\u00f3ngora attrasse al suo stile poeti di notevole personalit\u00e0, come il Conde de Villamediana, Gabriel Boc\u00e1ngel, suor Juana In\u00e9s de la Cruz o Juan de J\u00e1uregui, mentre il concettismo ebbe seguaci pi\u00f9 moderati, come il Conde de Salinas o imbevuti di colta castit\u00e0, come Lope de Vega o Bernardino de Rebolledo.\nRinascimento e mistica cristiana.\nCon le opere poetiche di santa Teresa d'Avila, san Giovanni della Croce, Luigi di Granata e il rinascentista agostiniano Pedro Mal\u00f3n de Chaide, la Spagna vide la produzione una letteratura mistica cristiana, della quale secondo Benedetto Croce \u00abl'Italia, poco incline ai rapimenti estatici a Dio, ebbe scarsa e debolissima conoscenza\u00bb e le prime traduzioni comparvero al \u00abtramonto del lungo e gloriosissimo Rinascimento\u00bb, pubblicate a Venezia e Firenze solamente alla fine del secolo. Il contatto con gli spagnoli diffuse un anticipo del preziosismo francese di fine secolo unitamente ai modi della cavalleria-galanteria ispanica (l'inchino e la figura del corteggiatore), oltre al parlare ossequioso e magniloquente, gli abiti e i cerimoniali di corte.\nPrima dei fiorenti scambi commerciali coi Liguri e dei primi insediamenti liguri in Spagna, la penisola iberica era immaginata come:\n\"Tutte le opere tradotte in italiano\" di Luigi di Granata fu la prima stampa in lingua italiana, edita a Venezia nel 1568. Malgrado dal titolo sembri un\"'opera omnia\", il \"Libro dell'orazione e della contemplazione\" apparve a parte, \u00abordinata un po' a capriccio\u00bb, curato dal filologo Giovanni Miranda a Venezia, nello stesso anno (p. 48). Alcuni libri di nautica, farmacia, medicina e igiene, non risparmiarono la censura del Rinascimento italiano che \u00abtrascinavasi dietro il carro trionfante della sua invidiatissima cultura, poco fruttifera, in verit\u00e0, per lo sviluppo successivo, e da avvertirsi appena nella storia del pensiero e dell'arte italiana\u00bb."}
{"id": "229681", "revid": "1910023", "url": "https://it.wikipedia.org/wiki?curid=229681", "title": "Fila (araldica)", "text": "Fila \u00e8 un termine utilizzato in araldica per indicare il numero degli scacchi, nel senso verticale di uno scaccato. Il termine \u00e8 utilizzato anche per indicare le serie di fusi o losanghe."}
{"id": "229682", "revid": "1776051", "url": "https://it.wikipedia.org/wiki?curid=229682", "title": "Plasselb", "text": "Plasselb (toponimo tedesco; in dialetto locale \"Planasiva\") \u00e8 un comune svizzero di 1\u00a0048 abitanti del Canton Friburgo, nel distretto della Sense.\nStoria.\n 1971 ha inglobato il comune soppresso di Neuhaus.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "229683", "revid": "1632387", "url": "https://it.wikipedia.org/wiki?curid=229683", "title": "The Rolling Stones No.2", "text": "The Rolling Stones No.2 \u00e8 il secondo album in studio del gruppo musicale britannico The Rolling Stones, pubblicato il 15 gennaio 1965."}
{"id": "229684", "revid": "834", "url": "https://it.wikipedia.org/wiki?curid=229684", "title": "Scherma ai Giochi della III Olimpiade", "text": "La scherma alle Olimpiadi estive del 1904 fu rappresentata da cinque eventi.\nDonne.\nNon disputate."}
{"id": "229685", "revid": "120294373", "url": "https://it.wikipedia.org/wiki?curid=229685", "title": "Negozio giuridico", "text": "Un negozio giuridico (o atto negoziale), secondo il diritto italiano, \u00e8 un atto di autonomia privata. \u00c8 una costruzione nata nella pandettistica tedesca che ha avuto un grande influsso sulla dottrina italiana.\nClassificazioni.\nLa prima fondamentale distinzione da fare \u00e8 quella che contrappone i negozi \"inter vivos\" ai negozi \"mortis causa\": \nA seconda del numero delle parti coinvolte nell'accordo si distinguono:\nA seconda della forma si hanno:\nA seconda dell'oggetto si distinguono:\nAd esempio, il contratto, come inteso nel diritto civile italiano, \u00e8 un negozio \"inter vivos\" bilaterale o plurilaterale, a carattere patrimoniale.\nElementi del negozio giuridico.\nIl negozio giuridico principale \u00e8 il contratto che presenta degli elementi essenziali, indicati dall'articolo 1325 del c.c., e degli elementi accidentali.\nSono elementi essenziali:\nSono elementi accidentali:\nI vizi.\nIl vizio del negozio giuridico \u00e8 la non corrispondenza alle norme giuridiche del negozio che ne determina l'invalidit\u00e0. Questa pu\u00f2 essere pi\u00f9 o meno grave, in relazione alla gravit\u00e0 del vizio cui \u00e8 affetto il negozio giuridico, questo pu\u00f2 risultare nullo o annullabile.\nLa mancanza di uno degli elementi essenziali del negozio giuridico ne comporta la nullit\u00e0.\nUn vizio dell'elemento volitivo tale per\u00f2 da non escluderlo ma solo da menomarlo conduce all'annullabilit\u00e0.\nIl negozio, invece, \u00e8 inesistente quando la mancanza di un elemento essenziale esclude la stessa qualificazione giuridica del negozio."}
{"id": "229686", "revid": "1776051", "url": "https://it.wikipedia.org/wiki?curid=229686", "title": "Zumholz", "text": "Zumholz \u00e8 una frazione di 397 abitanti del comune svizzero di Plaffeien, nel Canton Friburgo (distretto della Sense).\nStoria.\nGi\u00e0 comune autonomo istituito nel 1832, si estendeva per 1,91\u00a0km\u00b2 e comprendeva anche le frazioni di Bodenacker, Brand, B\u00fchli, Eggersmatt, Halta, Hasenholz, Leimbach, Riedgarten, Sch\u00fcrhalta e Sensematt; il 1\u00ba gennaio 2017 \u00e8 stato accorpato a Plaffeien assieme all'altro comune soppresso di Oberschrot.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "229689", "revid": "599013", "url": "https://it.wikipedia.org/wiki?curid=229689", "title": "Sot", "text": ""}
{"id": "229690", "revid": "2166030", "url": "https://it.wikipedia.org/wiki?curid=229690", "title": "Pedro Calder\u00f3n de la Barca", "text": "\u00c8 considerato l'ultima grande voce del \"Siglo de Oro\" spagnolo.\nBiografia.\nFiglio di un cancelliere del consiglio delle finanze, tra il 1609 e il 1614 intraprese gli studi presso il collegio dei Gesuiti a Madrid, per poi iscriversi all'Universit\u00e0 di Alcal\u00e1 de Henares e in seguito a quella di Salamanca, dove visse dal 1617 al 1620, diventando baccelliere e acquisendo una salda formazione teologica. Accusato nel 1621 di aver ucciso un servo del duca di Fr\u00edas, per evitare la cattura si rifugi\u00f2 presso l'ambasciatore di Germania.\nNel 1626 si rec\u00f2 nuovamente a Madrid, al servizio del duca di Fr\u00edas, ma tre anni dopo fu arrestato con l'accusa di aver attaccato un prete che dal pulpito l'aveva rimproverato perch\u00e9 era entrato in un convento di clausura per catturare un commediante che aveva ferito suo fratello. Nel 1636 fu nominato cavaliere dell'ordine di Santiago. Nel 1638 prese parte a una campagna in Francia e qualche anno dopo (1640) in Catalogna, nell'ambito della Guerra dei trent'anni. Nel 1641 fu nominato comandante di squadra, l'anno seguente combatt\u00e9 a L\u00e9rida e poi ottenne il congedo.\nDopo aver convissuto per qualche tempo con una donna che gli diede un figlio, nel 1645 divenne segretario del duca d'Alba, mentre nel 1650 entr\u00f2 nell'ordine terziario di san Francesco e fu ordinato sacerdote nel 1651. Gli fu assegnata la parrocchia dei Reyes Nuevos di Toledo, ma non pot\u00e9 prenderne possesso per l'opposizione del cappellano maggiore. Entr\u00f2 cos\u00ec nella confraternita del Rifugio, ma nel 1663 divenne cappellano d'onore del re e si trasfer\u00ec a Madrid. Nel 1666 fu nominato cappellano maggiore e nel 1679 Carlo II stabil\u00ec che il suo mantenimento fosse a carico della corte fino alla sua morte.\nOpere.\nLa sua prima comparsa nell'ambiente letterario ebbe luogo nel 1620 in occasione dei certami in onore della beatificazione di Isidoro l'Agricoltore che erano stati organizzati da Lope de Vega. La sua vocazione per il teatro ebbe inizio poco pi\u00f9 tardi, dal momento che si ha notizia della sua prima commedia sicuramente databile, \"Amor, honor y poder\", del 1623. Risale al 1634 il suo interesse per l'\"auto sacramental\" (o \"autos sacramentales\" ), genere drammatico che egli porter\u00e0 alla massima perfezione. Dopo essere stato ordinato sacerdote comporr\u00e0 solo \"autos\" e commedie di carattere religioso o mitologico destinate solamente alle rappresentazioni di Palazzo e nel \"giardino\" del Buen Ritiro.\nCalderon compose pi\u00f9 di centodieci lavori per il teatro, pubblic\u00f2 quattro \"Partes\" negli anni 1636, 1637, 1664, 1673-'74, mentre la quinta, del 1677, non ottenne la sua approvazione. Nello stesso 1677 vide la luce un volume che conteneva dodici \"autos sacramentales\". Fra il 1682 e il 1691, Juan de Vera Tassis cur\u00f2 un'edizione fondamentale dell'autore in nove volumi. Quello che \u00e8 considerato il suo capolavoro \u00e8 un dramma filosofico-teologico in tre atti, in versi, scritto nel 1635 dal titolo \"La vida es sue\u00f1o\" (\"La vita \u00e8 sogno\")."}
{"id": "229691", "revid": "367445", "url": "https://it.wikipedia.org/wiki?curid=229691", "title": "Potenziometria", "text": "La potenziometria \u00e8 generalmente l'insieme dei metodi analitici che si basano sulla misura della differenza di potenziale di una cella galvanica in condizione di assenza di corrente. La tipica strumentazione utilizzata in potenziometria comprende un elettrodo di riferimento, il cui potenziale deve essere noto, costante nel tempo e indipendente dalla composizione della soluzione contenente l'analita in cui \u00e8 immerso, un elettrodo di lavoro (o indicatore), la cui risposta dipende dalla concentrazione dell'analita, e infine un dispositivo per la misura del potenziale che pu\u00f2 essere rappresentato da un potenziometro di Poggendorf o un moderno voltmetro elettronico.\nPotenziometria diretta.\nLa potenziometria diretta permette di determinare per semplice misurazione diretta del potenziale di cella la quantit\u00e0 di sostanza oggetto d'analisi. Questo principio \u00e8 tipicamente sfruttato dai pH-metri, strumenti di misura utilizzati per determinare il valore di pH delle soluzioni tramite utilizzo di un elettrodo a vetro.\nQuesta metodica potenziometrica viene anche sfruttata per calcolare il prodotto di solubilit\u00e0 di composti poco solubili o la costante di formazione dei complessi. Ad esempio, \u00e8 possibile calcolare il prodotto di solubilit\u00e0 del cloruro d'argento (AgCl) utilizzando una cella galvanica costituita da un anodo rappresentato dall'elettrodo di riferimento e un catodo formato da una lamina di argento che pescano in una soluzione satura di AgCl. Il potenziale elettrochimico della cella cos\u00ec costituita sar\u00e0:\nda cui\nda cui si ricava la concentrazione [Ag+] applicando l'equazione di Nernst e quindi si pu\u00f2 procedere a calcolare il prodotto di solubilit\u00e0.\nTitolazione potenziometrica.\nLa titolazione potenziometrica \u00e8 una metodica analitica che permette di ricavare indirettamente la concentrazione della sostanza in esame misurando la variazione del potenziale elettrochimico di cella in seguito all'aggiunta di un titolante. \u00c8 utilizzata per titolazioni acido-base, utilizzando un pHmetro, e titolazioni redox, di precipitazione e complessometriche.\nDurante la titolazione potenziometrica viene ottenuta una curva a sigmoide, del quale interessa ricavare il punto di flesso o \"punto di equivalenza\". Tale punto di equivalenza viene determinato utilizzando il metodo della derivata prima o meglio ancora della derivata seconda, pi\u00f9 precisi rispetto alla classica estrapolazione grafica della curva sigmoide.\nUn'altra variante operativa molto precisa \u00e8 la \"linearizzazione di Gran\" (o \"metodo di Gran\"), che sfrutta i bilanci di materia e di cariche."}
{"id": "229692", "revid": "92920", "url": "https://it.wikipedia.org/wiki?curid=229692", "title": "England's Newest Hit Makers", "text": "England's Newest Hit Makers \u00e8 il primo album della discografia americana dei Rolling Stones. Corrispondente dell'album inglese \"The Rolling Stones\" ma con \"Not Fade Away\" al posto di \"Mona (I Need You Baby)\" di Bo Diddley."}
{"id": "229693", "revid": "205250", "url": "https://it.wikipedia.org/wiki?curid=229693", "title": "Lope de Vega", "text": "Vissuto nel \"Siglo de Oro\" spagnolo, fu incredibilmente prolifico ed \u00e8 nel numero ristretto dei pi\u00f9 famosi autori di teatro del mondo. Lope de Vega coltiv\u00f2 ogni tipo di genere letterario, con l'eccezione del romanzo picaresco. La sua vita e la sua opera furono caratterizzate del resto sempre da estrema esuberanza. Fu amico di Quevedo e di Jos\u00e9 de Valdivielso, ma anche rivale di Alarc\u00f3n e Cervantes. Lo stesso Cervantes lo defin\u00ec \"monstruo de naturaleza\", ossia \"prodigio della natura\", per la sua facilit\u00e0 nello scrivere.\nIn effetti il suo catalogo \u00e8 quanto mai cospicuo. Scrisse oltre tremila sonetti, tre romanzi, quattro racconti, nove epopee, tre poemi didattici, varie centinaia di commedie, addirittura milleottocento, secondo il catalogo di Juan P\u00e9rez de Montalb\u00e1n, suo allievo e primo biografo. Lo studioso Rennert y Castro porta il catalogo a settecentoventitr\u00e8 opere, di cui settantotto di attribuzione errata o dubbia, duecentodiciannove perdute, cosicch\u00e9 il repertorio drammatico di Lope si \"ridurrebbe\" oggi a quattrocentoventisei opere.\nBiografia.\nLe origini.\nEra originario di una famiglia della classe media urbana, della Valle de Carriedo, nella montagna di Cantabria. Non si sa nulla di certo della madre Francisca Fern\u00e1ndez Fl\u00f3rez, mentre sappiamo che il padre, F\u00e9lix de Vega, era ricamatore e aveva deciso di recarsi a Madrid nel 1561, attratto dalle possibilit\u00e0 che poteva offrire la sua recente promozione a capitale, sebbene Lope affermasse che era andato in citt\u00e0 per un'avventura amorosa da cui lo riconquist\u00f2 la futura madre; lo scrittore sarebbe il frutto di questa riconciliazione.\nLe precoci doti.\nLa vita di colui che sarebbe stato chiamato, a causa della sua formidabile fecondit\u00e0, \"la Fenice dei Drammaturghi\" (\"F\u00e9nix de los ingenios\"), fu agitata da ogni tipo di slancio amoroso. Dotato di un'incredibile intelligenza, dimostr\u00f2 precocemente le sue doti straordinarie, tanto che a soli cinque anni leggeva il latino ed era in grado di improvvisare versi prima di saper scrivere e a quattordici anni compose la sua prima commedia.\nLa formazione scolastica.\nRiconosciuto il suo talento, verso i cinque anni fu iscritto alla scuola di Madrid il cui direttore era il poeta e musicista Vicente Espinel, che egli sempre cit\u00f2 con venerazione nelle sue opere. Continu\u00f2 la sua formazione scolastica nella Compagnia di Ges\u00f9, che pi\u00f9 tardi divenne il Collegio Imperiale (1574). Quindi pare che abbia studiato quattro anni (1577-1581) nell'universit\u00e0 di Alcal\u00e1 de Henares, sebbene non sia riuscito a ottenere nessun titolo accademico. Don Jer\u00f3nimo de Manrique, entrato molto giovane al servizio del vescovo di Cartagena, inquisitore generale e pi\u00f9 tardi vescovo di Avila, fu colui che pag\u00f2 gli studi a F\u00e9lix Lope de Vega, conquistato dal suo talento e con la speranza che seguisse la carriera ecclesiastica. I disordini nello studio provocati dalle gi\u00e0 manifeste effusioni amorose del ragazzo, troppo attratto dal sesso femminile per diventare un ecclesiastico, modificarono la sua vocazione. Lasci\u00f2 quindi gli studi e non consegu\u00ec il baccellierato.\nGli amori.\nPer guadagnarsi da vivere lavor\u00f2 come segretario di alcuni grandi di Spagna, come scrittore di commedie e prov\u00f2 inoltre la carriera militare, con scarsa fortuna. Si arruol\u00f2 cos\u00ec nella squadra che, al comando di don \u00c1lvaro de Baz\u00e1n, primo marchese di Santa Croce, salp\u00f2 da Lisbona nel giugno 1583 con il proposito di sottomettere l'isola Terceira delle Azzorre, dove Antonio, Priore di Crato, aspirante al trono portoghese, si opponeva all'autorit\u00e0 di Filippo III. Al suo ritorno conobbe il primo dei suoi grandi amori, Elena Osorio, \"Filis\", figlia dell'impresario teatrale Jer\u00f3nimo Vel\u00e1zquez, separata dal marito. Ma, nel 1587, quando seppe che un importante personaggio, Francisco Perrenot Granvela, era il suo rivale in amore, fece circolare alcuni poemi o libelli ingiuriosi nei confronti di Elena e della sua famiglia, per cui fu condannato a quattro anni di esilio dalla Corte e a due dal Regno di Castiglia, e alla morte nel caso che trasgredisse a una di queste disposizioni.\nAlcuni anni pi\u00f9 tardi, Lope ricorder\u00e0 il suo amore con Elena Osorio nella novella dialogata (la denomin\u00f2 \"azione in prosa\") secondo la maniera celestinesca \"La Dorotea\". Ma Lope si era gi\u00e0 innamorato di un'altra donna: il 10 maggio 1588 si spos\u00f2 con Isabel de Alderete o de Urbina, \"Belisa\" nelle sue poesie. In questo periodo si arruol\u00f2 nell'Invincibile Armata, pi\u00f9 in concreto nel galeone San Juan, probabilmente a istanze della famiglia di Isabel, che non vedeva di buon occhio il matrimonio della giovane con un uomo socialmente inferiore; e scrisse un poema epico in ottava reale alla maniera di Ludovico Ariosto: \"La bellezza di Angelica\"; nel dicembre 1588 la grande armata fu sconfitta e dovette far ritorno con essa, dirigendosi a Valencia, dove l'apettava sua moglie, dopo aver infranto la condanna passando da Toledo.\nCon Isabel de Urbina visse nella capitale della Turia e l\u00ec continu\u00f2 a perfezionare la sua formula drammatica, assistendo alle opere di una serie di appartenenti all'Accademia dei notturni, fra cui il canonico Francisco Agust\u00edn T\u00e1rrega, il segretario del Duca di Gandia Gaspar de Aguilar, Guill\u00e9n de Castro, Carlos Boil e Ricardo del Turia. L\u00ec impar\u00f2 a disobbedire all'unit\u00e0 dell'azione narrando due storie contemporaneamente nella stessa opera, in quello che \u00e8 denominato \"imbroglio all'italiana\". Dopo i due anni di esilio dal Regno, Lope si trasfer\u00ec a Toledo \u00e8 l\u00ec serv\u00ec don Francisco de Ribera Barroso, che divenne pi\u00f9 tardi il secondo marchese di Malpica, e, qualche tempo dopo, il quinto duca di Alba, don Antonio de Toledo y Beamonte, attraverso il quale divenne gentiluomo di camera alla corte ducale di Alba de Tormes, dove visse tra il 1592 e il 1595. \u00c8 possibile que qui conoscesse le opere teatrali di Juan del Encina e di Lucas Fern\u00e1ndez, che magari influirono nella sua elaborazione del personaggio comico del grazioso, perfezionando ancor di pi\u00f9 la sua forma drammatica. Nell'autunno 1594 mor\u00ec Isabel de Urbina mentre stava dando alla luce la figlia Teodora. Scrisse nell'occasione la novella pastorale \"L'Arcadia\".\nNel dicembre 1595 gli fu condonata la pena e pot\u00e9 tornare a Madrid, dove s'innamor\u00f2 di Micaela de Luj\u00e1n, la \"Celia\" o \"Camila Lucinda\" delle sue poesie, signora fine, ma non colta, e sposata, con la quale mantenne una relazione fino al 1608 e dalla quale ebbe sette figli, fra cui due dei suoi preferiti: Marcela (nata nel 1606) e Lope F\u00e9lix (del 1607). Dal 1608 si perdono le tracce di Micaela de Luj\u00e1n, unica fra le amanti importanti di Lope la cui separazione non fu narrata nelle sue opere. Ci\u00f2 nonostante, gi\u00e0 nel 1598 aveva contratto seconde nozze, probabilmente per necessit\u00e0 economiche, con Juana de Guardo, figlia di un ricco fornitore di carni della Corte, volgare e poco aggraziata, per cui scrittori satirici come Luis de G\u00f3ngora si burlarono di lui in poemi infamanti. Da lei ebbe un figlio molto amato, Carlos F\u00e9lix, e tre figlie. Per molti anni Lope si divise fra le due donne e un numero indeterminato di amanti, fra cui molte attrici, tra le quali ricordiamo Jer\u00f3nima de Burgos, succeduta a Micaela de Luj\u00e1n. Per mantenere le donne e i figli, legittimi e illegittimi, dovette lavorare sodo, scrivendo in particolar modo poesie liriche e commedie, molto spesso di qualit\u00e0 non elevata e senza correggere gli errori. Solo quando ebbe 38 anni le corresse e le pubblic\u00f2 e, come primo scrittore professionale di letteratura spagnola, fece in modo di conseguire i diritti d'autore di coloro che le avevano pubblicate senza averne il diritto; riusc\u00ec almeno a correggere gli errori causati dagli editori stessi. Dal 1605 fu al servizio di Luis Fern\u00e1ndez de C\u00f3rdoba y de Arag\u00f3n, duca di Sessa, relazione che lo torment\u00f2 quando prese gli ordini sacri, mentre il nobile continuava a utilizzarlo come intermediario amoroso invece che come segretario, per cui il suo confessore gli neg\u00f2 l'assoluzione.\nLa crisi esistenziale.\nNel 1609 entr\u00f2 a far parte della confraternita degli Schiavi del Santissimo Sacramento nell'oratorio di Caballero de Gracia, a cui partecipavano quasi tutti gli scrittori importanti di Madrid, fra cui Francisco de Quevedo, che era amico personale di Lope, e Miguel de Cervantes, con cui non fraternizz\u00f2, e l'anno seguente si trasfer\u00ec all'oratorio della strada Olivar. \u00c8 il periodo di una profonda crisi esistenziale, probabilmente causata dalla morte dei suoi parenti prossimi, che lo port\u00f2 sempre pi\u00f9 verso il sacerdozio. A questa ispirazione rispondono le sue \"Rime sacre\" (\"Rimas sacras\") e le numerose opere devote che incomincia a comporre, cos\u00ec come l'ispirazione filosofica che promana dagli ultimi versi. Do\u00f1a Juana de Guardo soffr\u00ec frequenti malattie e nel 1612 Carlos F\u00e9lix mor\u00ec di febbri. Il 13 agosto dell'anno seguente mor\u00ec Juana de Guardo mentre dava alla luce Feliciana. Tante disgrazie convinsero quindi Lope a prendere i voti sacerdotali il 24 maggio 1614.\nL'esperienza letteraria di questa crisi e i pentimenti diedero luogo alle \"Rime sacre\", pubblicate nel 1614, libro introspettivo nei sonetti (utilizza la tecnica degli esercizi spirituali che apprese nello studio con i gesuiti) e devoto per le poesie dedicate a diversi santi o ispirati dall'iconografia sacra, cos\u00ec come suggerito dalle raccomandazioni emanate dal Concilio di Trento. Fu influenzato dalla rivoluzione estetica provocata dalle \"Solitudini\" (\"Soledades\") di Luis de G\u00f3ngora e, nonostante aumentasse la tensione estetica della sua poesia e incominciassero ad apparire ripetizioni alla fine delle strofe, prese distanza dal culteranismo estremo e continu\u00f2 a seguire la sua caratteristica mescolanza fra il concettismo, il culto del casticismo castigliano e l'eleganza italiana. Inoltre, ironizz\u00f2 riguardo alla nuova estetica; G\u00f3ngora reag\u00ec con alcune satire a questa ostilit\u00e0, che il F\u00e9nix espresse sempre in maniera indiretta, approfittando di qualunque angolo delle sue commedie per attaccare, pi\u00f9 che G\u00f3ngora stesso, i suoi discepoli, un modo intelligente di affrontare la nuova estetica e correlato alla sua concezione della satira.\nNegli ultimi anni della sua vita torn\u00f2 a innamorarsi; si tratt\u00f2 di un grande amore, sacrilego, in quanto gi\u00e0 sacerdote, per la bellissima Marta de Nevares, che appare nei suoi versi con il nome di \"Amarilis\" o \"Marcia Leonarda\" e i cui occhi verdi incantavano Lope (ne cant\u00f2 in varie poesie), sebbene diventassero ciechi per una malattia; la donna impazz\u00ec, per cui il F\u00e9nix dovette dedicare i suoi ultimi giorni a curarla. In quest'epoca della vita coltiv\u00f2 specialmente la poesia comica e filosofica, sdoppiandosi nell'eteronomo burlesco Tom\u00e9 de Burguillos e meditando serenamente sulla vecchiaia e sulla sua pazza giovent\u00f9. L'opera e la vita di Lope furono di un'esuberanza quasi anormale ed egli coltiv\u00f2 tutti i generi letterari, eccetto la novella picaresca\nOpere.\nOpere narrative.\nLa prima novella che scrisse, \"L'Arcadia\" (\"La Arcadia\", 1598), \u00e8 una novella pastorale in cui incluse numerose eccellenti poesie; di fatto, il successo dell'opera era dovuto principalmente a questi versi. \"I pastori di Betlemme\" (\"Los pastores de Bel\u00e9n\", 1612) \u00e8 un'altra opera pastorale, dedicata al tema divino, e vi incluse, di nuovo, numerosi poemi sacri. Fra le due appar\u00ec la novella bizantina \"Il pellegrino nella sua patria\" (\"El peregrino en su patria\", 1604), che si distingue dagli altri pezzi del genere perch\u00e9 \u00e8 ambientata interamente in Spagna e include quattro atti sacramentali.\n\"La Filomena\" e \"La Circe\" sono antologie poetiche che contengono quattro novelle corte di tipo italianizzante, dedicate a Marta de Nevares, e che sono edite solitamente sotto il titolo di \"Novelle a Marcia Leonarda\" (\"Novelas a Marcia Leonarda\"), soprannome che diede alla sua amante in molti testi. Alla tradizione de \"La Celestina\", la commedia umanistica in lingua volgare, si ascrive \"La Dorotea\", \"azione in prosa\", in cui narra in forma dialogata il suo frustrato amore giovanile con Elena Osorio. Inoltre, si pensa che intervenne con altri autori, in particolare con Pedro Li\u00f1\u00e1n de Riaza, nell'elaborazione della \"Seconda parte del Don Chisciotte\" (\"Segunda parte de Don Quijote\"), firmata da un inesistente Alonso Fern\u00e1ndez de Avellaneda.\nOpere liriche.\nLa sua opera poetica utilizz\u00f2 tutte le forme possibili e lo attrasse anche la lirica popolare, che inser\u00ec frequentemente nelle sue commedie, e la \"culterana\" di G\u00f3ngora, sebbene, in generale, difese il \"verso claro\", poich\u00e9 il suo ideale poetico consisteva in un colto casticismo che sovrapponeva la lirica canzonerile del XV secolo, la tradizione del Romancero, che sentiva naturale nella lingua spagnola, e l'eleganza e le dolcezza della metrica e dei temi italiani.\nCompose, oltre a \"La Filomena\" e \"La Circe\" gi\u00e0 citate, tre collezioni di versi lirici: le \"Rime\" (\"Rimas\", 1604), le \"Rime sacre\" (\"Rimas sacras\", 1614) e le \"Rime umane e divine di Tom\u00e9 Burguillos\" (\"Rimas humanas y divinas de Tom\u00e9 Burguillos\", 1634). Questi libri possono ascriversi alla corrente lirica denominata Petrarchismo, per cui sono strutturate come il Canzoniere: una serie di sonetti, canzoni e poemi in altri metri e alcune ecloghe. Il primo, \"Rime\", \u00e8 manierista, e vi abbondano i procedimenti della disseminazione e della ricollezione, le correlazioni e i sonetti di tema mitologico alla maniera di Juan de Arguijo. A questo gruppo furono aggiunte anche diverse ecloghe e composizioni in altri metri. Nelle \"Rime sacre\" si testimonia la crisi spirituale dell'autore, che realizza un'analisi introspettiva mediante la tecnica degli esercizi spirituali dei gesuiti. Insieme con il piccolo canzoniere spirituale vi sono una serie di poesie dedicate a diversi santi e temi sacri, come se fossero scenografie teatrali per le sue commedie dei santi. Infine, nelle sue \"Rime umane e divine\", Lope si inventa un eteronomo, come il Belardo delle sue commedie, Tom\u00e9 Burguillos, un poeta povero innamorato di una lavandaia, Juana. Si tratta di un canzoniere parodico dei temi e degli stili del canzoniere petrarchista, dimostrando che Lope de Vega era un grande umorista, molto fine e intelligente. Inoltre, sono intercalati alcuni poemi seri e alcune meditazioni che rivelano le preoccupazioni filosofiche che ponderava nella sua vecchiaia.\nOltre questi poemi lirici, che formano indubitabilmente una serie, apparirono altri componimenti: \"La bellezza di Angelica, con altre poesie diverse\" (\"La hermosura de Ang\u00e9lica, con otras diversas rimas\", 1602); \"Quattro soliloqui\" (\"Cuatro soliloquios\", 1612), con lo pseudonimo di Gabriel Padecopeo; \"Romanziere spirituale\" (\"Romancero espiritual\", 1619), costituito da 32 romanze devote estratte in gran parte da \"I pastori di Betlemme\" e dalle \"Rime sacre\"; \"Trionfi divini, con altre Rime sacre\" (\"Triunfos divinos, con otras Rimas sacras\", 1625); \"Soliloqui amorosi di un'anima a Dio\" (\"Soliloquios amorosos de un alma a Dios\", 1626) e \"Lauro di Apollo, con altre rime\" (\"Laurel de Apolo, con otras rimas\", 1630), in cui si ricapitola, come gi\u00e0 aveva fatto Cervantes nel suo \"Viaggio del Parnaso\" (\"Viaje del Parnaso\"), il panorama poetico del suo tempo.\nPoemi narrativi.\nLope de Vega prov\u00f2 a raggiungere la gloria e la fama anche come poeta epico, attraverso vari progetti, pi\u00f9 o meno paralleli alla serie delle \"Rime\": \"La Dragontea\" narra, approfittando della sua esperienza biografica sulle navi con il Marchese di Santa Croce, la lotta contro il pirata inglese Francis Drake (1598) nello stile manierista del \"poeta tecnico\" che si percepisce bene anche nelle \"Rime\". La \"Gerusalemme conquistata, epopea tragica\" (\"Jerusal\u00e9n conquistada, epopeya tr\u00e1gica\", 1609) narra di una crociata in terra santa, in cui l'autore si sforza di giustificare dal punto di vista storico la presenza degli spagnoli. Infine, \"La gattomachia\" (\"La Gatomaquia\", 1634) costituisce un esempio di epica burlesca, che corrisponde al Lope comico e filosofico degli ultimi anni. Oltre a questi poemi di epica colta, non bisogna dimenticare piccoli poemi di ambizione pi\u00f9 umile, in cui appare il grande amore che Lope sentiva per la campagna e le cose semplici, come \"L'Isidro\" (\"El Isidro\", 1599), agiografia composta in onore del patrono di Madrid, \"San Isidro, el Labrador\".\nD'altra parte, ne \"La bellezza di Angelica\" (\"La hermosura de Ang\u00e9lica\", 1602) Lope prova a comporre un poema narrativo cavalleresco sulla falsariga di quelli di Ludovico Ariosto. Incominciato nel 1588 e pubblicato nel 1602 con la I Parte delle \"Rime\" e con un altro poema epico, la \"Dragontea\", ne \"La bellezza di Angelica\" il giovane Lope de Vega tenta di sedurre il colto pubblico della corte, fondendo nei quasi 12.000 versi la scrittura in ottave dei \"romanzi\" rinascimentali con la lirica del romanziere moresco e le tecniche narrative della novella bizantina, per cui, senza dubbio, pu\u00f2 essere considerato una specie di enciclopedia in cui si ricapitola tutta l'erudizione del poeta e a cui si possono ricondurre lunghi frammenti, immagini e situazioni che saranno risemantizzate in altre commedie e opere del F\u00e9nix.\nOpera drammatica.\nFra il 1604 e il 1647, sono pubblicati venticinque tomi di \"Parti\" (\"Partes\") che ricapitolano le commedie di Lope, ma egli pot\u00e9 collaborare soltanto per le prime.\nJuan P\u00e9rez de Montalb\u00e1n, un suo discepolo scrittore di commedie, afferma nella sua \"Fama postuma\" (\"Fama p\u00f3stuma\") che Lope scrisse circa milleottocento commedie e quattrocento atti sacri, di cui si \u00e8 persa gran parte. Lo stesso autore fu pi\u00f9 modesto e nelle sue opere stim\u00f2 di averne scritti circa millecinquecento, inclusi gli atti sacri e altre opere sceniche, ma anche cos\u00ec sembra una cifra molto elevata. Per spiegarlo, Charles Vincent Aubrun ha supposto che il drammaturgo tracciava soltanto la trama e componeva alcune scene, mentre altri poeti e attori del suo studio completavano l'opera; senza dubbio i poeti del periodo dichiaravano di essere coautori di opere in collaborazione, cos\u00ec che questa tesi non pu\u00f2 essere completamente sostenuta, sebbene la fama dell'autore consigliasse di non menzionare i suoi aiutanti per vendere meglio l'opera.\nRennert e Castro conclusero che la cifra dichiarata era esagerata e che si possono attribuire a Lope sicuramente 723 titoli, di cui 78 sono di attribuzione dubbiosa o errata, mentre se ne sono persi 219, cos\u00ec che il repertorio drammatico reale si riduce a 426 pezzi. Invece, Morley e Bruerton, utilizzando, anche se non esclusivamente, criteri metrici che si sono rivelati molto sicuri, restrinsero ancor di pi\u00f9 i criteri, stabilendo indubitabilmente come sue 316 commedie, come dubbie 73 e, fra quelle comunemente attribuite a Lope, ne dichiararono 87 non sue. Di tutte queste si riconoscono come opere maestre, sebbene in tutte quelle scritte da Lope ci siano scene che mostrano la sua genialit\u00e0, solo una ventina: \"Perib\u00e1\u00f1ez\" (1610), \"Fuente Ovejuna\" (1612-1614), \"La dama sciocca\" (1613), \"Amar sin saber a qui\u00e9n\" (1620-1622), \"El mejor alcalde el rey\" (1620-1623), \"El caballero de Olmedo\" (1620-1625), \"La moza de c\u00e1ntaro\", \"Por la puente, Juana\" (1624-1630), \"El castigo sin venganza\" (1631), \"Il cane dell'ortolano\", \"El villano en su rinc\u00f3n\", \"El duque de Viseo\", \"Lo fingido verdadero\". Marcelino Men\u00e9ndez Pelayo, uno dei primi editori del suo teatro, divise le tematiche di queste opere in cinque grandi blocchi:\nAubrun riduce le tematiche delle commedie di Lope a tre: l'amore, l'onore e la fede. Ruiz Ram\u00f3n preferisce invece parlare di drammi del potere ingiusto tra un nobile e un plebeo, o un plebeo e il re, o il re e il nobile; di drammi d'onore e di drammi d'amore.\nComunque, Lope de Vega cre\u00f2 il teatro classico spagnolo del \"Siglo de Oro\" con una nuova formula drammatica in cui mescolava il tragico e il comico e rompeva le tre unit\u00e0 che proponeva la scuola di poetica italiana (Castelvetro, Robortello) ispirata alla Poetica e alla Retorica di Aristotele: unit\u00e0 di azione (presenza di un'unica trama), unit\u00e0 di tempo (in 24 ore o poco pi\u00f9) e unit\u00e0 di luogo (che l'azione avvenga in un solo luogo o fra siti contigui), anche se quest'ultima fu tratta per deduzione dalle altre due e non \u00e8 in realt\u00e0 citata nella Poetica aristotelica. Per l'azione, le commedie di Lope utilizzano l\"'imbroglio\" all'italiana (che racconta due o pi\u00f9 storie nella stessa opera, di cui una principale e l'altra secondaria, oppure una con protagonisti dei nobili e l'altra i loro servi plebei). Per il tempo, vi sono commedie che narrano la vita intera di un individuo, sebbene si faccia coincidere il passar del tempo con gli intermezzi. Inoltre, Lope de Vega non rispetta l'unit\u00e0 di stile che si trova abbozzata in Aristotele, e mescola nella sua opera il tragico al comico utilizzando diversi generi di versi e strofe in funzione di ci\u00f2 che si rappresenta.\nUtilizza il romance quando un personaggio fa relazioni o racconta fatti, l'ottava reale quando si fanno descrizioni; redondilla e quintilla quando si tratta di dialoghi, sonetti per i monologhi introspettivi o speranze o quando i personaggi devono cambiarsi l'abito, d\u00e9cima se si tratta di lamenti, ecc. Il verso predominante \u00e8 l'ottonario; vi sono quindi endecasillabi e gli altri tipi di verso. Si tratta quindi di un teatro polimetrico e poco accademico, a differenza del teatro classico francese, e in questo senso \u00e8 accomunato al teatro isabelino. D'altra parte, il tema domina sopra l'azione e questa sulla caratterizzazione. I tre temi principali del teatro sono l'amore, la fede e l'onore, e vi sono intermezzi lirici, molti dei quali di origine popolare (romancero, lirica tradizionale). Si colgono preferibilmente i temi relativi all'onore (\"muovono con forza tutti\", scrive Lope) e si rifugge la satira appena introdotta. Tutti questi precetti sono raccomandati da Lope a coloro che desiderano seguire la sua formula drammatica nella sua \"Arte nuova di fare commedie\" (\"Arte nuevo de hacer comedias\", 1609), scritto in versi sciolti con molti paragoni, per un'accademia letteraria.\nLe opere drammatiche di Lope furono composte solo per la scena e l'autore non ne conservava alcuna copia. L'esemplare pativa dei tagli, adeguamenti, ampliamenti e ritocchi degli autori, alcuni dei quali anche scrittori di commedie.\nLa scuola drammatica di Lope de Vega.\nMolti drammaturghi si sono ispirati alle novit\u00e0 di Lope de Vega, perfezionandone addirittura il modello teatrale.\nFra i migliori di essi si possono annoverare Guill\u00e9n de Castro, Antonio Mira de Amescua, Luis V\u00e9lez de Guevara e suo figlio, Juan V\u00e9lez de Guevara, Juan Ruiz de Alarc\u00f3n e Tirso de Molina, mentre figure minori ma valide di questa scuola furono: Miguel S\u00e1nchez Requejo, Dami\u00e1n Salucio del Poyo (al quale dedic\u00f2 la sua opera tragicomica \"Los muertos vivos\", databile tra il 1599 e il 1602), Andr\u00e9s de Claramonte, Felipe God\u00ednez, Diego Jim\u00e9nez de Enciso, Rodrigo de Herrera, Alonso Jer\u00f3nimo de Salas Barbadillo, Jer\u00f3nimo de Villaiz\u00e1n, Juan P\u00e9rez de Montalb\u00e1n (al quale Lope dedic\u00f2 la sua commedia \"La francesilla\", verso il 1596), Luis Belmonte Berm\u00fadez, Antonio Hurtado de Mendoza, Alonso de Castillo Sol\u00f3rzano, Alonso Rem\u00f3n y Jacinto de Herrera, pi\u00f9 numerosi altri di fama e livello inferiore."}
{"id": "229694", "revid": "287204", "url": "https://it.wikipedia.org/wiki?curid=229694", "title": "Calderon de la Barca", "text": ""}
{"id": "229695", "revid": "1632387", "url": "https://it.wikipedia.org/wiki?curid=229695", "title": "12 \u00d7 5", "text": "12 \u00d7 5 \u00e8 il secondo album della discografia statunitense dei Rolling Stones.\nIl disco.\nEsce, solo negli Stati Uniti, in concomitanza con il secondo tour statunitense degli Stones ed \u00e8 una versione ampliata dell'EP inglese \"Five by Five\".\nIl titolo sta ad indicare le dodici canzoni suonate dai cinque componenti."}
{"id": "229699", "revid": "1940251", "url": "https://it.wikipedia.org/wiki?curid=229699", "title": "Liturgia delle ore", "text": "La liturgia delle Ore \u00e8 la preghiera ufficiale della Chiesa cattolica. Consiste nel canto di salmi, cantici e inni, con l'aggiunta di preghiere e letture dalla sacra Scrittura.\nEssa, secondo la stessa Chiesa, \u00e8 partecipazione sacramentale alla preghiera personale di Ges\u00f9 Cristo: egli continua incessantemente a pregare e lodare il Padre nella preghiera della Chiesa. Per il Rito Romano sono disponibili due edizioni ufficiali in lingua italiana: quella maggiore composta da quattro volumi e l'estratto in volume unico \"La preghiera del mattino e della sera\". La liturgia delle Ore \u00e8 regolamentata dai Principi e Norme per la Liturgia delle Ore (PNLO).\nArticolazione.\nLe preghiere sono previste in diverse ore della giornata, articolata nelle ore canoniche. Le due ore principali sono:\nComprende anche altre ore minori:\n\u00c8 articolata in un ciclo di quattro settimane (il Salterio), nel quale si recitano quasi tutti i salmi (letti, o cantati in forma di salmodia). Lo schema di Compieta \u00e8 invece articolato su una sola settimana.\nStruttura.\nLa prima ora che si recita nella giornata (sia essa l'Ufficio delle letture o le Lodi mattutine) \u00e8 preceduta dalla recita dell'Invitatorio, costituito da un salmo con la sua antifona, che \u00e8 ripetuta tra le strofe.\nA parte ci\u00f2, ogni ora si apre con un versetto (\"O Dio, vieni a salvarmi\" - \"Signore, vieni presto in mio aiuto\", tratto dal salmo ), a cui segue il \"Gloria al Padre\".\nViene poi un inno, tratto dalle composizioni poetiche di origine ecclesiale.\nSi continua quindi con la recita dei salmi:\nOgni salmo o parte di salmo \u00e8 introdotto da un'antifona, che ha la funzione di orientare la preghiera al contenuto del salmo; al termine del salmo, salvo ove diversamente indicato, si recita la dossologia \"Gloria al Padre\". L'antifona si recita di nuovo dopo il \"Gloria al Padre\" o comunque alla fine dello stesso salmo.\nAlla salmodia segue una lettura biblica breve a Lodi, Ora media, Vespri e Compieta o lunga all'Ufficio delle letture con il suo responsorio.\nNelle ore maggiori (Lodi e Vespri) appare poi un cantico tratto dal Vangelo:\nNell'ora di Compieta \u00e8 inserito inoltre il \"Nunc dimittis\" o Cantico di Simeone.\nIl cantico \u00e8 introdotto e seguito dalla sua antifona.\nLe Lodi prevedono un gruppo di \"invocazioni\" e i Vespri le corrispettive \"intercessioni\", a cui fa seguito il Padre nostro. Tutte le ore terminano con l'orazione finale e una formula conclusiva o con la benedizione.\nRito ambrosiano.\nLa liturgia delle Ore secondo il Rito ambrosiano presenta analogie e differenze con quella di Rito romano.\nIl rito ambrosiano, inoltre, prevede diverse eccezioni e particolarit\u00e0 per periodi particolari dell'anno (Avvento, Natale, Quaresima, Tempo di Pasqua, ecc.), tutte regolate dai \"Principi e Norme per la Liturgia Ambrosiana delle Ore\" (PNLAO).\nChi celebra la liturgia delle Ore.\nLa liturgia delle Ore nacque come preghiera della Chiesa, per diventare solo in un secondo tempo una recita personale di alcuni membri della Chiesa stessa.\nAlla celebrazione della liturgia delle Ore nella sua forma integrale sono tenuti i presbiteri e i vescovi. Per quanto riguarda i diaconi si chiede unicamente la recita delle ore maggiori (Lodi mattutine, Vespri e Compieta) nel caso in cui siano diaconi permanenti, mentre \u00e8 prescritta la recita dell'intera liturgia delle Ore, al pari dei presbiteri, se sono diaconi temporanei destinati all'ordinazione presbiterale.\nLa celebrazione comunitaria della liturgia delle Ore \u00e8 anche un tratto caratteristico dei monasteri e dei capitoli di canonici.\nIl Concilio Vaticano II ha invitato tutti i fedeli laici alla celebrazione almeno delle ore principali; d'altronde, la celebrazione comunitaria di alcune parti dell'ufficiatura quotidiana (i Vespri nei giorni festivi, l'Ufficio delle letture nei giorni della Settimana santa ecc.) non era mai scomparsa dalla vita liturgica anche nelle comunit\u00e0 pi\u00f9 periferiche.\nLa liturgia delle Ore ha lo scopo di aiutare il cristiano a vivere in Cristo la giornata, santificandone i vari momenti. Viene recitata sia nei luoghi di culto, in maniera comunitaria, sia in maniera personale nella liturgia domestica.\nStoria.\nLa liturgia delle Ore trae la sua origine dal precetto di Ges\u00f9 di pregare senza interruzione (Lc ; ; ; cfr. 1 Ts ; Ef ).\nIn ambito monastico nacque quindi l'usanza di riunirsi, in vari momenti della giornata, per pregare insieme. Con la riforma di san Benedetto viene codificata espressamente per i monaci la celebrazione in varie ore della giornata secondo il conteggio dei Romani.\nLe ore diurne erano quindi Lodi (all'alba), Prima (circa alle 6), Terza (alle 9), Sesta (alle 12), Nona (alle 15) e Vespri (al tramonto). La preghiera prima di coricarsi era detta Compieta.\nDi notte la tradizione delle \"Vigiliae\" (i turni di guardia delle sentinelle) dette vita ai tre notturni, riuniti poi in un'unica celebrazione detta mattutino. Alcuni ordini monastici celebrano ancora oggi l'Ufficio delle letture nel cuore della notte, interrompendo il sonno.\nDall'ambito monastico, l'usanza di celebrare la liturgia delle Ore (allora chiamata \"Ufficio divino\") pass\u00f2 a tutti i chierici. Nel medioevo, cominci\u00f2 a essere usato il termine \"breviario\", per i libri che contenevano i testi dell'Ufficio, in quanto era originariamente un indice (abbreviazione) dei riferimenti ai brani liturgici da recitare.\nLa riforma liturgica successiva al Concilio Vaticano II, al fine di rendere pi\u00f9 semplice la celebrazione per i presbiteri moderni e per i laici, ha eliminato l'ora di Prima; ha concesso la possibilit\u00e0 di recitare il Mattutino a qualsiasi ora cambiandone il nome in Ufficio delle Letture; ha dato la possibilit\u00e0 di recitare una sola delle altre ore (Terza, Sesta e Nona) chiamandola Ora media; ha ridotto la struttura: i 150 salmi, che prima erano recitati integralmente nel corso di una settimana, sono stati ordinati in un ciclo di quattro settimane. Oltre a queste modifiche, si sono esclusi alcuni salmi detti \"imprecatori\" e censurati molti versetti ritenuti poco adatti alla rinnovata recita dei laici, rompendo con la secolare integrit\u00e0 del Salterio.\nIl nuovo testo, con obbligo di sostituzione del precedente \"Breviario Romano\", \u00e8 stato promulgato da papa Paolo VI con la costituzione apostolica \"Laudis canticum\" il 1\u00ba novembre 1970.\nCon il \"Motu Proprio\" \"Summorum Pontificum\" del 7 luglio 2007, Papa Benedetto XVI concesse a tutti i chierici la libert\u00e0 di recitare il breviario tradizionale che era in vigore nel 1962 in alternativa alla Liturgia delle Ore pubblicata dopo la riforma liturgica. Tale esercizio venne poi di nuovo limitato da Papa Francesco con il \"Motu Proprio\" \"Traditionis custodes\" del 16 luglio 2021.\nIl libro d'ore.\nIl \"libro d'ore\" comprende la raccolta delle ore liturgiche per i diversi periodi dell'anno. Per secoli \u00e8 stato uno dei libri che non mancava presso tutte le famiglie o le comunit\u00e0 che potevano permettersi di avere dei libri. Anche dopo la diffusione della stampa i libri delle ore, anche di potenti personaggi laici, rimasero come espressione di prestigio e di amore per l'arte. Divenne anche ben presto un oggetto riccamente miniato. Tra i libri delle ore pi\u00f9 celebri si ricordano quelli di Filippo II.&lt;br&gt;\nA fianco dell'edizione maggiore, con tutti i testi delle letture e dei salmi, gi\u00e0 nel medioevo si era diffuso un indice di essi: il breviario.\nCon il Concilio di Trento il breviario divenne, invece, un oggetto di uso quotidiano inteso come testo, facilmente trasportabile, che per\u00f2 permetteva all'ecclesiastico di recitare l'Ufficio divino, senza dover ricorrere ad altri testi. Ogni ecclesiastico era obbligato ad averlo e a recitare le relative orazioni alle prescritte ore canoniche. Salvo poche eccezioni come i Vespri solenni, il libro delle ore non fu pi\u00f9 pensato come una pratica collettiva, bens\u00ec come preghiera individuale."}
{"id": "229700", "revid": "767487", "url": "https://it.wikipedia.org/wiki?curid=229700", "title": "Scherma ai Giochi della II Olimpiade", "text": "La scherma alle Olimpiadi estive del 1900 fu rappresentata da sette eventi.\nDonne.\nNon disputate."}
{"id": "229714", "revid": "1034282", "url": "https://it.wikipedia.org/wiki?curid=229714", "title": "Mai dire Gol", "text": "Mai dire Gol \u00e8 stato un programma televisivo della Gialappa's Band trasmesso su Italia 1 dal 18 novembre 1990 al 25 febbraio 2001. Il programma era, all'inizio, l'applicazione al calcio della telecronaca comica e surreale gi\u00e0 sperimentata dalla Gialappa's a \"Mai dire Banzai\" (per i filmati dello show giapponese \"Takeshi's Castle\", per certi versi simile a \"Giochi senza frontiere\") ma anche nelle telecronache delle vecchie partite dei mondiali a \"Mai dire Mundial\" in onda fra maggio e giugno del 1990 e cio\u00e8 pochi mesi prima, le quali ebbero un buon successo di ascolto.\nSicuramente il programma pi\u00f9 conosciuto del trio, era incentrato sugli errori, le gaffe e gli atteggiamenti buffi di alcuni giocatori e allenatori di calcio nella giornata appena trascorsa di Serie A, ma anche di campionati esteri. Andava inizialmente in onda di domenica in versione ridotta e, a partire dalla stagione 1992-93 fino quella del 1996-97, anche di luned\u00ec con Mai dire Gol del Luned\u00ec (rispettivamente definite dalla Gialappa's \"versione pillola\" e \"versione supposta\"). Il successo fu tale che il format, caratterizzato dalle voci di sottofondo della Gialappa's che commentano quanto accade in video o interagiscono con i personaggi in studio, \u00e8 stato riadattato per altri programmi diversi (\"Mai dire TV,\" \"Mai dire Maik\", \"Mai dire Grande Fratello\", ecc.), sempre commentati dal trio comico.\nFormat.\nLa prima puntata and\u00f2 in onda il 18 novembre 1990 alle ore 22:00 ed ebbe un ascolto di 1.549.000 telespettatori, nonostante l'assenza di Marco Santin (il quale si era rotto una gamba il giorno prima dell'esordio). Nelle sue prime due edizioni, durava circa mezz'ora e andava in onda in seconda serata (dalle ore 22, poi gradualmente posticipato fino a cominciare alle 23:30, in rari casi oltre la mezzanotte). Consisteva unicamente in una serie di filmati aventi come voce di campo i sarcastici commenti dei tre membri della Gialappa's (a cui si aggiungeva spesso la voce di \"Peo Pericoli\" alias Teo Teocoli) preceduti ad inizio puntata dal resoconto della Gialappa's della giornata di campionato appena trascorsa, con l'aiuto di \"Cippa Lippa\", personaggio del quale compariva solo la mano, che scriveva i risultati, aggiornava la classifica e compilava la schedina di giornata.\nCon le edizioni a seguire, la versione del luned\u00ec ebbe sempre maggior risalto, diventando una sorta di variet\u00e0 e vetrina per personaggi comici emergenti - o bisognosi di rilancio - accostati a comici affermati.\nIl programma ha cos\u00ec riscosso un discreto successo, grazie soprattutto alla vena comica, che ha potuto contare sui tanti personaggi susseguitisi negli anni: Teo Teocoli, Gene Gnocchi, Marco Milano, Antonio Albanese, Aldo, Giovanni e Giacomo, Marina Massironi, Simona Ventura, Bebo Storti, Claudio Lippi, Paolo Rossi, Corrado Guzzanti, Francesco Paolantoni, Paolo Hendel, Sabrina Ferilli, Serena Dandini, Claudia Gerini, Manuela Arcuri, Alessia Marcuzzi, Ellen Hidding, Luca e Paolo, Daniele Luttazzi, Fabio De Luigi, Paola Cortellesi, Giobbe Covatta, Maurizio Crozza, Riccardo Pangallo, Ugo Dighero, Luciana Littizzetto, Claudio Bisio, Gioele Dix, Gabriella Germani, Walter Fontana, Gennaro &amp; Luis ovvero Gennaro Curcio e Luigi Rota (due anziani signori) e molti altri.\nElio e le Storie Tese, anche loro spesso presenti in studio, soprattutto nelle prime edizioni, contribuirono a realizzare sigle del programma (dalla stagione 1992-1993 a quella 1996-1997). Diversi brani di Elio e le Storie Tese che hanno fatto da colonna sonora ai programmi della serie \"Mai dire Gol\" sono contenuti nell'album \"Peerla\", uscito nel 1998.\nA ogni edizione il cast di comici si arricchiva di qualche elemento nuovo o affermato e ne perdeva altrettanti, ma la conduzione del programma \u00e8 sempre stata affidata alle voci fuori campo di Marco Santin, Carlo Taranto e Giorgio Gherarducci. Il format del programma, con il passare degli anni, si \u00e8 concentrato sempre meno sul calcio e sempre pi\u00f9 sul lato comico e cos\u00ec da \"Mai dire Gol\" sono nate le altre e molteplici serie del \"Mai dire...\" L'edizione del 2001 \u00e8 stata l'ultima ad utilizzare il nome \"Mai dire Gol\".\n\"Mai dire Gol\" \u00e8 diventato col tempo un programma di successo per il suo format originale: il nutrito gruppo di comici e il commento fuori campo della Gialappa's non \u00e8 mai caduto nell'anonimato grazie anche alla dinamicit\u00e0 del programma e ai vari cambiamenti nello stile dello studio, dei comici, dei presentatori e delle varie rubriche.\nRubriche.\nA proposito di rubriche, va ricordato come le titolazioni delle stesse siano spesso diventate cos\u00ec popolari da diventare dei veri e propri modi di dire nella comunit\u00e0 degli appassionati: \nEdizioni.\nSeconda edizione (1991-92).\nCompare per la prima volta la sigla, realizzata da Andrea De Marchi e Matteo Bonsanto. La puntata finale va in onda il 31 maggio con il titolo \"Il meglio di Mai dire Gol\".\nTerza edizione (1992-93).\nNote: Dal 5 ottobre 1992, il programma si sdoppia e nasce Mai dire Gol del Luned\u00ec in onda ogni luned\u00ec dalle ore 22:30 (anche se l'orario era piuttosto variabile) per un'ora circa e con la stessa conduzione di quello domenicale. La sigla era \"Amico uligano\" degli Elio e le Storie Tese. \nDurante questa edizione, il programma della domenica si accorcia da 30 a 15 minuti con la denominazione di Mai dire Gol - Pillole (o Pillole di Mai dire Gol).\nQuarta edizione (1993-94).\n\"Mai dire Gol del Luned\u00ec\" inizia il 4 ottobre 1993. La sigla era \"Sunset Boulevard\" degli Elio e le Storie Tese.\nDa questa edizione Gene Gnocchi lascia il programma a causa di incomprensioni con la Gialappa's Band, mentre arrivano Antonio Albanese e Marco Milano.\nQuinta edizione (1994-95).\n\"Mai dire Gol del Luned\u00ec\" inizia il 24 ottobre 1994. La sigla era \"La cinica lotteria dei rigori\" degli Elio e le Storie Tese.\nDa questa edizione si aggiunge al cast anche il trio Aldo, Giovanni e Giacomo\nSesta edizione (1995-96).\n\"Mai dire Gol del Luned\u00ec\" inizia il 23 ottobre 1995. La sigla era \"Il concetto di banana\" degli Elio e le Storie Tese.\nDa questa edizione entrano nel cast i comici Bebo Storti, Francesco Paolantoni, Raul Cremona e Marina Massironi. Appaiono in singole puntate anche Paolo Hendel, Corrado Guzzanti, Paolo Rossi, Claudio Bisio, Alessandro Bergonzoni, Giobbe Covatta, Marco Della Noce e Daniele Luttazzi. Lascia il programma Antonio Albanese, mentre Teo Teocoli abbandona improvvisamente poche ore prima di iniziare a registrare la puntata del 4 dicembre 1995 in seguito a ripetute incomprensioni con la Gialappa's Band, venendo sostituito da Claudio Lippi a partire dalla stessa puntata. Lascia il cast a circa met\u00e0 edizione anche Marco Milano. L'ultima puntata della domenica va in onda il 19 maggio 1996 col nome \"Il meglio di Mai dire Gol\", mentre l'ultima del luned\u00ec il 20 maggio col nome di \"Speciale Mai dire Gol del Luned\u00ec\". L'anteprima del programma era chiamata \"Quelli che aspettano... Mai dire Gol\".\nEsordisce anche la band del programma, guidata da Angie Brown, chiamata dalla Gialappa's \"Tripudio Intestinale\", con la quale si esibiva spesso un ospite musicale che veniva invitato in trasmissione.\nSettima edizione (1996-97).\n\"Mai dire Gol del Luned\u00ec\" inizia il 21 ottobre 1996 e termina il 14 aprile 1997. La sigla del luned\u00ec era \"Balla coi barlaf\u00fcs\" di Elio e le Storie Tese, mentre quella della domenica era \"Viva el goleador\", rivisitazione in chiave lirica di \"Stadium\", di Oscar Prudente, sigla di \"Domenica Sprint\".\nDa questa edizione, nella puntata della domenica vengono concentrati tutti i servizi sul calcio, la quale viene anticipata intorno alle 20:15 per la durata di 30 minuti col nuovo nome di \"Mai dire Gol della Domenica\", per poi essere allungata ad un'ora dal 20 aprile quando termin\u00f2 la serie di puntate del luned\u00ec. La puntata del 3 febbraio 1997 viene vista da 3.520.000 spettatori con share del 26,40%, la pi\u00f9 seguita fino ad allora. L'ultima puntata della stagione va in onda con il nome di \"Il meglio di Mai dire Gol\" per un'ora e mezza in seconda serata. Vi era anche un'anteprima del programma, \"Quelli che aspettano... Mai dire Gol\".\nPaolo Hendel e Daniele Luttazzi entrano nel cast fisso dei comici dopo qualche apparizione della stagione precedente mentre Giobbe Covatta appare sporadicamente.\nOttava edizione (1997-98).\nDa questa stagione \"Mai dire Gol del Luned\u00ec\" non va pi\u00f9 in onda, tornando dopo 5 anni alla sola puntata della domenica col nome di \"Mai dire Gol\". La sigla era una parodia della pubblicit\u00e0 della Coca-Cola Light.\nFino al 5 ottobre dura solo 25/30 minuti, dalle 20:15 alle 20:45 ma dal 19 ottobre aumenta ad un'ora, fino alle 21:30. La puntata dell'11 gennaio 1998 viene vista da 3.516.000 spettatori con share del 13,32%, la pi\u00f9 seguita da quando occupa la fascia della prima serata.\nIl programma torna in onda dopo poco meno di un mese in occasione dei mondiali di calcio del 1998 col nome di \"Mai dire Gol - France 98\", dal 7 giugno al 12 luglio, ogni domenica dalle 20:30 per mezz'ora, con la stessa conduzione delle puntate della stagione appena conclusa.\nMolte novit\u00e0 dal punto di vista dei comici: entrano nel cast Ale e Franz, Luciana Littizzetto e i due nuovi conduttori Dix e Bisio , ma lasciano la trasmissione Aldo, Giovanni e Giacomo, Raul Cremona, Bebo Storti e Francesco Paolantoni.\nNona edizione (1998-99).\nLa sigla, nella versione lunga, era una parodia della pubblicit\u00e0 Levi's. Il programma va in onda per mezz'ora dalle 20:30 alle 21:00, venendo poi allungato dal 6 dicembre fino alle 21:30 per un'ora circa di trasmissione.\nMolti nomi importanti entrano a far parte della trasmissione: Fabio De Luigi, Maurizio Crozza e Ugo Dighero, ma lasciano il cast della trasmissione Paolo Hendel, Daniele Luttazzi e Ale e Franz.\nDecima edizione (2000).\nIl nome del programma \u00e8 \"Mai dire Gol 2000\". La sigla, sostanzialmente, \u00e8 la stessa della precedente stagione.\nIl programma torna in onda dopo oltre nove mesi, per via degli impegni della Gialappa's nei nuovi \"Mai dire...\". La novit\u00e0 \u00e8 il ritorno alla seconda serata del luned\u00ec, dalle 22:30/ 22.45 alle 23:45/23:55 per oltre un'ora. Vi era anche un'anteprima del programma, \"Quelli che aspettano... Mai dire Gol 2000\".\nClaudio Bisio lascia il programma, ma arriva Paola Cortellesi.\nUndicesima edizione (2001).\nIl nome del programma \u00e8 \"Mai dire Gol 2001\".\nCome la precedente edizione, anche questa si svolge in un solo anno solare anche se solo per un mese e mezzo. La nuova collocazione, inedita, \u00e8 quella della prima serata del gioved\u00ec dalle 20:40 alle 22:45 per circa due ore di trasmissione. L'ultima puntata va in onda, per l'occasione, di domenica con la partecipazione delle \"letterine\" di \"Passaparola\".\nTorna nel cast Paolo Hendel, mentre esordiscono Luca e Paolo e Dario Vergassola. Vi sono i ritorni di Paolo Rossi e Aldo, Giovanni e Giacomo, ma solo in singole puntate. Lascia il cast invece Luciana Littizzetto.\nQuesta \u00e8 l'ultima edizione che va in onda col nome di \"Mai dire Gol\", infatti dal gennaio 2002 nacque \"Mai dire Domenica\", che eredit\u00f2 buona parte del cast del predecessore mantenendo invariata la formula che univa comicit\u00e0 e sport.\nIl revival all'interno di \"Mai dire G\" (2006).\nDal 22 gennaio al 14 maggio 2006 la Gialappa's conduce su Italia 1, dalle 19:00 alle 20:00, \"Mai dire G\", nella cui parte centrale \u00e8 presente un segmento di circa 20/30 minuti col nome di \"Mai dire Gol\" dove il trio commenta i filmati pi\u00f9 divertenti della giornata di Serie A appena conclusa, proprio come i primi anni."}
{"id": "229716", "revid": "1543377", "url": "https://it.wikipedia.org/wiki?curid=229716", "title": "Scherma ai Giochi della V Olimpiade", "text": "Le competizioni di scherma ai Giochi della V Olimpiade si sono svolte all'\"\u00d6stermalms idrottsplats\" (comunemente abbreviato in \"\u00d6stermalms IP\") a Stoccolma tra il 6 e il 18 luglio 1912. Si sono disputati cinque eventi, tutti maschili.\nPodi.\nDonne.\nNon disputate."}
{"id": "229720", "revid": "1060", "url": "https://it.wikipedia.org/wiki?curid=229720", "title": "Liturgia delle Ore", "text": ""}
{"id": "229724", "revid": "767487", "url": "https://it.wikipedia.org/wiki?curid=229724", "title": "Strontium 90", "text": "Gli Strontium 90 sono stati un gruppo musicale britannico fondato da Mike Howlett nel 1977.\nStoria.\nIl gruppo venne fondato da Mike Howlett, ex-bassista del gruppo di rock progressivo Gong, ed \u00e8 storicamente rilevante perch\u00e9 \u00e8 partecipando a questo progetto che, nella primavera del 1977, il batterista Stewart Copeland e il bassista/cantante Sting - gi\u00e0 attivi da qualche mese nella scena punk rock londinese nell'allora esordiente gruppo The Police - hanno modo di incontrare il chitarrista Andy Summers, turnista esperto.\nGli Strontium 90 non sopravviveranno a lungo ma questo incontro porter\u00e0 Summers a unirsi ai Police qualche settimana pi\u00f9 tardi.\nQuesto sodalizio significher\u00e0 per il gruppo britannico un notevole salto di qualit\u00e0 e contribuir\u00e0 alla nascita di un sound personale e inconfondibile, che lascer\u00e0 un segno profondo nella storia della musica rock e pop.\nIl gruppo registr\u00f2 diversi demo ai Virtual Earth Studios, e in seguito suon\u00f2 a un concerto per la reunion dei Gong a Parigi, il 28 maggio 1977. Nel 1997 \u00e8 stato pubblicato l'album \"Police Academy\", che raccoglie alcune di queste tracce registrate in studio e dal vivo. Il quartetto ha anche suonato in un club di Londra nel 1977, con il nome The Elevators."}
{"id": "229726", "revid": "1543377", "url": "https://it.wikipedia.org/wiki?curid=229726", "title": "Outlandos d'Amour", "text": "Outlandos d\u00b4Amour \u00e8 il primo album in studio del gruppo musicale britannico The Police, pubblicato il 2 novembre 1978 dalla A&amp;M Records.\nNel 2012 \u00e8 stato inserito nella classifica di \"Rolling Stone\" dei 500 migliori album di tutti i tempi, alla posizione numero 428. Sempre \"Rolling Stone\" nel 2013 lo ha inserito nella lista dei 100 migliori album di debutto, alla posizione numero 38.\nIl disco.\nL'album \u00e8 stato registrato presso i Surrey Sound Studios di Londra con un budget ridotto di sole 1,500\u00a3 prese in prestito dal fratello del batterista Stewart Copeland, Miles. Le registrazioni si svolsero in un arco intermittente di oltre sei mesi, durante i giorni in cui lo studio non era occupato dalle sessioni di altri musicisti. Miles Copeland aveva promesso di pagare ai Surrey Sound una somma di 2,000\u00a3 al completamento della registrazioni, ma non diede loro l'intero importo fino a molto tempo dopo.\nMiles Copeland segu\u00ec occasionalmente la band in studio di registrazione, spesso reagendo con forte derisione nei confronti di ci\u00f2 che sentiva suonare. Tuttavia cambi\u00f2 idea dopo aver ascoltato \"Roxanne\", che lo spinse a fare pressione sulla A&amp;M Records affinch\u00e9 pubblicasse il pezzo come singolo. Nonostante il brano fall\u00ec l'accesso in classifica, la casa discografica accord\u00f2 alla band una seconda possibilit\u00e0 con \"Can't Stand Losing You\". Il brano si rivel\u00f2 la prima hit del gruppo, spingendo l'etichetta ad approvare rapidamente la pubblicazione dell'album. Miles Copeland voleva in origine intitolare il disco \"Police Brutality\", ma dopo aver sentito \"Roxanne\", e quindi pensato un'immagine pi\u00f9 romantica per la band, propose \"Outlandos d'Amour\". Il titolo \u00e8 una libera traduzione francese dell'inglese \"Outlaws of Love\".\nL'album presenta una peculiare linea stilistica a base di punk rock e reggae che sarebbe diventata il tratto distintivo della band. Inizialmente ottenne una fredda accoglienza di pubblico, poich\u00e9 la BBC si rifiut\u00f2 di trasmettere i primi due singoli \"Roxanne\" e \"Can't Stand Losing You\" per via delle delicate tematiche che trattavano, rispettivamente la prostituzione e il suicidio. Fu solo dopo un tour negli Stati Uniti che la band cominci\u00f2 a riscuotere successo, in particolare con \"Roxanne\". La A&amp;M Records ne approfitt\u00f2 per ripubblicare il singolo, che riusc\u00ec stavolta a scalare le classifiche di tutto il mondo. Il successo di \"Roxanne\" aiut\u00f2 il disco a raggiungere il sesto posto della classifica britannica nell'aprile 1979. Nei mesi successivi la band riusc\u00ec a consolidare la propria fama a livello mondiale con il secondo album \"Reggatta de Blanc\"."}
{"id": "229729", "revid": "22995", "url": "https://it.wikipedia.org/wiki?curid=229729", "title": "Regatta de blanc", "text": ""}
{"id": "229731", "revid": "1305772", "url": "https://it.wikipedia.org/wiki?curid=229731", "title": "Zenyatta Mondatta", "text": "Zenyatta Mondatta \u00e8 il terzo album in studio del gruppo musicale britannico The Police, pubblicato il 3 ottobre 1980 dalla A&amp;M Records.\nCon questo disco i Police diventarono un fenomeno di portata mondiale. L'album \u00e8 stato premiato con due Grammy Awards per la miglior performance rock di un duo o un gruppo (\"Don't Stand So Close to Me\") e la miglior interpretazione rock strumentale (\"Behind My Camel\").\nIl disco.\nL'album \u00e8 stato registrato ai Wisseloord Studios di Hilversum nei Paesi Bassi, durante il secondo tour della band, in sole quattro settimane, quindi con poco tempo a disposizione. Durante la registrazione la band dovette dividersi fra lo studio di produzione e le date del tour. Secondo quanto raccontato da Stewart Copeland, il gruppo termin\u00f2 l'album alle 4 di mattina, il giorno stesso in cui partirono verso il Belgio per iniziare il loro primo tour mondiale; pare che il trio rimase fino a tarda notte a remissare tutte le tracce del disco.\nLa band voleva tornare ai Surrey Sound Studios, dove aveva registrato i due album precedenti, ma per motivi fiscali gli fu impedito di lavorare in qualsiasi studio britannico. Tuttavia riuscirono a trattenere il loro produttore abituale Nigel Gray, che li segu\u00ec ai Wisseloord Studios in Olanda. Sentendo di aver svolto un ruolo significativo nei primi due album dei Police, Gray negozi\u00f2 un compenso di 25.000\u00a3, che port\u00f2 il budget totale del disco a 35.000\u00a3 (pi\u00f9 del doppio dei costi combinati dei primi due album, ma ancora eccezionalmente economico per una band di fama internazionale).\nIl terzo lavoro del trio inglese \u00e8 quello dell'apoteosi commerciale da una parte e di una certa crisi artistica dall'altra. Stilisticamente non risulta molto dissimile dai due album precedenti: sar\u00e0 l'ultimo lavoro del gruppo in cui emergono ancora le influenza reggae e punk rock, prima del passaggio a sonorit\u00e0 pi\u00f9 sperimentali nei due dischi successivi. L'album contiene diversi brani di successo, come i singoli \"Don't Stand So Close to Me\" e \"De Do Do Do, De Da Da Da\", e altri episodi che, a detta di molti, denotano una certa stanchezza e carenza di idee.\nL'album presenta due tracce strumentali, fatto dovuto essenzialmente alla mancanza di tempo per buttare gi\u00f9 i testi necessari. I pezzi strumentali sono \"The Other Way of Stopping\" e \"Behind My Camel\"; quest'ultimo \u00e8 il primo pezzo composto interamente dal chitarrista Andy Summers, e regaler\u00e0 ai Police il loro secondo Grammy consecutivo per la miglior interpretazione rock strumentale. Sting dichiar\u00f2 la sua totale avversione nei confronti del brano strumentale \"Behind My Camel\", infatti disse a tal proposito: \"Odiavo cos\u00ec tanto quella canzone, che un giorno in cui ero nello studio, trovai i nastri poggiati sul tavolo. Cos\u00ec li portai nel retro e li sotterrai nel giardino\". Dopo il suo rifiuto nel suonare la parte di basso, Summers la registr\u00f2 da s\u00e9, sovraincidendo le parti di chitarra.\nL'album presenta per la prima volta anche due pezzi di stampo prettamente politico, come \"Driven to Tears\", che parla di povert\u00e0, e \"Bombs Away\", che fa riferimento all'invasione sovietica in Afghanistan nel dicembre del 1979. La canzone \"Shadows in the Rain\" sar\u00e0 ripresa, con un arrangiamento diverso, da Sting nel suo primo album da solista, \"The Dream of the Blue Turtles\" (1985).\nIl particolare titolo \"Zenyatta Mondatta\" \u00e8 composto da due parole macedonia, inventate dalla band, che rimandano allo Zen, al politico Jomo Kenyatta, alla parola francese \"le monde\" e Reggatta, dal titolo del disco precedente \"Reggatta de Blanc\". Il proprietario della casa discografica, Jerry Moss, ha chiamato la sua cavalla da corsa \"Zenyatta\" in onore a quest'album.\nNel videogioco FPS online \"Overwatch\", della casa di sviluppo Blizzard Entertainment, alcuni Omnics (androidi che hanno sviluppato una psiche e un'anima) tra i quali il personaggio giocabile Zenyatta e il suo maestro spirituale Mondatta (che appare solo in un cortomentraggio d'animazione realizzato da Blizzard, in cui viene assassinato dalla cecchina Widowmaker), sono ispirati all'omonimo album del gruppo inglese."}
{"id": "229733", "revid": "1305772", "url": "https://it.wikipedia.org/wiki?curid=229733", "title": "Ghost in the Machine (The Police)", "text": "Ghost in the Machine \u00e8 il quarto album in studio del gruppo musicale britannico The Police, pubblicato il 2 ottobre 1981 dalla A&amp;M Records.\nNel 2012 \u00e8 stato inserito nella classifica di \"Rolling Stone\" dei 500 migliori album di tutti i tempi, alla posizione numero 323.\nIl disco.\nL'album \u00e8 stato registrato agli Air Studios di Montserrat nei Caraibi, prodotto dai Police insieme a Hugh Padgham, nel periodo in cui iniziarono ad affiorare i primi dissidi fra i membri del gruppo, dovuti principalmente ai divorzi di Summers e Sting e dalla voglia di controllare la direzione stilistica delle canzoni da parte del bassista. Il quarto album dei Police \u00e8 caratterizzato da un suono pi\u00f9 aperto a influenze esotiche e funky ma anche da un'atmosfera pi\u00f9 oscura e introspettiva rispetto ai lavori precedenti, ispirata da alcuni scritti del filosofo Arthur Koestler. Dal libro \"Il fantasma dentro la macchina\" (\"The Ghost in the Machine\"), sempre dello stesso Koestler, prende ispirazione il titolo dell'album. Nel disco \u00e8 possibile rintracciare brani che hanno contribuito all'ascesa della new wave, genere che di l\u00ec a poco avrebbe dominato le classifiche.\nDifatti, per la prima volta nella musica del gruppo entrano in scena suoni di sintetizzatore e sassofono, quest'ultimo suonato dallo stesso Sting. I tre singoli principali dell'album, \"Spirits in the Material World\", \"Every Little Thing She Does Is Magic\" (gi\u00e0 composta in chiave acustica nel 1977 e riarrangiata per l'occasione) e \"Invisible Sun\", si distinguono per la presenza dei sintetizzatori e la loro cupa atmosfera immersa tra tematiche politiche e sociali. Tuttavia, questo approccio alla nuova strumentazione trov\u00f2 in disaccordo il chitarrista Andy Summers, che in un'intervista negli anni 90 afferm\u00f2 che l'impiego di fiati e synth avesse minato l'alchimia tra i 3 membri della band. Le successive tracce sono invece caratterizzate da uno stile pi\u00f9 influenzato da atmosfere esotiche e pop rock grazie all'utilizzo di chitarre sintetizzate e le ritmiche pi\u00f9 elaborate della batteria, caratteristiche che segnano il distacco con i lavori precedenti.\n\"Hungry for You (J'aurais toujours faim de toi)\" \u00e8 un brano cantato prevalentemente in lingua francese, dove il basso e gli strumenti a fiato ripetono una singola melodia di otto note per tutta la durata della canzone, mentre la chitarra mantiene un ritmo costante. \"Demolition Man\", un brano che era stato originariamente composto da Sting per la cantante Grace Jones, viene ripreso dai Police in chiave jazzy-rock. Il pezzo verr\u00e0 reinterpretato anche dallo stesso Sting come solista per la colonna sonora del film omonimo del 1993 con protagonisti Sylvester Stallone e Wesley Snipes.\nLe tracce successive \"Too Much Information\", \"Rehumanize Yourself\" e \"One World (Not Three)\" continuano a fare massiccio utilizzo di strumenti a fiato. Stewart Copeland aveva composto sia la musica che le parole per \"Rehumanize Yourself\", ma Sting rifiut\u00f2 il testo del compagno e lo sostitu\u00ec con parole nuove scritte appositamente da lui.\nLe ultime tre canzoni della tracklist ritornano al sound pi\u00f9 cupo che aveva caratterizzato l'inizio dell'album. \"\u03a9megaman,\" composta da Andy Summers, \u00e8 uno dei brani pi\u00f9 \"punk\" del disco, e fu considerata dai discografici come singolo apripista per l'album, ma Sting escluse categoricamente questa scelta. \"Secret Journey\" presenta un massiccio utilizzo di guitar synth Roland da parte di Andy Summers, che rievoca le tematiche spirituali del testo; l'ultima traccia dell'album, \"Darkness\", \u00e8 un brano di Copeland che parla di alienazione, e chiude la serie di brani con un groove costruito su batteria e pianoforte.\nLa copertina dell'album presenta una grafica di display a sette segmenti che raffigura le teste dei tre membri della band, ognuno con uno stile di capelli distintivo (da sinistra a destra, Andy Summers, Sting con capelli appuntiti e Stewart Copeland con una frangia)."}
{"id": "229734", "revid": "6923", "url": "https://it.wikipedia.org/wiki?curid=229734", "title": "Synchronicity (The Police)", "text": "Synchronicity \u00e8 il quinto e ultimo album in studio del gruppo musicale britannico The Police, pubblicato il 17 giugno 1983 dalla A&amp;M Records.\nL'album \u00e8 diventato il maggior successo commerciale del gruppo e ha venduto oltre 8 milioni di copie nei soli Stati Uniti. Ai Grammy Awards 1984 ha ricevuto un totale di cinque candidature, trionfando in quelle relative alla miglior performance rock di un duo o un gruppo, miglior interpretazione vocale di gruppo e canzone dell'anno per il singolo \"Every Breath You Take\".\nL'album si \u00e8 guadagnato pi\u00f9 volte il plauso della critica specializzata. Nel 1989 \"Rolling Stone\" lo ha inserito al 17\u00ba posto nella lista dei 100 migliori album degli anni ottanta. Sempre \"Rolling Stone\" nel 2012 lo ha inserito nella classifica dei 500 migliori album di tutti i tempi, alla posizione numero 448. Nel 2009 \"Synchronicity\" \u00e8 stato introdotto nella Grammy Hall of Fame.\nIl disco.\nL'album \u00e8 stato registrato agli Air Studios di Montserrat nei Caraibi, prodotto dai Police insieme a Hugh Padgham, cos\u00ec come il precedente \"Ghost in the Machine\". Malgrado le ormai gravi tensioni all'interno del gruppo, \u00e8 probabilmente il lavoro dei Police pi\u00f9 maturo e sperimentale. Nella stesura di alcuni dei testi, Sting fa riferimento alla teoria della sincronicit\u00e0 di Carl Gustav Jung (in una delle foto di copertina sta leggendo un suo libro).\nIl disco segna il taglio definitivo dell'influenza del reggae nella musica del gruppo, fortemente caratteristico dei primi album e, seppur in minima parte, ancora presente nel lavoro precedente. Il suono diventa pi\u00f9 elaborato e le tracce vengono costruite in gran parte sull'utilizzo dei sintetizzatori (\"Synchronicity I\", \"Wrapped Around Your Finger\"). In alcuni brani emerge anche l'influenza della world music (\"Walking in Your Footsteps\", \"Tea in the Sahara\").\nL'ultima fase della crisi interna \u00e8 evidenziata dal dominio in fase compositiva di Sting: suoi ben otto brani su dieci; fanno eccezione la psichedelica \"Mother\", firmata e cantata da Andy Summers, che si caratterizza per la voce urlata e la frenetica linea di chitarre, e la pi\u00f9 tradizionale \"Miss Gradenko\" di Stewart Copeland, che \u00e8 incentrata su una storia d'amore nel mezzo di un regime comunista.\nI tre membri del gruppo registrarono le proprie parti in stanze separate. Secondo il produttore Hugh Padgham ci\u00f2 avvenne per due ragioni: la prima di natura tecnica, al fine di ottenere il miglior suono possibile per ogni strumento, e la seconda \"per ragioni sociali\". Durante le registrazioni di \"Every Breath You Take\", Sting e Copeland arrivarono quasi alle mani e Padgham fu sul punto di abbandonare il progetto. La copertina, con tre strisce di fotografie ognuna dedicata ad un membro del gruppo, \u00e8 sintomatica del loro modo di lavorare all'epoca: pur essendo il risultato finale molto omogeneo, ciascuno aveva elaborato la propria striscia autonomamente.\nSia l'album che il singolo \"Every Breath You Take\" rimangono in cima alle classifiche di tutto il mondo per settimane, diventando uno dei classici assoluti del pop rock. L'album raggiunge la prima posizione sia nel Regno Unito che negli Stati Uniti, dove rimane in vetta alla Billboard 200 per 17 settimane, interrompendo il dominio in classifica di Michael Jackson con \"Thriller\", divenuto il disco pi\u00f9 venduto nella storia della musica.\nNella canzone \"O My God\" Sting riprende nel testo alcuni versi di \"Every Little Thing She Does Is Magic\", singolo del precedente album \"Ghost in the Machine\".\nIn \"Love Is the Seventh Wave\", canzone compresa nel suo successivo album da solista \"The Dream of the Blue Turtles\", Sting riprender\u00e0 a sua volta alcuni versi di \"Every Breath You Take\".\n\"Tea in the Sahara\" \u00e8 dedicata al romanzo di Paul Bowles \"The Sheltering Sky\" (conosciuto in Italia come \"Il t\u00e8 nel deserto\", da cui Bernardo Bertolucci trarr\u00e0 l'omonimo film nel 1990).\nLe versioni in CD e cassetta contengono anche \"Murder by Numbers\", all'epoca assente dall'LP e uscita solo come lato B del singolo \"Every Breath You Take\", probabilmente tenuta in disparte per il suo testo molto forte (un inno all'omicidio di massa, \"facile da imparare come l'ABC\")."}
{"id": "229736", "revid": "181699", "url": "https://it.wikipedia.org/wiki?curid=229736", "title": "Contumacia", "text": "La contumacia, nel diritto e specialmente nel diritto processuale penale e civile, indica la condizione di chi, pur avendo l'obbligo di costituirsi dinanzi al giudice che esamina un processo che lo riguardi, omette di farlo.\nSeppure il significato di pi\u00f9 diffusa accezione vi includa l'intenzione dell'interessato di non presentarsi, la contumacia in realt\u00e0 non descrive in s\u00e9 il grado di volontariet\u00e0 della mancata comparsa in aula, ma si limita a constatare la mancata costituzione del soggetto, potendosi avere contumacia anche in difetto di notifica ed essendosi verificati numerosi casi nei quali il convenuto/imputato non fosse presente perch\u00e9 non al corrente dell'apertura del procedimento a suo carico, situazione che vizia di fatto la regolarit\u00e0 del contraddittorio.\nNell'ordinamento italiano.\nTipicamente riferita al processo civile e al processo penale, la contumacia non arresta il decorso del procedimento, che giunge comunque alla sentenza.\nLa declaratoria di contumacia richiede l'accertamento dell'esatta ed efficace citazione, oltre che la verifica dell'insussistenza di legittimi impedimenti involontari, in modo da stabilire che la mancata comparizione sia frutto di una libera scelta dell'imputato.\nNell'ordinamento italiano, infatti, la contumacia \u00e8 ammessa come possibile scelta difensiva, ma all'imputato spetta il diritto di difesa (oltre che il diritto al giusto processo) e dunque alla presenza in tutte le fasi dibattimentali. Il momento di registrazione della presenza dell'interessato \u00e8 l'apertura del procedimento, mentre un successivo volontario allontanamento non produce effetti. In mancanza di espressa nomina di patrocinante, il contumace \u00e8 difeso da un avvocato d'ufficio.\nPassaggio in giudicato di sentenza emessa in contumacia di una delle parti.\nIl pericolo insito nella facilit\u00e0 di passaggio in giudicato delle relative sentenze, spesso per mancata proposizione dell'appello, ha dato luogo ad alcune polemiche e alle proposte di ammissione del riesame del caso o almeno della riapertura dei termini per l'appello, anche alla luce delle condanne pronunciate dalla Corte europea dei diritti dell'uomo. \nDi recente, con un decreto-legge \u00e8 stata introdotta la possibilit\u00e0 di inoltrare la citazione, avendola correttamente intimata, presso il difensore (ove noto).\nRapporti col diritto internazionale.\nLa contumacia solleva anche questioni inerenti al diritto internazionale per le fattispecie nelle quali l'imputato si trovi ad esempio detenuto in paese straniero, col quale le relazioni in termini di estradizione rendano difficoltoso o impossibile avviare il procedimento alla presenza dell'imputato.\nVa ricordato che l'ordinamento riserva per s\u00e9 il diritto a portare comunque avanti i procedimenti (allo scopo di non fermarsi per attendere eventuali espedienti dilatori comunemente noti come \"albero di Bertoldo\", ma di portare comunque a compimento la celebrazione del rito) e, soprattutto per i casi in cui simili problemi riguardino solo una parte degli imputati (ad esempio rendendo giuridicamente insopportabile la situazione dei restanti imputati quando, in attesa di giudizio, questi siano sottoposti a misure detentive).\nLa contumacia nel processo penale: il nuovo sistema introdotto nel 2014.\nCon legge 28 aprile 2014, n. 67 pubblicata sulla Gazzetta Ufficiale n. 100 del 02.05.2014, il legislatore ha emanato alcune novelle dispositive in materia di pene detentive non carcerarie del sistema sanzionatorio e, riguardo alla sospensione del procedimento nei confronti degli irreperibili che nel nostro ordinamento, ha provocato l\u2019eliminazione dell\u2019istituto della contumacia. Con la nuova normativa, quando la notificazione all\u2019imputato della prima udienza non risulta possibile, e sempre che non debba essere pronunciata sentenza ai sensi dell\u2019art. 129 c.p.p. (quando manca una condizione di procedibilit\u00e0 o il giudice ritenga di dover emettere sentenza di proscioglimento, ovvero il reato sia estinto), il giudice dispone con ordinanza la sospensione del processo nei confronti dell\u2019imputato irreperibile. Alla scadenza di un anno dalla pronuncia dell\u2019ordinanza di sospensione del processo, il giudice dispone nuove ricerche dell\u2019imputato per la notifica dell\u2019avviso, provvedendo a ogni successiva scadenza annuale, qualora il procedimento non abbia ripreso il suo corso. Con l\u2019ordinanza di revoca della sospensione del processo, il giudice fissa la data per la nuova udienza. Solo per l\u2019imputato assente, e cio\u00e8 colui che nonostante abbia avuto notizia del processo a suo carico decida di non presenziarvi, \u00e8 previsto che il processo continui e si concluda ordinariamente. Per quanto riguarda la decorrenza dei termini di prescrizione, essa \u00e8 sospesa fino al momento in cui l\u2019avviso non sia validamente notificato all\u2019imputato. \nNella Chiesa cattolica.\nIl diritto penale della Chiesa cattolica d\u00e0 al termine contumacia una accezione diversa da quella normalmente intesa nell'ambito civile: il diritto canonico, infatti, intende per contumacia la permanenza del reo nello stato di colpevolezza. Secondo il can. 1347 \u00a72 del Codice di diritto canonico, \"si deve ritenere che abbia receduto dalla contumacia il reo che si sia veramente pentito del delitto e che abbia inoltre dato congrua riparazione ai danni e allo scandalo o almeno abbia seriamente promesso di farlo\".\nQuindi chi \u00e8 colpevole di un delitto diventa immediatamente contumace e lo resta fino a quando non siano state adempiute le condizioni sopra descritte, indipendentemente dal fatto che il reo si costituisca o meno davanti all'autorit\u00e0 competente."}
{"id": "229740", "revid": "3358", "url": "https://it.wikipedia.org/wiki?curid=229740", "title": "Cuore di Tenebra", "text": ""}
{"id": "229741", "revid": "23390", "url": "https://it.wikipedia.org/wiki?curid=229741", "title": "K\u00e1roly M\u00e1ria Kertbeny", "text": ""}
{"id": "229742", "revid": "23390", "url": "https://it.wikipedia.org/wiki?curid=229742", "title": "Karl-Maria Benkert", "text": ""}
{"id": "229745", "revid": "76963", "url": "https://it.wikipedia.org/wiki?curid=229745", "title": "Edward Carpenter", "text": "Militante socialista, fu cofondatore della \"Fabian Society\" e uno dei primi attivisti del primo movimento omosessuale; ha avuto una profonda influenza sia su D.H. Lawrence che Sri Aurobindo, ed ha ispirato Edward Morgan Forster per il suo romanzo Maurice.\nVita.\nEdward Carpenter fu ai suoi tempi conosciuto come studioso socialista, poeta, riformatore sociale e critico, ed oggi \u00e8 ricordato soprattutto per le sue battaglie a favore dei diritti sessuali.\nCarpenter era sostenitore di un cameratismo virile e romantico che aveva tra i suoi ispiratori Karl Heinrich Ulrichs con la teoria del terzo sesso, e Walt Whitman con le idee di democrazia e di amicizia. Sul poeta statunitense, che fu determinante nel fargli capire e accettare la propria identit\u00e0 gay, scrisse \"Days with Walt Whitman\" (1906), e \"Some friends of Walt Whitman: a study in sex psychology\" (1924), due opere dalle quali emerge chiaramente la convinzione che le unioni omosessuali siano superiori a quelle eterosessuali.\nCarpenter pubblic\u00f2 vari scritti, in poesia e in prosa, soprattutto d'argomento sociale, storico e polemico. Famoso \u00e8 il suo saggio \"Love's coming-of-age\" (1896, traduzione italiana: \"L'amore diventa maggiorenne\"), dove pone grande enfasi sui diritti delle donne, ed include un capitolo importante, \"The intermediate sex\", che pi\u00f9 tardi, nel 1908, sarebbe uscito come libro a s\u00e9 stante. Ed \u00e8 proprio nel libro \"The intermediate sex\" che Carpenter coni\u00f2 l'espressione \"amore omogenico\", associandolo ad uomini con un carattere \"gentile ed emotivo\", visto che la parola \"omosessualit\u00e0\" inventata da Karoly Maria Benkert nel 1868 e l'\"uranismo \"brevettato\" da Karl Heinrich Ulrichs nel 1864 non lo soddisfacevano troppo.\nTra le altre opere importanti, bisogna ricordare \"Intermediate types among primitive folk\" (\"Tipi &lt;sessuali&gt; intermedi fra i popoli primitivi\", 1914), e poi le poesie \"Towards democracy\" (traduzione italiana: \"Verso la democrazia\"), \"Iol\u00e4us\" (un'antologia di brani sull'amicizia, gran parte dei quali riguardano in realt\u00e0 gli amori omosessuali del passato), e \"Homogenic love and its place in a free society\", uscito nel 1895, lo stesso anno dei processi contro Oscar Wilde.\nIn quest'ultimo libro Carpenter fa una storia dell'omosessualit\u00e0 e ne esamina le implicazioni mediche e sociologiche, arrivando a concludere che l'omosessuale ha un ruolo preciso e positivo nella societ\u00e0, \u00e8 naturalmente portato alla democrazia, e lo Stato non ha diritto di intromettersi nella sua vita privata.\nAll'epoca si parlava molto di nevrosi, e va a merito di Carpenter l'aver individuato che essa \u00e8 pi\u00f9 \"il risultato che la causa dell'inversione\".\nL'ultima parte della sua vita fu condivisa, a partire dal 1891, con George Merril (morto nel 1928), con il quale convisse per ben trent'anni (1898-1928) in un \"m\u00e9nage\" che costituiva apertamente una famiglia. I due partner, morti a distanza di un anno l'uno dall'altro, sono stati sepolti assieme."}
{"id": "229746", "revid": "1543377", "url": "https://it.wikipedia.org/wiki?curid=229746", "title": "Implantologia", "text": "Per implantologia (dentale) si intende quell'insieme di tecniche chirurgiche atte a riabilitare funzionalmente un paziente affetto da edentulismo totale o parziale mediante l'utilizzo di impianti dentali ovverosia dispositivi, metallici e non, inseriti chirurgicamente nell'osso mandibolare o mascellare, o sopra di esso ma sotto la gengiva, atti a loro volta a permettere la connessione di protesi, fisse o mobili, per la restituzione della funzione masticatoria. Tali impianti possono essere di diverse forme, inseriti in diverse sedi con tecniche differenti e poi connessi alle protesi con diverse tempistiche.\nAttualmente gli impianti sono quasi tutti realizzati in titanio. I pi\u00f9 utilizzati sono quelli a vite di tipo endosseo, nella maggioranza dei casi lasciati sommersi sotto gengiva per un periodo congruo in base alla sede.\nL'implantologia dentale si suddivide quindi in endossea e iuxtaossea, quest'ultima utilizzante solo impianti a griglia con moncone fisso non sommerso e quindi per sede e modalit\u00e0 di carico non osteointegrabili se realizzati in cromo-cobalto-molibdeno, o anche osteointegrabili se realizzati in titanio ed inseriti con apposite tecniche chirurgiche favorenti la neoformazione ossea al disopra della loro struttura.\nL'implantologia endossea \u00e8 al momento la pi\u00f9 diffusa, ed utilizza impianti (corpo implantare propriamente detto) di forma cilindrica/conica pi\u00f9 o meno filettati all'esterno e con connessione interna a varia conformazione per la parte emergente (moncone) e pi\u00f9 raramente cilindri o coni privi di filettatura esterna ma con analoghi sistemi di connessione interna per il moncone, viti piene di un solo corpo (corpo implantare e moncone realizzati dal pieno e quindi senza alcuna connessione) lame ed aghi.\nIn base al protocollo chirurgico avremo quindi implantologia sommersa e non (transmucosa); in base alla tempistica di utilizzo (funzionalizzazione) avremo carico immediato, anticipato, differito.\nL'implantologia endossea si divide fondamentalmente in due grandi scuole: quella italiana e quella svedese.\nL'implantologia di scuola italiana \u00e8 storicamente precedente, meno diffusa ma concettualmente ancora oggi \u00e8 altrettanto importante quanto la seconda. Alla scuola italiana si deve l'introduzione del primo impianto specificamente progettato per il carico immediato, l'introduzione del titanio nella produzione degli impianti, l'introduzione dell'area di rispetto biologico sui corpi implantari, il primo protocollo all on six (bench\u00e9 non battezzato in qualche modo) e gli impianti inclinati (Stefano M. Tramonte); la saldatrice endorale (PL. Mondani).\nAlla scuola svedese si deve la metodica di \"osteointegrazione\", sviluppata per primo da Per-Ingvar Br\u00e5nemark, basata sul carico differito e tesa a rendere pi\u00f9 controllabile il successo dell'intervento implantologico: prevede l'utilizzo di impianti endossei a vite ed a connessione protesica, con carico differito, ovvero attesa 3-4 mesi in mandibola e 5-6 in mascella. Il protocollo originale di Branemark \u00e8 stato variamente modificato cos\u00ec come gli impianti utilizzati, per accorciare i tempi di quiescenza degli impianti ed in definitiva dei tempi generali del trattamento. La scuola svedese ha prodotto importantissime innovazioni sia nella tecnologia di produzione e sia nelle tecniche chirurgiche: adozione dei trattamenti di superficie per i corpi implantari, tecniche di rigenerazione tissutale sia ossea sia mucosa, tecniche di augment sia in senso verticale e sia in senso orizzontale ed in generale tutte quelle tecniche chirurgiche atte a rendere pi\u00f9 adeguato il sito implantare all'inserzioni di questi impianti, per loro natura assai meno adattabili alle condizioni anatomiche degli impianti di scuola italiana. \nAlcune Associazioni scientifiche, come l'ARASS, riconoscono i meriti sia della scuola italiana che di quella svedese.\nIl materiale pi\u00f9 utilizzato per la produzione di impianti \u00e8 il titanio, in forma commercialmente pura o nelle sue leghe ad uso dentale, materiale biocompatibile che non comporta reazioni da parte dell'organismo (popolarmente ma erroneamente note come rigetto). Gli impianti, posizionati nell'osso del paziente, verranno fortemente inglobati in esso dai fisiologici meccanismi della rigenerazione ossea, ossia avverr\u00e0 la osteointegrazione sia in caso di carico differito (scuola svedese) e sia in caso di carico immediato (scuola italiana). Si deve a G. Lorenzon, uno degli esponenti della scuola italiana di implantologia, la definizione di \u201cimplantologia funzionale\u201d, relativamente all'implantologia transmucosa monofasica a carico immediato.\nCon il termine \u201cfunzionale\u201d s'intende infatti una tecnica implantologica che consenta un recupero immediato e senza limitazione della funzione masticatoria, non tanto con l'obiettivo di imitazione perfetta dell'organo, ma con quello di ricrearne al meglio la funzione. Tale tecnica, in realt\u00e0, non differisce per nulla dalle tecniche classiche della scuola italiana se non per il fatto che la barra elettrosaldata utilizzata per meglio garantire la dissipazione e la ripartizione dei carichi masticatori durante il periodo di guarigione, dato che tale metodica utilizza impianti a carico immediato obbligato, non viene rimossa ma lasciata in sito a vita. La cosa, invero, \u00e8 piuttosto discutibile, soprattutto perch\u00e9 il fenomeno di oscuramento clinico che produce la barra impedisce di fare diagnosi di avvenuta osteointegrazione prima di passare a confezionare e montare la protesi definitiva.\nL'oro-platino-ceramica, tecnica diffusa in passato, prevedeva un perno in oro galvanico titolato in oro almeno al 98% (oro puro 24 carati) con un residuo di platino e/o palladio senza il quale l'oro resterebbe troppo malleabile e inadatto come materiale protesico, sul quale si applica una corona in ceramica di tipo \"core\" (ceramica pressofusa), che eventualmente si poteva sostituire in caso di successiva rottura.\nStoria.\nLa storia dell'implantologia affonda le sue radici nella notte dei tempi e non sappiamo esattamente quando brill\u00f2 per la prima volta l'idea di inserire un dente artificiale in un alveolo per sostituire un dente perso. Quel che \u00e8 certo \u00e8 che si fece. Ci giungono dall'antichit\u00e0 reperti archeologici interessantissimi che testimoniano di inserzioni di pezzi di conchiglia lavorata, minerali o osso. In epoca pi\u00f9 recente, nel XIX secolo, si moltiplicarono i tentativi di realizzare interventi implantologici ma l'inadeguatezza dei materiali, delle tecniche chirurgiche, dei mezzi anestetici, l'assenza di antibiotici e la totale mancanza di cognizioni occlusali, ne decretarono ineluttabilmente il fallimento. Nella prima met\u00e0 del Novecento si assiste invece ad un grande fiorire di tentativi decisamente pi\u00f9 concreti e numerosi brevetti.\nDa ricordare il brevetto di Adams del 1938 del primo impianto sommerso, assai simile a quello successivo di Branemark e le esperienze di Formiggini considerato da alcuni il padre della moderna implantologia (1947). Nel 1961 comparve il primo impianto specificamente progettato per il carico immediato (Stefano Tramonte) dotato di area di rispetto biologica e nel 1964 fu introdotto il titanio in implantologia (Tramonte). Tra gli anni sessanta e settanta comparvero gli importanti studi istologici di Pasqualini. Nel 1972 Garbaccio elabor\u00f2 la teoria del bicorticalismo e progett\u00f2 il relativo impianto. Nel 1975 Mondani ide\u00f2 la saldatrice endorale (sincristallizzatrice). Il metodo di saldatura tramite la sincristallizzatrice \u00e8 stato ulteriormente migliorato dal prof. Giorgio Lorenzon a partire dal 2004 con successivi brevetti europei. Tali migliorie dovrebbero consentire di evitare l'ossidazione del titanio in fase di saldatura attraverso l'utilizzo di gas inerti.\nIn realt\u00e0, non essendo realmente una saldatura, l'utilizzo dell'argon risultava inutile e complicava enormemente le cose, comportando altres\u00ec costi di acquisto e di esercizio altissimi. Alla fine degli anni settanta, grazie agli studi sull'osteointegrazione si diffuse l'impianto sommerso di Branemark, che risolveva alcuni problemi protesici degli impianti a carico immediato. Da quel momento l'implantologia sommersa si diffuse largamente per la facilit\u00e0, fino ad allora sconosciuta, con cui anche operatori inesperti potevano iniziarsi all'implantologia; gli impianti sommersi si moltiplicarono e modificarono a ritmo velocissimo nel tentativo di correggere alcuni difetti cronici che li affliggevano nonostante il grande successo ottenuto. Collateralmente all'implantologia andava nel frattempo sviluppandosi la chirurgia ricostruttiva in grado oggi di risolvere molti dei problemi ossei che limitavano grandemente l'uso degli impianti sommersi. L'implantologia moderna, sia essa di carico immediato o di carico differito, \u00e8 disciplina largamente sperimentata ed affidabile, in grado di risolvere quasi tutti i problemi di edentulismo, funzionali o estetici che siano.\nMetodiche di implantologia.\nUn impianto \u00e8 l'alternativa pi\u00f9 moderna della sostituzione dentale permanente. Le metodiche di implantologia prevedono principalmente due tecniche chirurgiche: \nCarico immediato moderno - innovazione e tendenza del mercato.\nL'aumento globale dei problemi di edentulismo totale o parziale collegato all'aumento dell'et\u00e0 media nei paesi pi\u00f9 sviluppati e non solo, come certificato dall'Organizzazione Mondiale della Sanit\u00e0, mentre da un lato denota il fallimento almeno parziale delle metodiche preventive dall'altro porta ad un aumento della richiesta di sostituzione totale della dentatura compromessa. Tutto ci\u00f2 si unisce, almeno nel mondo occidentale, a richieste di trattamenti pur invasivi ma rapidi e indolori.\nIl pi\u00f9 famoso trattamento di questo tipo \u00e8 stato sviluppato dal Prof. Paulo Malo in collaborazione con la e prende il nome (registrato) di\nAll-on-4\u00ae. Il trattamento in termini di risultato finale \u00e8 analogo a uno dei trattamenti pi\u00f9 innovativi della storia dell'implantologia osseointegrata, il cosiddetto \"Toronto Bridge\", che prende il nome dalla conferenza di Toronto del 1982 in cui il concetto del ponte fisso sostenuto da impianti osteointegrati ideato dal Prof. Per-Ingvar Br\u00e5nemark dell'Universita di G\u00f6teborg per risolvere il problema dell'edentulismo mandibolare, osteggiato per anni dai colleghi di Br\u00e5nemark stesso, fu introdotto finalmente con enorme successo al mondo accademico nordamericano dal Prof. Zarb dell'Universit\u00e0 di Toronto. Ovviamente il trattamento moderno offre tutta una serie di vantaggi in termini di tempi, materiali e applicabilit\u00e0 della tecnica.\nEsistono naturalmente anche trattamenti simili o del tutto analoghi su piattaforme implantari proposte da altri produttori che hanno copiato la tecnica originale proposta da Paulo Malo. In Italia una realt\u00e0 importante \u00e8 costituita dal produttore Sweden&amp;Martina, che, pur non appartenendo alle tre case principali di impianti dentali, \u00e8 in forte espansione per la qualit\u00e0 dei suoi prodotti e forte dello slancio del suo fatturato anche verso mercati esteri.\nUn protocollo simile a quello dell'All-on-4\u00ae \u00e8 quello proposto dal team del Prof. Pera con il Columbus Bridge Protocol, con innovazione soprattutto per quanto riguarda i materiali protesici. Il Columbus Bridge Protocol, cos\u00ec come l\"All-on-4\u00ae sono protocolli con un'ampia documentazione scientifica alle spalle. Tutto questo dovrebbe portare ad una maggiore sicurezza per i pazienti.\n Le soluzioni pi\u00f9 moderne rispetto al Toronto Bridge originale prevedono un trattamento abbastanza simile tra le due arcate. Gli impianti, se necessario, si inseriscono non paralleli tra loro ma con una inclinazione di circa 30\u00b0 allo scopo di evitare i forami mentali nell'arcata inferiore e i seni mascellari nell'arcata superiore: l'obiettivo \u00e8 ottenere una buona stabilit\u00e0 primaria degli impianti (necessaria anche per il carico immediato) anche in assenza di struttura idonea nelle zone posteriori evitando trattamenti pi\u00f9 complessi con innesti di osso. Il posizionamento disparallelo/inclinato prevede necessariamente una componentistica del sistema implantare che permetta successivamente la protesizzazione degli impianti disparalleli. Infatti per gli impianti inclinati \u00e8 prevista un protesizzazione con doppio moncone, un primo inclinato rispetto all'asse lungo dell'impianto (generalmente di 17\u00b0, 30\u00b0 o addirittura 40-45\u00b0) ed un secondo in asse con l'emergenza del primo.\nLegittimazione professionale.\nNormalmente sono il medico odontoiatra, cio\u00e8 il laureato in Odontoiatria e Protesi Dentaria, o il medico chirurgo, laureato in Medicina e Chirurgia e iscritto all'Albo degli Odontoiatri, che si occupano di implantologia dentale. in Italia esiste la figura professionale dello \"specialista in chirurgia odontostomatologica\"; in Francia, per esempio, esiste il \"Diploma Universitario di Chirurgia e Protesi Implantare (DUCPI); per cui \u00e8 sconsigliato che il dentista non \"specializzato\" superi la barriera naturale del seno mascellare per posizionare impianti. La chirurgia preprotesica e preimplantare, cio\u00e8 la preparazione dell'osso alveolare alla protesi ed all'inserimento degli impianti dentali sono effettuate dal dentista (odontoiatra o medico chirurgo) o dal medico chirurgo specialista in chirurgia odontostomatologica o maxillo-facciale. Il piano generale di ogni riabilitazione implantoprotesica \u00e8 comunque di esclusivo appannaggio dell'odontoiatra, inteso come iscritto all'Albo Odontoiatri. Trattandosi di interventi chirurgici di alta specializzazione, \u00e8 buona norma verificare che il professionista che dovr\u00e0 eseguirli possieda una formazione ed un'esperienza adeguate oltre alle abilitazioni necessarie, controllando sul portale della Federazione Nazionale degli Ordini dei Medici Chirurghi e degli Odontoiatri (FNOMCeO).\nAlcune assicurazioni europee richiedono, da parte del professionista che inserisce impianti, un'esperienza dimostrabile prima di accettare una polizza sia per il paziente che per l\"'implantologo\".\nLa legge italiana prevede che al cliente sia rilasciata gratuitamente la scheda di sicurezza del materiale applicato per l'implantologia. Alcuni dentisti, a loro discrezione, rilasciano una garanzia scritta da 5 a 10 anni, a volte condizionata al fatto che il cliente continui a sottoporsi presso il loro studio a visite periodiche di controllo e di igiene dentale.\nProtocolli operativi.\nL'\"implantologo\" odontoiatra e/o chirurgo quindi crea una sede nell'osso del paziente (in corrispondenza del nuovo dente da sostituire o da immettere \"ex novo\"), attraverso una serie di frese ossee calibrate, per inserire successivamente un impianto dentale endo-osseo. Perch\u00e9 l'impianto si osteointegri \u00e8 necessaria una buona stabilit\u00e0 primaria, mobilit\u00e0 nulla o dell'ordine di pochi micron (secondo Brunsky e Coll.). L'interfaccia osso-impianto \u00e8 quindi dell'ordine dei millimicron, altrimenti l'impianto non regge al carico e deve venire rimosso.\nSecondo alcuni implantologi (Linkow) pu\u00f2 essere accettabile per il successivo carico con una corona anche la fibrointegrazione (fenomeno di inclusione difensiva dell'organismo che ingloba il corpo estraneo in una capsula fibrosa). Tecnicamente l'impianto \u00e8 fallito e l'intervento chirurgico non ha avuto successo, ma in alcuni casi si possono realizzare permanenze di impianti fibrointegrati per anni e con piena soddisfazione del paziente. Ci\u00f2 nonostante, la fibrointegrazione rappresenta un insuccesso.\nAttualmente, gli impianti pi\u00f9 utilizzati sono quelli di scuola svedese, inseribili con protocollo di carico differito, con superfici trattate con varie tecnologie, per favorire il migliore controllo di tutti i parametri ed il pi\u00f9 alto grado di predicibilit\u00e0 del successo implantare. In genere il carico masticatorio con protesi fissa avviene in un secondo tempo, dopo 3/4 mesi per la mandibola, dopo 5/6 mesi per il mascellare superiore. In alcuni casi, ma non in tutti, \u00e8 possibile anche un carico immediato degli impianti, per poter fare ci\u00f2 occorre per\u00f2 il rispetto di alcuni fondamentali criteri: \nOccorre chiaramente anche una seria valutazione dello specialista, che dovr\u00e0 valutare con opportuni esami e strumenti la coesistenza di tutti questi fattori; altrimenti la scelta cadr\u00e0 su una tecnica \"tradizionale\" (di tipo \"sommerso\" o \"non sommerso\"), ovvero con impianti che necessitano di un tempo di attesa pi\u00f9 lungo, ma pi\u00f9 sicuro, per il carico masticatorio.\nGli impianti di scuola italiana a carico immediato, e le relative tecniche chirurgiche, d\u00e0nno percentuali di successo sovrapponibili a quelle ottenute col carico differito, ma comportano una curva d'apprendimento pi\u00f9 lunga e richiedono maggiore esperienza. Mettono per\u00f2 il paziente in grado di avere denti provvisori fissi gi\u00e0 alla fine della seduta chirurgica d'inserzione implantare anche in quei casi in cui con impianti di scuola svedese si sarebbe costretti a realizzare il carico differito.\nGli impianti hanno una vita pressoch\u00e9 illimitata (gli studi pi\u00f9 lunghi hanno 25 anni), se viene effettuata una quotidiana manutenzione: il rischio pi\u00f9 grosso che corrono gli impianti \u00e8 dato: \nVa anche detto che il fumo, il diabete non compensato ed alcuni farmaci tra cui i comuni antidepressivi appartenenti alla famiglia degli SSRI possono compromettere sia l'osteointegrazione sia la durata degli impianti.\nGli impianti possono sostituire un dente singolo (corona su impianto), un gruppo di denti ravvicinati (ponte su impianti), un'intera arcata dentaria, oppure possono servire a stabilizzare una protesi totale superiore o inferiore (overdenture)\nImpianti dentali e settore merceologico.\nLa crescente richiesta di soluzioni protesiche basate su impianti ha fatto sorgere in brevissimo tempo letteralmente centinaia di marche diverse disponibili sul mercato, circa 150 in Inghilterra e addirittura pi\u00f9 di 300 in Italia, ma solo una minoranza di queste ha sufficiente documentazione e sperimentazione per essere riconosciuta a livello mondiale..\nOggi il clinico\npu\u00f2 offrire corone e ponti in ceramica con le caratteristiche di:\nbiocompatibilit\u00e0, affidabilit\u00e0, estetica. Le aziende leader in impianti e\nmateriali dentali possono offrire a questo scopo la possibilit\u00e0 di avere: funzione\nimmediata, integrazione tissutale ed un'estetica facilmente raggiungibile.\nIl mercato mondiale degli impianti viene solitamente suddiviso in \"premium-price\", \"medium price\" e \"low-cost\". Al primo appartengono gli impianti supportati da adeguata evidenza scientifica e sperimentazione clinica, al terzo appartengono gli impianti che, non potendo disporre di questi requisiti, puntano gran parte del loro successo commerciale sul basso prezzo, a volte sfruttando brevetti scaduti di \naziende maggiori e copiandoli in maniera pi\u00f9 o meno pedissequa, creando dei veri e propri \"cloni\" ma spesso al di fuori di ogni controllo, con tutta una serie di aziende che si pongono in una posizione intermedia fra questi due poli estremi.\nSecondo uno studio clinico pubblicato sul \"Clinical Implant Dentistry and Related Research\", solo tre marche di impianti sono state testate da almeno due lavori clinici indipendenti (non sponsorizzati), cosa che dovrebbe spingere i pazienti a richiedere una maggiore trasparenza prima di accettare un qualsiasi preventivo, fino ad arrivare al rilascio di un vero e proprio passaporto implantare che certifichi caratteristiche e termini di garanzia dei materiali utilizzati.\nLe tre marche di impianti incluse e citate in questo studio clinico erano:\nL'azienda \u00e8 stata fondata nel 1981 a G\u00f6teborg in Svezia con il nome di Nobelpharma. Nel 1996 adott\u00f2 il nome attuale, trasferendo la sede a Kloten in Svizzera. Deve la sua esistenza alle ricerche e ai prodotti sviluppati dal prof. Per-Ingvar Br\u00e5nemark negli anni cinquanta a G\u00f6teborg, dove Nobel ha tuttora un importante polo scientifico e di ricerca. Negli ultimi anni al core-business degli impianti si sono aggiunti quello delle soluzioni protesiche personalizzate realizzate con tecnologia CAD/CAM, con il marchio NobelProcera e quello delle soluzioni diagnostiche e chirurgiche guidate con l'ausilio dei computer (NobelClinician).\n\u00c8 l'azienda che maggiormente pu\u00f2 vantare supporto clinico e scientifico a lungo termine ai propri prodotti. Al 21 settembre 2014 il sito Pubmed alla voce Nobel Biocare cita 423 articoli.\nFondata nel 1954 a Basilea in Svizzera, ha iniziato la produzione di impianti nel 1974 e ha da sempre perseguito la filosofia dell'impianto one-stage con componentistica transmucosa, sebbene abbia recentemente introdotto anche impianti con tecnica sommersa two-stage.\n\u00c8 anche una delle aziende che maggiormente investono nella ricerca: al 21 settembre 2014 il sito Pubmed, che raccoglie tutti gli articoli medico-scientifici pubblicati nel mondo, alla voce Straumann Implant cita 344 articoli.\nL'azienda ha attualmente tre poli: \nNon esistono dati ufficiali di mercato riguardanti Dentsply Implants (Dentsply International pubblica i dati \"corporate\", non quelli delle singole aziende del gruppo), ma la stima che si ottiene combinando i singoli dati 2010 delle aziende precedenti porterebbe il nuovo soggetto al terzo posto con una quota di mercato attorno ai 500 milioni di euro, ovvero circa il 17,6% del totale.\nDentsply Implants vanta una solida tradizione nella ricerca e sviluppo, documentata da oltre 350 lavori clinici pubblicati a livello mondiale.\nFra le altre aziende implantari diffuse e riconosciute a livello mondiale, Zimmer Dental e Biomet 3i fanno ora parte dello stesso gruppo, pur mantenendo identit\u00e0 e operativit\u00e0 separate."}
{"id": "229748", "revid": "308552", "url": "https://it.wikipedia.org/wiki?curid=229748", "title": "Ulu\u1e5fu", "text": "Ulu\u1e5fu (pitjantjatjara ) o Ayers Rock (), \u00e8 il pi\u00f9 imponente massiccio roccioso dell'outback australiano. Circondato dalla superficie completamente piana del \"bush\", Ulu\u1e5fu \u00e8 visibile da decine di chilometri di distanza ed \u00e8 celebre per la sua intensa colorazione rossa, che muta in maniera spettacolare (dall'ocra, all'oro, al bronzo, al viola) in funzione dell'ora del giorno e della stagione; caratteristiche che ne fanno una delle icone dell'Australia. La superficie, che da lontano appare quasi completamente liscia, rivela avvicinandosi molte sorgenti, pozze, caverne, peculiari fenomeni erosivi e antichi dipinti.\nUlu\u1e5fu si trova in Australia (Oceania) nel Territorio del Nord, nel Parco nazionale Ulu\u1e5fu-Kata Tjuta, 450\u00a0km a sudovest della citt\u00e0 di Alice Springs. Si tratta di un luogo sacro per gli aborigeni, formalmente riconsegnato dal governo australiano agli indigeni del luogo nel 1985.\nNome.\n\"Ulu\u1e5fu\" \u00e8 il nome aborigeno originale del luogo. Si pensa derivi dalla parola \"ulerenye\", una parola Arrernte che significa \"strano\".\u00c8 anche un cognome comune nella zona.\nIl primo non indigeno ad avvistare la formazione fu l'esploratore Ernest Giles, nell'ottobre del 1872. Vide il massiccio da molto lontano, e non pot\u00e9 avvicinarsi oltre a causa del lago Amadeus. Giles descrisse Ulu\u1e5fu come \"una pietra notevole\" (espressione che non fu adottata come nome, a differenza di quanto accadde alle \"remarkable rocks\" di Kangaroo Island). Il 19 luglio dell'anno successivo, William Gosse battezz\u00f2 la roccia \"Ayers Rock\" in onore dell'allora Premier del Sud Australia Sir Henry Ayers.\nNel 1993 fu istituita formalmente una doppia denominazione secondo la quale sia il nome aborigeno che quello inglese erano considerati nomi ufficiali. Il 15 dicembre 1993, Ulu\u1e5fu fu ribattezzato \"Ayers Rock/Ulu\u1e5fu\" e divenne la prima localit\u00e0 con doppio nome nel Territorio del nord. Il 6 novembre 2002, il nome duale fu ufficialmente rovesciato, diventando \"Ulu\u1e5fu/Ayers Rock\" per richiesta dell'Associazione Regionale del Turismo di Alice Springs. Attualmente, il nome originale aborigeno \u00e8 quello pi\u00f9 utilizzato per indicare la roccia, mentre \"Ayers Rock\" \u00e8 utilizzato solo per indicare il relativo aeroporto. Il villaggio pi\u00f9 vicino si chiama Mutitjulu.\nDescrizione.\nUlu\u1e5fu \u00e8 definito un monolito, ma pi\u00f9 precisamente \u00e8 una parte di una formazione rocciosa monolitica, composta da un enorme blocco di roccia arenaria, molto pi\u00f9 grande e in gran parte sotterranea che comprende anche i Kata Tjuta e il Monte Connor. L'Ulu\u1e5fu si staglia per circa 350\u00a0m rispetto al territorio circostante e sprofonda nel terreno per circa 7\u00a0km; ha un'altitudine di 864\u00a0m s.l.m.; ha una circonferenza di circa 9\u00a0km, ed \u00e8 caratterizzato da una superficie molto dura e pareti estremamente lisce a strapiombo.\nCaratteristica notevole del massiccio \u00e8 il modo in cui esso sembra cambiare colore nelle diverse ore del giorno e nei diversi mesi dell'anno; alba e tramonto, in particolare, producono veloci variazioni di colore estremamente spettacolari (probabilmente la pi\u00f9 grande attrazione turistica australiana). Questi effetti di colore sono dovuti a minerali come i feldspati che riflettono particolarmente la luce rossa. Il massiccio \u00e8 costituito in larga parte di ferro e il suo colore rosso \u00e8 dovuto all'ossidazione.\nVicino all'estremit\u00e0 ovest di Ulu\u1e5fu si trova la comunit\u00e0 aborigena di Mutitjulu (pop. circa 300). La popolazione locale si chiama Pitjantjatjara o Anangu (che significa \"gente\" in lingua Pitjantjatjara). A 17\u00a0km di distanza, appena fuori dal National Park, si trova invece il paese turistico di Yulara (pop. 3000).\nA 25\u00a0km da Ulu\u1e5fu si trovano i monti Kata Tjuta, letteralmente \"molte teste\", che fanno parte della stessa formazione rocciosa e hanno un simile colore rosso. I Pitjantjatjara e gli Yankunytjatjara chiamano i turisti che vanno a visitare Ulu\u1e5fu e i Kata Tjuta \"minga tjuta\", che significa \"formiche\", cos\u00ec da descrivere l'immagine che danno dalla cima di queste formazioni.\nUlu\u1e5fu nella mitologia aborigena.\nUlu\u1e5fu ha un ruolo particolare nella mitologia del \"dreamtime\" (\"era del sogno\", o \"tjukurpa\") delle popolazioni del luogo. In generale, il \"tjukurpa\" \u00e8 un insieme di \"miti di formazione\", volti a spiegare le caratteristiche geografiche del territorio (pozze, montagne, caverne e cos\u00ec via) come \"tracce\" dei viaggi e delle azioni di esseri ancestrali (vissuti, appunto, nell'\"epoca del sogno\" che precede la memoria umana). Inoltre, gli aborigeni ritengono che questi elementi geografici mantengano per sempre l'essenza vitale e creativa degli esseri che l'hanno generata. Queste creature ancestrali sono generalmente descritte come giganti in parte umani e in parte simili ad animali o piante.\nIl sito di Ulu\u1e5fu porta i segni dell'attivit\u00e0 di numerose creature ancestrali. La maggior parte dei miti su Ulu\u1e5fu, sulle sue caverne, le sue pozze, le sue sorgenti, o le caratteristiche del paesaggio circostante sono segrete, e non vengono rivelate ai \"piranypa\" (i non-aborigeni); solo gli elementi generali della storia della formazione dell'Ulu\u1e5fu sono noti.\nSecondo il mito, Tatji, la Lucertola Rossa, che abitava nelle pianure, giunse a Ulu\u1e5fu. Lanci\u00f2 il suo \"kali\" (boomerang), che si piant\u00f2 nella roccia. Tatji scav\u00f2 la terra alla ricerca del suo kali, lasciando numerosi buchi rotondi sulla superficie della roccia. Questa parte della storia \u00e8 volta a spiegare alcuni insoliti fenomeni di corrosione sulla superficie di Ulu\u1e5fu. Non essendo riuscito a trovare il suo kali, Tatji mor\u00ec in una caverna; i grossi macigni che vi si trovano oggi sono i resti del suo corpo.\nUn altro mito riguarda due fratelli \"bellbird\" (un uccello australiano della famiglia dei passeri) che cacciavano un em\u00f9. L'em\u00f9 fugg\u00ec verso Ulu\u1e5fu e due uomini lucertola dalla lingua blu, Mita e Lungkata, lo uccisero e lo macellarono. (Alcuni grossi macigni nei pressi di Ulu\u1e5fu sono interpretati come pezzi della carne dell'em\u00f9). Quando i fratelli \"bellbird\" giunsero sul posto, gli uomini lucertola diedero loro un misero pezzetto di carne, sostenendo che non c'era altro. Per vendetta, i fratelli \"bellbird\" diedero fuoco al riparo degli uomini lucertola. Questi cercarono di fuggire scalando le pareti della roccia, ma caddero e arsero vivi. Questa storia spiega i licheni grigi sulla superficie della roccia nella zona dove si sarebbe tenuto il pasto (che sono considerati traccia del fumo dell'incendio) e due macigni semi-sepolti (i resti dei due uomini lucertola).\nQueste e altre storie del \"dreamtime\" sono rappresentate da numerosi dipinti rupestri lungo la superficie di Ulu\u1e5fu. Secondo la tradizione aborigena, questi dipinti vengono frequentemente rinnovati; fra gli innumerevoli strati di pittura, i pi\u00f9 antichi risalgono a migliaia di anni fa. Diversi luoghi lungo il perimetro di Ulu\u1e5fu hanno valenza religiosa particolarmente forte e i turisti che li visitano sono soggetti a diversi livelli di proibizione (per esempio di non avvicinarsi a determinati luoghi o non scattare fotografie).\nScalare Ulu\u1e5fu.\nGli aborigeni hanno richiesto pi\u00f9 volte che i turisti non scalino il massiccio, sia perch\u00e9 si tratta di un luogo sacro nella mitologia aborigena del \"Tempo del Sogno\", sia per motivi di sicurezza. Nel 1983, il Primo Ministro australiano Bob Hawke promise che avrebbe vietato la scalata. Tuttavia, quando il governo australiano restitu\u00ec la propriet\u00e0 di Ulu\u1e5fu agli Anangu (il 26 ottobre 1985), furono poste le due condizioni che per 99 anni Ulu\u1e5fu fosse gestito congiuntamente con l'associazione nazionale \"National Parks and Wildlife\" e che durante questo periodo fosse concesso ai turisti di scalare la roccia.\nLa scalata di Ulu\u1e5fu \u00e8 infatti un'attrazione turistica molto importante, e soprattutto molto apprezzata dai giapponesi, che costituiscono una percentuale significativa della popolazione di turisti in Australia. Sebbene nel 1964 sia stato posizionato sulla roccia un corrimano (esteso nel 1976), l'ascesa rimase piuttosto pericolosa a causa delle superfici ripide e lisce, della fatica della scalata (che dura circa un'ora) e, almeno in alcune ore e stagioni, del rischio di insolazioni; l'attacco di cuore \u00e8 fra le principali cause di morte. \nA partire dal 25 ottobre 2019 \u00e8 stato effettivamente vietato scalare il massiccio.\nLa scomparsa di Azaria Chamberlain.\nNel 1980 la piccola Azaria Chamberlain , di soli due mesi di vita, scomparve mentre stava campeggiando nei pressi di Ulu\u1e5fu con i suoi genitori, un pastore della Chiesa cristiana avventista del settimo giorno e sua moglie. La madre, Lindy Murchison Chamberlain, sostenne che Azaria fosse stata rapita da un dingo, ma fu accusata di omicidio e condannata, con un processo che fece moltissimo scalpore. Le prove scientifiche, a supporto della tesi del rapimento da parte del dingo, furono trascurate in favore di quanto diffuso nell\u2019opinione comune, che aveva trovato molti elementi di sospetto nella personalit\u00e0 della coppia. La donna ricevette minacce di morte da parte di gente che la considerava realmente colpevole dell\u2019omicidio. Si diffusero persino leggende metropolitane secondo cui la coppia aveva sacrificato la figlia sull\u2019Ayers Rock nell\u2019ambito di un rito della Chiesa avventista.\nNel 1986, dopo numerosi appelli e oltre tre anni passati in cella, la Chamberlain fu prosciolta a seguito del ritrovamento di una giacchetta insanguinata della bimba a breve distanza da una tana di dingo.\nL'11 giugno 2012 dopo aver riesaminato le prove, un tribunale australiano ha annunciato: \"Azaria \u00e8 deceduta a Ulu\u1e5fu il 17 agosto 1980 in seguito all'attacco di un dingo. Gli elementi che lo confermano sono chiari, convincenti ed escludono qualsiasi altra ipotesi\", ponendo cos\u00ec fine ufficialmente alla questione legale. Lindy Chamberlain e suo marito furono risarciti con 1,3 milioni di dollari australiani.\nLa storia di Lindy Chamberlain nella seconda met\u00e0 degli anni ottanta ha ispirato al regista Fred Schepisi il film \"Un grido nella notte\" (\"A Cry in the Dark)\"."}
{"id": "229752", "revid": "919135", "url": "https://it.wikipedia.org/wiki?curid=229752", "title": "Carattere di Dirichlet", "text": "In matematica, un carattere di Dirichlet modulo \"q\" \u00e8 una funzione aritmetica completamente moltiplicativa che estende a tutti i naturali un carattere del gruppo delle unit\u00e0 di Z/\"qZ. Pi\u00f9 precisamente, dato un intero positivo \"q\", una funzione aritmetica \u03c7(\"n\") si dice essere un carattere modulo \"q\" se esiste un omomorfismo \"f\" dal gruppo degli invertibili di Z/\"qZ negli invertibili di C tale che\nSe come funzione \"f\" si prende la funzione costantemente uguale a 1, allora il carattere \u03c71 associato ad \"f\" \u00e8 detto carattere principale modulo \"q\". \nSe un carattere di Dirichlet modulo \"q\" si pu\u00f2 scrivere come prodotto di un carattere modulo un intero \"k\" strettamente minore di \"q\" (che dovr\u00e0 necessariamente essere un divisore di \"q\") e il carattere principale modulo \"q\", allora esso verr\u00e0 detto \"non primitivo\". I caratteri che non sono non primitivi, sono detti primitivi.\nPropriet\u00e0 elementari.\nDato che per ogni intero positivo \"q\" vi sono esattamente \u03c6(\"q\") caratteri di Z/\"q\"Z, si ha che lo stesso vale per i caratteri di Dirichlet modulo \"q\". Inoltre, dalla definizione discende subito che essi sono completamente moltiplicativi, periodici di periodo \"q\" e che hanno immagine nell'insieme comprendente 0 e le radici \u03c6(\"q\")-esime dell'unit\u00e0. \nDato un carattere di Dirichlet formula_2, si pu\u00f2 definire il suo carattere coniugato formula_3, definendolo semplicemente come\nChiaramente, se formula_2 \u00e8 un carattere di Dirichlet modulo \"q\", anche formula_3 lo \u00e8.\nUn'altra importante propriet\u00e0 dei caratteri di Dirichlet \u00e8 la seguente: se \u03c7 \u00e8 un carattere modulo \"q\", allora per ogni coppia di interi \"m\" ed \"n\" con \"n\" e \"q\" coprimi si ha\nove la somma \u00e8 su tutti i caratteri modulo \"q\"."}
{"id": "229756", "revid": "1632387", "url": "https://it.wikipedia.org/wiki?curid=229756", "title": "Radicale (matematica)", "text": "In matematica, la radice formula_1-esima o radicale formula_1-esimo, con formula_3, di un numero reale formula_4, scritto come formula_5, \u00e8 un numero reale formula_6 tale che formula_7. Il numero reale formula_8 \u00e8 detto radicando, il numero formula_1 \u00e8 detto indice e il numero formula_10 \u00e8 detto radice formula_1-esima di formula_8.\nUna radice con indice 2 \u00e8 indicata con il nome di radice quadrata e una radice con indice 3 con il nome di radice cubica o radice terza, ma esistono e si possono creare radici con qualsiasi indice.\nLe condizioni di esistenza.\nLe condizioni di esistenza sono quell'insieme dei valori delle variabili contenute nel radicale per i quali esso esiste nel campo dei numeri reali.\nLa funzione radice formula_1-esima \u00e8 una funzione definita da formula_14, perci\u00f2 formula_5 resta definita formula_16\nPer esempio, i seguenti radicali esprimono numeri reali: \nSi pu\u00f2 ottenere un risultato analogo alla radice ennesima attraverso l'elevamento a potenza con esponente frazionario:\nTuttavia la funzione potenza \u00e8 definita da formula_19, perci\u00f2 essa permette di definire due sottocasi:\nCi\u00f2 implica che equazioni del tipo formula_22, con formula_1 pari e formula_24 non hanno soluzioni reali, esse infatti appartengono all'insieme dei numeri immaginari, sottoinsieme dell'insieme dei numeri complessi, indicato con formula_25, che vengono espressi come somma di un numero reale e un numero immaginario.\nAd esempio, l'equazione formula_26 avr\u00e0 per soluzioni formula_27 e formula_28, dove formula_29 rappresenta l'unit\u00e0 immaginaria.\nQuanto visto finora ci permette d'individuare che, ad esempio, la condizione di esistenza del radicale formula_30 \u00e8 formula_31, dato che il radicando deve essere sempre positivo.\nEcco altri esempi di condizioni di esistenza:\nOperazioni fondamentali.\nEsistono delle propriet\u00e0 fondamentali delle radici che vengono elencate di seguito:\nPrima propriet\u00e0 fondamentale dei radicali.\nDalla definizione di radicale segue che: \nProdotto di radicali.\nDimostrazione.\nSi elevino all'ennesima potenza entrambi i membri dell'uguaglianza:\nPoich\u00e9 le formula_1-esime potenze dei due membri sono uguali (formula_59), sono uguali anche le basi.\nEsempi.\nApplicando la propriet\u00e0:\nAllo stesso modo, con formula_61:\nQuoziente di radicali.\nDimostrazione.\nSi elevino all'ennesima potenza entrambi i membri dell'uguaglianza:\nPoich\u00e9 le formula_1-esime potenze dei due membri sono uguali formula_70, sono uguali anche le basi.\nEsempi.\nApplicando la propriet\u00e0:\nAllo stesso modo, con formula_72:\nPotenze di radicali.\nNon \u00e8 necessario dimostrare questa propriet\u00e0 in quanto \u00e8 una diretta conseguenza della seconda propriet\u00e0 dei radicali con il radicando sempre positivo.\nEsempi.\nApplicando la propriet\u00e0:\nAllo stesso modo, con formula_78\nRadice di un radicale.\nDimostrazione.\nSi elevino all'formula_83-esima potenza entrambi i membri dell'uguaglianza:\nPoich\u00e9 le formula_83-esime potenze dei due membri sono uguali (formula_87), sono uguali anche le basi.\nEsempi.\nApplicando la propriet\u00e0:\nAllo stesso modo, con formula_89, formula_90\nPortar fuori.\nDimostrazione.\nPer il teorema del prodotto si ottiene:\nMa, per la seconda propriet\u00e0 fondamentale dei radicale \u00e8 formula_97, perci\u00f2:\nEsempi.\nApplicando la propriet\u00e0:\nAllo stesso modo, con formula_100:\nVarianti.\nIl teorema presenta le seguenti varianti, facilmente verificabili:\nPortar dentro.\nDimostrazione.\nElevando tutto alla formula_1-esima potenza si ottiene:\nRadicando ora il tutto sotto radice di indice formula_1 risulta:\nQuindi:\nEsempi.\nApplicando la propriet\u00e0:\nAllo stesso modo:\nVarianti.\nIl teorema presenta le seguenti varianti, facilmente verificabili:\nPotenze ad esponente razionale.\nTenendo conto di quanto detto finora, si ha che per formula_4\nIl primo enunciato si ottiene direttamente dalla definizione di radicale, il secondo applicando il teorema delle potenze ad esponente negativo.\nRadicali quadratici doppi.\ndove formula_24, formula_65e formula_136.\nPer ogni numero complesso formula_137, ci sono formula_1 diversi numeri complessi formula_10 tali che formula_7, quindi il simbolo formula_5 non pu\u00f2 essere usato univocamente. Se formula_142, parliamo di radici n-esime dell'unit\u00e0.\nSomme di radicali.\n\u00c8 importante ricordare che, in generale, \u00e8 sempre (per formula_47, formula_54):\ntenendo presente che l'uguaglianza si ha se e solo se almeno uno tra formula_8 e formula_10 \u00e8 formula_148.\nQuindi, affermare che formula_149 sarebbe un gravissimo errore.\nDimostrazione.\nPartendo dalla disequazione:\nElevando al quadrato si ottiene:\nPoich\u00e9 \u00e8 formula_47 e formula_54 per ipotesi, \u00e8 anche formula_156, quindi la tesi \u00e8 vera.\nGeneralizzazione.\nIl teorema \u00e8 facilmente estendibile alle radici di indice formula_1-esimo:\nCasi in cui la somma \u00e8 possibile.\nLa somma di radicali \u00e8 possibile solo se sono presenti radicali simili, cio\u00e8 nel caso in cui:\nAd esempio:\nNel secondo esempio si tenga presente che vale formula_166.\nPropriet\u00e0 invariantiva dei radicali.\nLa propriet\u00e0 invariantiva dei radicali afferma che:\n\"Moltiplicando o dividendo sia l'indice di un radicale che l'esponente del suo radicando per un numero naturale diverso da 0, si ottiene un radicale equivalente a quello dato.\"\nIn simboli:\nDimostrazione.\nSi elevi alla formula_170 potenza ciascuno dei due membri:\nSi ottiene formula_173, e, poich\u00e9 le formula_170-esime potenze dei due membri sono uguali, sono uguali anche le basi.\nEsempi.\nUtilizzando la propriet\u00e0 invariantiva \u00e8 possibile semplificare i radicali, dividendo sia indice che esponente del radicando per uno stesso numero:\nAllo stesso modo:\nSi noti che nell'espressione \u00e8 stato inserito il valore assoluto: questo perch\u00e9, mentre il primo radicale formula_177 esiste sempre, dato che ha il radicando elevato ad un indice pari, successivamente viene semplificato ed il suo radicando non \u00e8 pi\u00f9 elevato ad un esponente pari. Quindi \u00e8 necessario inserire il valore assoluto, per fare in modo che l'uguaglianza si mantenga valida.\nCasi particolari.\nLa radice formula_1-esima di formula_148 vale sempre formula_148, escludendo il caso in cui \u00e8 formula_181, poich\u00e9 la radice di indice formula_148 ha significato solo se il radicando \u00e8 uguale ad formula_183, ossia nel caso:\nInoltre, \u00e8 sempre:\nRazionalizzazione.\nNelle elaborazioni di espressioni e formule algebriche, \u00e8 spesso utile manipolare i radicali usando le relazioni scritte sopra, senza tentare di calcolare il valore di ogni singolo elemento. Ad esempio, se formula_8 e formula_10 sono due numeri positivi distinti:\nL'ultima relazione pu\u00f2 servire per razionalizzare il denominatore di un'espressione o di un'equazione.\nRadicali letterali.\nPu\u00f2 capitare, spesso in analisi, di trovare radicali letterali, ossia radici quadrate con radicando letterale. In questo caso, dapprima bisogna trovare la condizione di esistenza (chiamata anche C.A. \"Condizione di accettabilit\u00e0\", o C.R.R. \"Condizione di Realt\u00e0 del Radicando\"), nel caso si lavori solo tra i numeri reali, per poi considerare sempre quando le lettere indicano numeri positivi o numeri negativi.\nUn esempio di radicale letterale:\nLe condizioni di esistenza si ricavano nel seguente modo:\nPertanto il campo di esistenza del radicale \u00e8: formula_200."}
{"id": "229758", "revid": "13582035", "url": "https://it.wikipedia.org/wiki?curid=229758", "title": "Ayers Rock", "text": ""}
{"id": "229759", "revid": "17654", "url": "https://it.wikipedia.org/wiki?curid=229759", "title": "Giasone e Medea", "text": ""}
{"id": "229760", "revid": "122585768", "url": "https://it.wikipedia.org/wiki?curid=229760", "title": "Autorizzazione a montare", "text": "L'autorizzazione a montare, anche nota come patente, \u00e8 un certificato che attesta il livello raggiunto da un cavaliere e che disciplina il suo accesso ai concorsi di equitazione.\nIn Italia le patenti riconosciute dal CONI sono rilasciati dalla FISE tramite i circoli affiliati.\nTipologie di patenti rilasciate dalla FISE.\nA seconda delle abilit\u00e0 che attestano e, per alcune, dei passi necessari per acquisirle, le patenti si suddividono in:\nLe regole specifiche riguardanti la FISE sono indicate nella cosiddetta \"Disciplina delle autorizzazioni a montare\", periodicamente aggiornata e disponibile sul sito della Federazione"}
{"id": "229762", "revid": "1305772", "url": "https://it.wikipedia.org/wiki?curid=229762", "title": "Thomas Szasz", "text": " \nFu professore emerito di psichiatria presso lo Health Science Center, della State University di New York, sede di Syracuse, famoso per essere uno dei principali critici dei fondamenti morali e scientifici della psichiatria, vicino alle convinzioni dell'antipsichiatria. Sostenne la liberalizzazione delle droghe, dei farmaci e la lotta all'istituto del manicomio e dell'ospedalizzazione forzata attuata nel sistema sanitario degli Stati Uniti, affermando che esistono malattie neurologiche, disordini comportamentali e problemi filosofico-esistenziali, ma non malattie \"mentali\" in senso stretto, che lui considerava un'invenzione della psichiatria, alla cui pratica non era per\u00f2 contrario se consensuale.\nI suoi due libri pi\u00f9 noti sono \"Il mito della malattia mentale\" e \"The Manufacture of Madness: A Comparative Study of the Inquisition and the Mental Health Movement\", che espongono alcuni degli argomenti cui \u00e8 pi\u00f9 associato.\nLe sue posizioni politiche e sociali sono invece spesso avvicinate al libertarianismo, al miniarchismo o al libertarianismo di sinistra, anche se si inseriscono direttamente nel solco del liberalismo classico, riprendendo anche alcune posizioni dell'utilitarista John Stuart Mill sul rispetto dell'individuo come obbligo da parte della societ\u00e0. Pur non essendo contrario a uno stato sociale minimo, ammon\u00ec in \"Farmacrazia, medicina e politica in America\", a prestare attenzione di non trasformare il \"welfare state\" in uno \"Stato terapeutico\".\nBiografia.\nSzasz nacque da famiglia ebrea a Budapest in Ungheria, nel 1920, e nel 1938 emigr\u00f2 negli Stati Uniti, dove studi\u00f2 all'Universit\u00e0 di Cincinnati dove ottenne il Bachelor of Science in medicina, e il dottorato nel 1944. Szasz complet\u00f2 il praticantato al Cincinnati General Hospital, poi lavor\u00f2 al Chicago Institute for Psychoanalysis dal 1951 al 1956, fu membro dello staff medico della U.S. Naval Reserve.\nNel 1962 Szasz ebbe la cattedra in medicina alle State University of New York. Le sue vedute sulla psichiatria saranno influenzate anche dagli scritti di Frigyes Karinthy. La moglie di Szasz, Rosine, mor\u00ec ancora giovane nel 1971. Da lei aveva avuto due figlie, Margot e Suzy; aveva inoltre un nipote, Andrew, e gli sopravvisse anche il suo fratello maggiore, George.\nThomas Szasz \u00e8 morto a 92 anni nel 2012, ufficialmente per le complicazioni di una caduta.\nSuccessivamente \u00e8 stato rivelato che la caduta gli aveva provocato una grave lesione spinale e la paralisi, peggiorando di molto le condizioni di salute dell'anziano medico, e che Szasz sarebbe morto per suicidio assistito tramite overdose di morfina (coerente con uno dei suoi ultimi lavori in cui difendeva il suicidio e l'eutanasia, come aveva sempre fatto durante la vita) dopo aver rifiutato un'operazione chirurgica.\nSzasz era ateo. Talvolta defin\u00ec \"religioso\" il suo ateismo, per la sua fede nell'umanit\u00e0 e nella cura dell'anima umana.\nGli argomenti principali di Szasz.\nI principali argomenti di Szasz e della sua critica allo \"Stato terapeutico\" possono essere riassunti come segue:\nAffermava che la pratica della medicina, l'uso di droghe, il suicidio e i rapporti sessuali fossero tutte cose da considerare private, consensuali e legali. Szasz \u00e8 associato al movimento antipsichiatrico degli anni 1960 e 1970. Ha per\u00f2 negato la sua appartenenza ad esso, dal momento che non \u00e8 contrario alla pratica della psichiatria se questa non \u00e8 coercitiva e non considera invenzioni i disagi psicologici, anche se affermava che non fossero malattie vere e proprie, se non avevano un corrispondente fisico rilevabile. Riteneva che la psichiatria dovrebbe essere un servizio contrattuale tra adulti consenzienti senza coinvolgimento statale. Era favorevole all'abolizione dell'ospedalizzazione non volontaria per le malattie mentali, tuttora molto usata negli Stati Uniti, che considera un crimine contro l'umanit\u00e0 che, se non contrastato, diverr\u00e0 una dittatura \"farmacratica\".\nSua \u00e8 anche la celebre battuta ironica, spesso citata: \"Se parli a Dio, stai pregando; se Dio parla a te, sei affetto da schizofrenia. Se i morti ti parlano, sei uno spiritista; se tu parli ai morti, sei uno schizofrenico.\".\nIl Comitato dei Cittadini per i Diritti Umani.\nInsieme alla Chiesa di Scientology, che ha una filosofia antipsichiatrica di tipo fideista non scientifica e dogmatica - secondo la quale le pratiche psichiatriche, sostenute dalla \"setta degli psichiatri\", andrebbero sostituite con le pratiche \"religiose\" di Scientology, perch\u00e9 esse danneggerebero l'energia umana - basata sulla dottrina di L. Ron Hubbard, Szasz, basandosi invece sulla sua esperienza medica, ha cofondato il \"Citizens Commission on Human Rights\" - (CCHR) - nel 1969 per combattere quelli che considera crimini contro l'umanit\u00e0 commessi dagli psichiatri e da altri professionisti della salute mentale. In Italia l'omologo del CCHR \u00e8 il Comitato dei cittadini per i diritti umani.\nIl Comitato \u00e8 diventato, per\u00f2, sempre pi\u00f9 parte dell'organizzazione scientologica, da cui Szasz prese le distanze. Come specificato dal suo sito web ufficiale, Szasz non fu mai membro n\u00e9 ebbe alcuna affiliazione con Scientology o Dianetics, l'organizzazione precedente alla \"Chiesa\" di Hubbard. Nel 2003, la seguente dichiarazione, autorizzata da Szasz, fu inserita nel sito ufficiale:\n\"Il Dr. Szasz ha cofondato il CCHR con lo stesso spirito con cui aveva precedentemente cofondato, con il sociologo Erving Goffman e il professore di diritto George Alexander, la American Association for the Abolition for Involuntary Mental Hospitalization [...]\nI membri di Scientology hanno aderito alla battaglia di Szasz contro l'istituzione psichiatrica. Il Dr. Szasz accoglie favorevolmente l'aiuto di Ebrei, Cristiani, Musulmani o di qualsiasi altro gruppo religioso o ateo che voglia impegnarsi nella lotta allo Stato Terapeutico. Condividere questa battaglia non significa che il Dr. Szasz sostenga i principi e le cause religiose o non religiose che non sono legate alla lotta. Questo \u00e8 esplicito e implicito nel lavoro del Dr. Szasz. Tutti sono i benvenuti nel partecipare alla lotta per la libert\u00e0 individuale e l'autodeterminazione personale, specialmente quando questi valori sono minacciati dalle idee e dalle macchinazioni della psichiatria.\"\nSzasz fece parte anche del Tribunale Russell nel 2001."}
{"id": "229766", "revid": "1618934", "url": "https://it.wikipedia.org/wiki?curid=229766", "title": "Matrice a blocchi", "text": "Una matrice a blocchi, o matrice partizionata a blocchi, \u00e8 una matrice scritta in modo da raggrupparne gli elementi in blocchi rettangolari, ovvero descritta tramite sottomatrici della matrice stessa.\nQuesta riscrittura pu\u00f2 consentire di descrivere meglio la matrice (come nella forma canonica di Jordan) e la sua azione (su una somma diretta di spazi vettoriali), o di effettuare pi\u00f9 agevolmente i calcoli con particolari matrici (come in applicazioni dell'elettronica, per chip in tecnologia VLSI).\nUna matrice \u00e8 partizionata in blocchi anche se si compone di un unico blocco, o solo di blocchi che contengono un solo elemento.\nEsempio.\nUn esempio di partizione \u00e8\ncon\nPropriet\u00e0.\nIl prodotto tra matrici pu\u00f2 essere effettuato anche tra matrici scomposte a blocchi, purch\u00e9 questi siano delle dimensioni opportune, applicando la stessa regola riga-colonna del prodotto usuale con il prodotto (non commutativo) dei blocchi. \nAd esempio \nMatrice triangolare a blocchi.\nUna matrice triangolare a blocchi \u00e8 una matrice quadrata che ha blocchi quadrati sulla diagonale e i cui blocchi sotto (o sopra) la diagonale principale contengono solo zeri:\nEsempi di matrici triangolari a blocchi sono forniti dalle matrice riducibili, che posseggono sottospazi stabili per la trasformazione lineare.\nPer le matrici triangolari a blocchi valgono le relazioni:\nMatrice diagonale a blocchi.\nUn caso particolare di matrice triangolare a blocchi \u00e8 la matrice diagonale a blocchi, una matrice quadrata che ha blocchi quadrati sulla diagonale e i cui altri blocchi contengono solo zeri:\nViene solitamente indicata come somma diretta formula_8, per indicare la sua azione sulla somma diretta formula_9, dove ogni sottomatrice \"Ai=Aii\" agisce sul sottospazio \"Vi\".\nTalvolta viene anche indicata, come per le comuni matrici diagonali, con l'espressione \"diag(A1, A2, ..., An)\"."}
{"id": "229768", "revid": "647919", "url": "https://it.wikipedia.org/wiki?curid=229768", "title": "Autentificazione", "text": ""}
{"id": "229769", "revid": "1783371", "url": "https://it.wikipedia.org/wiki?curid=229769", "title": "Bizen (provincia)", "text": "Bizen (giapponese: \u5099\u524d\u56fd -no kuni) fu una provincia del Giappone situata sull'isola di Honsh\u016b ed affacciata sul Mare Interno, in quella che \u00e8 oggi la parte sud orientale della prefettura di Okayama. Bizen confinava con le province di Mimasaka, Harima e Bicch\u016b.\nIl centro originale di Bizen era in quella che \u00e8 la moderna citt\u00e0 di Okayama. Fin dai primi tempi Bizen fu uno dei centri principali giapponesi per la forgiatura di spade katana. Nel Periodo Muromachi Bizen era governata dal clan Akamatsu di Mimasaka, ma nel Periodo Sengoku era dominante il clan Urakami insediato nella citt\u00e0 di Okayama. Pi\u00f9 tardi furono soppiantati dal clan Ukita, il cui leader, Ukita Hideie fu uno dei reggenti nominati da Toyotomi Hideyoshi per vegliare su suo figlio. Dopo la Battaglia di Sekigahara, Tokugawa Ieyasu assegn\u00f2 i domini di Bizen e Mimasaka a Kobayakawa Hideaki come premio militare; dopo di lui il terreno pass\u00f2 al Clan Ikeda che lo gest\u00ec fino alla fine del Bakufu.\nDurante il Periodo Edo Bizen cambi\u00f2 proprietario pi\u00f9 volte, prima di essere incorporata nel moderno sistema delle prefetture."}
{"id": "229772", "revid": "256896", "url": "https://it.wikipedia.org/wiki?curid=229772", "title": "Registro italiano", "text": "Il termine Registro Italiano ha diverse accezioni:"}
{"id": "229776", "revid": "81103", "url": "https://it.wikipedia.org/wiki?curid=229776", "title": "Sidhe", "text": "Sidhe (, approssimativamente \"scii\"), in italiano scide, \u00e8 la parola gaelica che indica il popolo fatato, chiamato anche piccolo popolo, composto da folletti, fate, elfi, gnomi, ecc. La traduzione letterale \u00e8 \"popolo delle Colline\".\nIl \"Sidh\" \u00e8 invece l'oltretomba celtico, un mondo felice, parallelo a quello umano, che pu\u00f2 essere interpretato sia come l'habitat invisibile in cui dimora appunto il \u00ab\"buon Popolo\"\u00bb, o \u00ab\"piccolo Popolo\"\u00bb che dir si voglia, o pi\u00f9 semplicemente come l'immagine evocativa del mondo spirituale.\nLa leggenda.\n\"Daoine Sidhe\" (si pronuncia \"diine scii\") \u00e8 il nome assunto dai T\u00faatha D\u00e9 Danann (discendenti della Dea Danu) quando i Milesi (invasori dell'Irlanda) li respinsero sottoterra. Loro re era Finvarra, che da quel giorno regna nel suo palazzo sotto la collina fatata di Knockma. La loro abilit\u00e0 nel gioco degli scacchi \u00e8 leggendaria e nessun essere umano \u00e8 mai riuscito a batterli, lo stesso Re Finvarra ha tale titolo poich\u00e9 \u00e8 il pi\u00f9 bravo giocatore di scacchi fra di loro. Finvarra \u00e8 conosciuto anche come donnaiolo e spesso si reca sul piano terreno per rapire donne mortali.\nQuando i T\u00faatha D\u00e9 Danann, antichi sovrani dell'Irlanda arcaica, si allontanarono dall'isola, non si sa bene dove si diressero: c'\u00e8 chi afferma che la loro migrazione li port\u00f2 dalle coste fino all'entroterra, in un posto chiamato \"F\u00e6rie\", con una conseguente integrazione culturale, e chi sostiene invece che tornarono nell'isola da cui arrivarono.\nMa le leggende li mistificano come un popolo fatato e semidivino dell'Annwyn (l'aldil\u00e0 celtico) i cui membri, immortali e potenti maghi, partecipavano a eterni banchetti in luoghi fuori dallo spazio e dal tempo, collocati spesso all'interno degli antichi tumuli o in prossimit\u00e0 di dolmen o dei laghi, oppure danzavano sotto la luna, oppure ancora rapivano bambini.\nLa magia di questi luoghi sacri ne rievocano infatti lo spirito. Si narra che gli elfi siano tutto ci\u00f2 che resta dei Tuatha de Danaan, guardiani dei laghi irlandesi e scozzesi.\nCronaca.\nIn Italia \u00e8 stato redatto una sorta di fascicolo contenente presunti avvistamenti di esseri e creature fatate nei boschi dell'Appennino da parte della Guardia Forestale.\nIn Islanda la presenza di una folta comunit\u00e0 di elfi e personaggi del popolo fatato, testimoniata da una veggente di nome Ragnhildur Jonsdottir, avrebbe indotto nel 2014 il governo dell'isola a interrompere momentaneamente i lavori di costruzione di una superstrada per consentire agli esseri invisibili di trasferirsi al sicuro, mentre le loro abitazioni e luoghi sacri, costituiti da un gruppo di rocce antichissime, venivano trasferiti lontano dalle ruspe."}
{"id": "229777", "revid": "23801", "url": "https://it.wikipedia.org/wiki?curid=229777", "title": "Matrice semidefinita positiva", "text": ""}
{"id": "229778", "revid": "2208340", "url": "https://it.wikipedia.org/wiki?curid=229778", "title": "Mimasaka (provincia)", "text": ", o , fu una provincia del Giappone, sull'isola di Honsh\u016b che forma la parte nordorientale della prefettura di Okayama. Mimasaka confinava con le province di Bitchu, Bizen, Harima, Hoki, e Inaba.\nMimasaka era priva di sbocchi sul mare ed era spesso governata dal daimy\u014d di Bizen. L'antica capitale e citt\u00e0 castello era Tsuyama."}
{"id": "229779", "revid": "1543377", "url": "https://it.wikipedia.org/wiki?curid=229779", "title": "Fronte dell'Uomo Qualunque", "text": "Il Fronte dell'Uomo Qualunque (UQ) \u00e8 stato un movimento e, successivamente, un partito politico italiano sorto attorno all'omonimo giornale (\"L'Uomo qualunque\") fondato a Roma nel 1944 dal commediografo e giornalista Guglielmo Giannini, portando avanti istanze liberal-conservatrici, populiste, anticomuniste e legate all'antipolitica, in polemica sia col fascismo sia con i partiti antifascisti del Comitato di Liberazione Nazionale (DC, PSIUP, PCI, PLI, PRI). Sul nome di questo fenomeno politico sono stati coniati il sostantivo \"qualunquismo\" e l'aggettivo \"qualunquista\".\nIl periodico.\nIl 27 dicembre 1944 viene fondato e diretto da Guglielmo Giannini un nuovo settimanale, battezzato \"L'Uomo qualunque\". Costa 5 lire a Roma e 6 lire fuori citt\u00e0; \u00e8 un settimanale, ma ha il formato di un quotidiano e viene stampato su carta giallo-grigia.\nInserito nella U maiuscola si vede un torchio che schiaccia una striminzita immagine di uomo: \u00e8 il simbolo della classe politica che opprime il borghese, il \"travet\", insomma l'uomo qualunque. Sotto la testata c'\u00e8 una rozza vignetta dove un poveraccio scrive su un muro: \"Abbasso tutti\". Ai piedi di pagina vi \u00e8 un'autobiografia del direttore, ossia Giannini, intitolata \"Io\".\nIl successo di questa pubblicazione si riscontra nelle tirature: dalle del primo numero, si arriver\u00e0 alle del maggio del 1945. Una delle rubriche pi\u00f9 seguite, intitolata \"Le vespe\", \u00e8 nutrita di pettegolezzi su uomini politici e intellettuali. Le vespe riprendevano l'omonima rubrica presente nel primo giornale che Giannini aveva fondato, a diciotto anni, \"Il domani\", ma si percepiva anche l'influenza stilistica del giornale umoristico napoletano \"Monsignor Perelli\" cui lo scrittore aveva collaborato.\nI nomi degli avversari vengono storpiati: Calamandrei \u00e8 chiamato \"Caccamandrei\", Salvatorelli diventa \"Servitorelli\", Vinciguerra \u00e8 \"Perdiguerra\". I personaggi presi pi\u00f9 di mira compaiono in una vignetta che ha per titolo \"PDF\" (ossia \"pezzo di fesso\"). \u00c8 una forma di umorismo, o meglio di satira, piuttosto pesante, di grana grossa, che arriva a trasformare l'espressione \"vento del nord\" (ossia la spinta a un rinnovamento morale, prima che politico, venuta dalla vittoria della Resistenza) in \"rutto del nord\". Ma \u00e8 un umorismo che fa presa sugli scontenti (che sono milioni nel clima cos\u00ec difficile del dopoguerra), sugli epurati e su chi teme d'essere epurato.\nScopo dell'ideatore era dare voce alle opinioni dell'uomo della strada, contrario al regime dei partiti e a ogni forma di statalizzazione. Fin dal primo numero la posizione del settimanale \u00e8 chiara: contraria al fascismo, di cui condanna il centralismo decisionale, ma anche al comunismo e agli \"antifascisti di professione\", accostati al primo fascismo per l'accento epurazionista dei primi anni del dopoguerra. Paradossalmente, quindi, il giornale \u00e8 accusato di essere cripto-fascista e per questo motivo viene chiesta a pi\u00f9 voci la soppressione della testata. Il 5 febbraio 1945 Giannini viene denunciato dall'alto commissario dell'epurazione, Grieco, senza esito alcuno.\nIl partito.\nNascita del partito.\nGiannini, di matrice liberale e liberista, affermava nel 1945: \u00abNon esiste e non pu\u00f2 esistere una politica di massa\u00bb. L'accelerazione alla nascita di un partito di massa viene per\u00f2 a crearsi con il governo di Ferruccio Parri (da Giannini ribattezzato \"Fessuccio Parmi\"), insediatosi il 21 giugno del 1945. Il neo Presidente del Consiglio viene accusato dal settimanale di Giannini di essere inadeguato alla carica ricoperta. Il successo di questa iniziativa \u00e8 tale che, spontaneamente, numerosi simpatizzanti \"amici dell'Uomo qualunque\", si uniscono in gruppi che assumono il nome di \"nuclei qualunquisti\".\nL'8 agosto 1945 Giannini scrive di dover accogliere il \u00abgrido di dolore\u00bb - citazione di Vittorio Emanuele II - levantesi da ogni parte d'Italia. Il 7 novembre successivo viene pubblicato il programma del futuro Fronte qualunquista.\nAlla formazione dei nuclei qualunquisti, seguono la nascita di sedi sparse nella penisola italiana, tesseramenti e fondazioni di segreterie. In un primo momento Giannini cerca di far confluire quest'adesione popolare nel Partito Liberale Italiano, ma l'opposizione di Benedetto Croce fa naufragare questo progetto.\nA seguito di questo rifiuto, Giannini decide di fondare un suo partito. Il primo congresso del neonato Fronte dell'Uomo qualunque si tiene a Roma nell'aula magna della citt\u00e0 universitaria, tra il 16 ed il 19 febbraio del 1946. Il partito viene formalmente costituito il 18.\nNel giorno di apertura del congresso il Partito Comunista Italiano critica fortemente la costituzione del nuovo partito, bollandolo come un tentativo di ricostituzione del disciolto Partito Nazionale Fascista:\nIl programma.\nIl Fronte dell'Uomo Qualunque concepisce uno Stato non di natura politica, ma semplicemente amministrativa, senza alcuna base ideologica. Uno stato tecnico che funga da organizzatore di una \"folla\" e non di una \"nazione\". Secondo Giannini per governare: \u00ab[\u2026] basta un buon ragioniere che entri in carica il primo gennaio e se ne vada il 31 dicembre. E non sia rieleggibile per nessuna ragione\u00bb. Da questa visione consegue il concetto che lo Stato debba essere il meno presente possibile nella societ\u00e0: l'economia dev'essere lasciata totalmente ai privati, in un sistema totalmente liberista, anche se Giannini dubita del grande capitalismo, troppo compromesso col potere. Se ci\u00f2 non fosse, lo Stato diverrebbe etico e secondo Giannini da questa eticit\u00e0 deriverebbe l'oppressione del libero pensiero del singolo, fino ad arrivare a una visione imperialista dell'organizzazione centrale.\nI punti cardine sono quindi:\nLe elezioni amministrative del 1946.\nAlle elezioni amministrative del 1946 il Fronte dell'Uomo Qualunque si presenta soprattutto nel Centro e nel Mezzogiorno; a Venezia si allea col Partito Nazionale Monarchico, mentre in alcuni casi \u00e8 alleato col Partito Liberale Italiano.\nL'Assemblea Costituente.\nIl 2 giugno 1946 si tengono le elezioni nazionali per l'Assemblea Costituente. Il Fronte dell'Uomo qualunque ottiene voti, pari al 5,3% delle preferenze, e manda all'Assemblea 30 deputati diventando il quinto partito nazionale, dopo la Democrazia Cristiana, il Partito Socialista Italiano di Unit\u00e0 Proletaria, il Partito Comunista Italiano e l'Unione Democratica Nazionale. Il 14 dicembre 1946 il partito adotta il nuovo nome di Fronte Liberale Democratico dell'Uomo Qualunque.\nNella concomitante campagna referendaria per la scelta tra monarchia e repubblica l'Uomo Qualunque era stata una delle poche formazioni a dare una esplicita indicazione di voto in favore della monarchia, tanto da attrarre alla lunga alcuni deputati del Blocco Nazionale della Libert\u00e0.\nElezioni regionali in Sicilia del 1947: il primo Blocco Liberal Qualunquista.\nAlle prime elezioni regionali siciliane del 1947, il Fronte forma l'alleanza del Blocco Democratico Liberal Qualunquista assieme al Partito Liberale Italiano ed \u00e8 il terzo partito con il 14,8% e ben 12 seggi, dietro solo alla Democrazia Cristiana e al Fronte Democratico Popolare delle sinistre.\nL'avvicinamento a DC e PCI e la fine politica.\nA Parri succede alla guida del Governo Alcide De Gasperi, che attacca duramente la formazione di Giannini, definendola filofascista. Oltre ai grandi partiti radicati nel territorio, anche la Confindustria, guidata da Angelo Costa, \u00e8 ostile al Fronte.\nNel 1947 il partito assume un atteggiamento pi\u00f9 conciliante verso il quarto governo di De Gasperi, che aveva segnato l'estromissione dei comunisti dalla compagine governativa e addirittura in seguito far\u00e0 aperture verso il PCI.\nLa scissione Liberal-Qualunquista e dell'Unione Nazionale.\nQuesto avvicinamento allo Scudo Crociato rappresenter\u00e0 per\u00f2 la fine del successo popolare del Fronte dell'Uomo qualunque: alcuni sostenitori, delusi dal nuovo posizionamento dichiaratamente governativo, abbandonano il partito. In maggio, alle regionali in Sicilia, formano una lista, \"Blocco Democratico Liberal Qualunquista\", che ottiene il 14,7%, mentre in parlamento ben 14 deputati qualunquisti escono dal gruppo formando una separata Unione Nazionale, in cui entrano i Liberal Qualunquisti.\nDopo aver tentato un'alleanza con la Democrazia Cristiana e il MSI, Giannini si avvicin\u00f2 al leader comunista Palmiro Togliatti, definito due anni prima \u00abverme, farabutto e falsario\u00bb. Tra l'altro, Antonio Pallante, che il 14 luglio 1948 attenter\u00e0 alla vita di Togliatti apparteneva al gruppo qualunquista siciliano scissionista. Molti simpatizzanti dell'Uomo Qualunque, allibiti da questa scelta filo-PCI, abbandonarono l'ex-commediografo che, messo alle strette, rinunci\u00f2 al patto d'amicizia con il PCI per stringerne un altro con il PLI.\nIl Blocco Nazionale, la seconda scissione e lo scioglimento.\nIn vista delle elezioni politiche del 1948, il partito di Giannini entr\u00f2 nel Blocco Nazionale: l'accordo fu siglato il 10 gennaio 1948, insieme al sopracitato PLI e all'Unione della Ricostruzione di Nitti. Tale scelta originer\u00e0 una scissione e fra i dimissionari spiccher\u00e0 il segretario generale del Fronte Vincenzo Tieri che fonder\u00e0 il Partito Qualunquista Italiano. Un'altra componente del partito esce dal Fronte per confluire nel Partito Nazionale Monarchico.\nIl \"Blocco Nazionale\" ottenne 19 deputati e 7 senatori, di cui per\u00f2 di riferimento del partito solo 4 deputati (dai 30 della Costituente) tra cui lo stesso Giannini e la sorella Olga, e 3 senatori, oltre a Roberto Bencivenga (di diritto). Con l'insuccesso elettorale il Fronte ha di fatto concluso la sua funzione e i qualunquisti confluiranno nei mesi successivi chi nel Partito Nazionale Monarchico e chi nel PLI; qualche altro esponente aderir\u00e0 al neonato Movimento Sociale Italiano.\nNelle prime elezioni regionali sarde del 1949, UQ che \u00e8 ormai in via di dissoluzione, \u00e8 l'ultimo partito con solo lo 0,9% di voti.\nSciolto il partito, alle elezioni politiche del 1953 Guglielmo Giannini si candid\u00f2 nella lista laziale della Democrazia Cristiana raccogliendo preferenze e risultando il 12\u00ba dei non eletti. Poco dopo le elezioni Amintore Fanfani form\u00f2 un governo di centro-sinistra con il Partito Socialista Democratico Italiano e Giannini, contrario a tale formula politica, individu\u00f2 come possibili interlocutori prima il MSI e poi il Partito Nazionale Monarchico. Nel 1958 fu candidato alla Camera a Roma nel Partito Monarchico Popolare di Achille Lauro ma non fu eletto, ponendo fine alla sua attivit\u00e0 politica. Il quotidiano \"L'Uomo Qualunque\" continu\u00f2 le sue pubblicazioni fino alla morte di Giannini, avvenuta nel 1960.\nIl qualunquismo.\nIl termine \"qualunquismo\", poi rimasto nel lessico politico con evidente accezione negativa, definisce atteggiamenti di sfiducia nelle istituzioni democratiche, di diffidenza e ostilit\u00e0 nei confronti della politica e del sistema dei partiti, di insensibilit\u00e0 agli interessi generali, che si traducono in opinioni semplicistiche e sostanzialmente conservatrici sui problemi dello Stato e del governo. In verit\u00e0 il movimento era tutt'altro che disinteressato ed insensibile alla vita politica del Paese, ma piuttosto sfiduciato dal sistema partitocratico e dallo scarso interesse che la politica mostrava verso i reali problemi della gente, dell'uomo qualunque appunto. Nella cultura francese esiste un termine analogo, \"poujadisme\".\nNelle istituzioni.\nAssemblea Costituente.\n\"Gruppo Fronte dell'Uomo Qualunque\"\nCamera dei Deputati.\n\"Gruppo misto\"\nSenato della Repubblica.\n\"Gruppo misto\""}
{"id": "229780", "revid": "297059", "url": "https://it.wikipedia.org/wiki?curid=229780", "title": "Reato continuato", "text": "Il reato continuato \u00e8 un istituto giuridico del diritto penale che ricorre quando una persona, con pi\u00f9 azioni od omissioni esecutive del medesimo disegno criminoso, commette, anche in tempi diversi, una pluralit\u00e0 di violazioni della stessa o di diverse disposizioni di legge. L'istituto \u00e8 previsto dall'art. 81 comma 2 codice penale.\nSi tratta di un particolare tipo di concorso materiale di reati, caratterizzato dalla presenza di un disegno criminoso unico; a tale proposito, la dottrina si divide tra chi considera il reato continuato un reato unico o al contrario un reato plurimo.\nIl legislatore del 2005, nel riformare la disciplina della prescrizione con la legge Cirielli, ha abrogato la previsione secondo cui, in caso di reato continuato, il termine di prescrizione decorre dal momento in cui \u00e8 cessata la continuazione, con la conseguenza che ciascuna condotta illecita assumer\u00e0 un autonomo rilievo ai fini della decorrenza del termine (si pensi al caso di condotte di bancarotta distrattiva poste in essere nel corso di pi\u00f9 anni: le singole distrazioni, pur unificate dal vincolo della continuazione, sono considerate autonomamente e, pertanto, le condotte antecedenti possono ritenersi eventualmente prescritte senza che possa operare l'aumento della continuazione, come nella previgente disciplina).\nL'art. 81 del codice penale italiano, in seguito alla riforma della legge n. 220 del 1974 di conversione del decreto legge n. 99 del 1974, \u00e8 stato modificato ampliando la portata applicativa della norma.\nIn seguito l'art. 81 \u00e8 stato ulteriormente modificato con la legge n. 251 del 2005, con l'aggiunta di un ulteriore comma, il quarto, secondo il quale \"fermi restando i limiti indicati al terzo comma, se i reati in concorso formale o in continuazione con quello pi\u00f9 grave sono commessi da soggetti ai quali sia stata applicata la recidiva prevista dall'articolo 99, quarto comma, l'aumento della quantit\u00e0 di pena non pu\u00f2 essere comunque inferiore ad un terzo della pena stabilita per il reato pi\u00f9 grave\".\nIn caso di reato continuato \u00e8 prevista l'applicazione del cumulo giuridico, ovvero della pena determinata ai sensi dell'art. 81 co. 1 c.p., secondo il quale \"\u00e8 punito con la pena che dovrebbe infliggersi per la violazione pi\u00f9 grave aumentata sino al triplo\".\nLa difficolt\u00e0 di provare la presenza di un \"medesimo disegno criminoso\", ha indotto nel tempo la giurisprudenza a presumere l'esistenza del reato continuato in tutti quei casi in cui un soggetto compia pi\u00f9 reati anche a distanza di tempo, estendendo quindi ulteriormente l'area di operativit\u00e0 del cumulo giuridico, anche se il criterio cronologico resta, secondo la giurisprudenza della cassazione (v. tra le tante Cass. pen. Sez. I, 13/11/2012, n. 11564), uno degli elementi da valutare per applicare o meno l'istituto giuridico. L'espressione \"medesimo disegno criminoso\" identifica l'ipotesi in cui il soggetto ha, prima dell'inizio dell'esecuzione del primo reato, programmato con sufficiente precisione i tipi di reati che \u00e8 intenzionato a commettere."}
{"id": "229783", "revid": "1783371", "url": "https://it.wikipedia.org/wiki?curid=229783", "title": "Harima (provincia)", "text": "Harima (giapponese: \u64ad\u78e8\u56fd; -no kuni) o Banshu (\u64ad\u5dde \"bansh\u016b\") fu una provincia del Giappone sull'isola di Honsh\u016b. Il suo territorio, comprendente l'odierna parte sudoccidentale della Prefettura di Hy\u014dgo, confinava con le province di Tajima, Tamba, Settsu, Bizen e Mimasaka. Il capoluogo di provincia era Himeji.\nDurante il Periodo Edo, l'han (feudo) di Ako fu parte di Harima. I Quarantasette ronin erano samurai di questo han."}
{"id": "229784", "revid": "258664", "url": "https://it.wikipedia.org/wiki?curid=229784", "title": "Nuragici", "text": ""}
{"id": "229785", "revid": "92723", "url": "https://it.wikipedia.org/wiki?curid=229785", "title": "Scherma ai Giochi della XIX Olimpiade", "text": "La scherma alle Olimpiadi estive del 1968 fu rappresentata da otto eventi."}
{"id": "229786", "revid": "767487", "url": "https://it.wikipedia.org/wiki?curid=229786", "title": "Aridocoltura", "text": "L'aridocoltura, in agricoltura, \u00e8 l'insieme degli accorgimenti volti a consentire la coltivazione in ambiente arido, cio\u00e8 in assenza di irrigazione ed in presenza di precipitazioni minime. \nIl termine \u00e8 comunemente adoperato per indicare anche tutte quelle tecniche di coltivazione che portano ad un risparmio idrico. In generale la pratica dell'aridocoltura si basa in un'adeguata scelta dell'ordinamento produttivo e nel ricorso alle lavorazioni del terreno allo scopo di ottimizzare lo sfruttamento degli apporti idrici naturali. \nAvvicendamenti colturali.\nLe rotazioni colturali si basano sulla coltivazione di specie che hanno bassi consumi idrici. In zone a clima caldo-arido, come ad esempio in ambiente mediterraneo la scelta privilegia le colture che svolgono gran parte del loro ciclo (o le fasi pi\u00f9 critiche) nel periodo autunno-primaverile per sfruttare gli apporti naturali delle piogge e le riserve accumulate nel terreno. \nNella generalit\u00e0 dei casi si escludono le colture a ciclo primaverile-estivo. Tuttavia condizioni ambientali particolari (es. in terreni freschi e profondi) possono permettere anche l'attuazione di coltivazioni a ciclo primaverile-estivo ricorrendo ad adeguati accorgimenti. \nLa scelta della specie o della variet\u00e0 e della tecnica colturale \u00e8 fondamentale per ottenere il massimo risultato dall'aridocoltura. Ad esempio, per limitare i danni della siccit\u00e0 primaverile si possono scegliere variet\u00e0 di grano duro a taglia bassa e concimazioni azotate moderate per limitare il rigoglio vegetativo.\nIn passato si proponeva, fra le tecniche di aridocoltura, l'inserimento del maggese in una rotazione colturale: il maggese eserciterebbe un'azione di contenimento dello sviluppo di piante infestanti perenni e favorirebbe l'invaso dell'acqua nel terreno. Questa pratica porta in realt\u00e0 a limitati benefici in ambienti a clima caldo-arido (come quelli mediterranei) e nello stesso tempo un costo dovuto al mancato reddito derivante dal riposo.\nLavorazioni del terreno.\nLe lavorazioni possono agire in due direzioni. Da un lato incrementano la porosit\u00e0 del terreno ne aumentano la capacit\u00e0 d'invaso. Da un altro possono rimuovere o contenere le cause che comportano un maggior consumo delle riserve idriche del terreno.\nLe lavorazioni profonde aumentano la capacit\u00e0 d'invaso del terreno: in alternativa le acque in eccesso tendono a defluire o a ristagnare in superficie, con conseguenti perdite per ruscellamento o per evaporazione. A tale scopo si presta in particolare l'aratura profonda eseguita prima delle piogge. In questo modo si aumenta la permeabilit\u00e0 del terreno e la porosit\u00e0 totale. Le lavorazioni profonde in regime di aridocoltura possono essere utili nei terreni declivi, dove l'acqua piovana tende facilmente a defluire in superficie prima d'infiltrarsi nel terreno. In questi casi per\u00f2 si deve valutare l'impatto ambientale della lavorazione in riferimento al rischio dell'erosione.\nL'aratura profonda ha anche il pregio di avere nel tempo un effetto rinettante sulle piante infestanti: questo tipo di lavorazione porta i semi delle infestanti a profondit\u00e0 tali da impedirne la germinazione e, nel tempo stesso, porta in superficie organi di riproduzione vegetativa (bulbi, rizomi) che saranno devitalizzati dall'esposizione al sole.\nL'altra lavorazione che svolge un ruolo fondamentale nell'aridocoltura \u00e8 la sarchiatura. Con questa tecnica le piante infestanti vengono rimosse impedendo che entrino in competizione con la specie coltivata nell'assorbimento dell'acqua. \nLa sarchiatura ha per\u00f2 anche un effetto positivo nel limitare le perdite d'acqua direttamente nel terreno. Il terreno gestito in regime di aridocoltura ha lo strato superficiale asciutto, ma se \u00e8 ricco di micropori (terreni argillosi e terreni limosi) si ha una risalita dell'acqua per capillarit\u00e0 dagli strati profondi. La sarchiatura rimuove gli strati pi\u00f9 superficiali rompendo il sistema dei micropori e creando una leggera zollosit\u00e0 che ha un effetto pacciamante. Un terreno appena sarchiato si disidrata velocemente ma solo nello strato superficiale, mantenendo l'umidit\u00e0 negli strati sottostanti.\nIn definitiva la sarchiatura riduce le perdite per evapotraspirazione limitando lo spreco delle riserve da parte delle infestanti ed interrompendo la risalita capillare dell'acqua e la successiva evaporazione.\nRelazione tra aridocoltura e tipo di terreno.\nL'aridocoltura offre i migliori risultati sui terreni argillosi, in grado d'invasare e conservare grandi quantitativi d'acqua. Un terreno argilloso \u00e8 in grado di invasare una riserva utile dell'ordine di 1000-1500 m3/ha in uno strato di 50 cm di profondit\u00e0. Con un'evapotraspirazione giornaliera media di 5 mm questa riserva si esaurisce in 20-30 giorni solo per effetto dell'evapotraspirazione.\nI terreni sciolti, al contrario, sono poco adatti all'aridocoltura: l'elevata macroporosit\u00e0 di un terreno sabbioso permette di invasare cospicui quantitativi d'acqua, che in gran parte si perdono in poche ore con la percolazione profonda. Le riserve che si accumulano stabilmente sono di modesta entit\u00e0 e si perdono in pochi giorni per effetto dell'evapotraspirazione. \u00c8 tuttavia possibile effettuare l'aridocoltura in terreni sciolti con specie agrarie dotate di notevole resistenza alla siccit\u00e0 e in grado comunque di dare una produzione minima.\nAltri accorgimenti.\nTutti gli interventi tecnici volti a contenere l'intensit\u00e0 di evapotraspirazione possono rientrare nella pratica dell'aridocoltura. Fra questi i pi\u00f9 efficaci sono la pacciamatura, che riduce notevolmente le perdite per evaporazione, e l'allestimento di frangiventi che proteggono le colture dai venti caldi e asciutti. Tuttavia questi apprestamenti protettivi hanno un costo non indifferente e difficilmente si pu\u00f2 giustificare, dal punto di vista economico, la loro adozione in sistemi estensivi in cui si pratica l'aridocoltura.\nColtivazioni erbacee in regime di aridocoltura.\nLe coltivazioni erbacee sfruttano in generale l'effetto delle lavorazioni profonde e, quando \u00e8 possibile, della sarchiatura, tuttavia \u00e8 fondamentale la scelta di adeguati ordinamenti produttivi. \nIn cerealicoltura si preferiscono i cereali autunno-vernini (grano, orzo, avena) a quelli estivi (mais, sorgo). Fra i cereali autunno-vernini si preferiscono l'orzo e il grano duro rispetto al grano tenero, a causa dell'elevata taglia di quest'ultimo. Dove le condizioni pedoclimatiche lo permettono \u00e8 possibile (ad esempio nell'Italia centrale) anche la coltivazione del sorgo, specie pi\u00f9 resistente del mais.\nIn foraggicoltura sono da escludere i prati stabili e i prati permanenti, sostituiti dagli erbai autunno-primaverili. Specie molto adatte a questo scopo sono il trifoglio incarnato e il trifoglio alessandrino, da utilizzare con il pascolamento, oppure gli erbai a veccia e avena, da utilizzare per lo sfalcio. Sui terreni calcarei dell'Italia meridionale e Italia insulare \u00e8 un'essenza interessante anche la sulla.\nFra le oleaginose si preferiscono quelle a ciclo autunno-primaverile (colza) o a semina primaverile precoce (girasole), mentre vanno escluse quelle a semina primaverile tardiva (soia e cotone).\nFra le leguminose da granella i migliori risultati si ottengono con il cece, la fava, la lenticchia, meno adatto \u00e8 il pisello, mentre \u00e8 da escludere in genere il fagiolo.\nL'orticoltura in asciutto \u00e8 praticabile in genere con cicli autunno-primaverili o primaverili precoci. Le scelte possono ricadere sulla patata primaticcia, la cipolla, l'aglio, lo spinacio, la lattuga, ecc. mentre in genere le condizioni sono pi\u00f9 sfavorevoli per le solanacee e le cucurbitacee. Su terreni freschi e profondi anche nell'Italia meridionale \u00e8 possibile praticare colture ortive in asciutto a ciclo primaverile estivo. Ad esempio, il melone in asciutto \u00e8 rinomato per le produzioni di ottima qualit\u00e0 delle variet\u00e0 \"inodorus\". In condizioni pedoclimatiche favorevoli \u00e8 possibile coltivare in asciutto anche il pomodoro e la melanzana.\nColtivazioni arboree in regime di aridocoltura.\nLe specie tradizionalmente coltivate in regime di aridocoltura sono la vite e l'olivo e alcuni fruttiferi minori (fico, fico d'India, ecc.).\nAlcuni vitigni sono in grado di offrire uve di elevata qualit\u00e0 nelle condizioni pedoclimatiche pi\u00f9 difficili, come ad esempio il Cannonau su suoli sabbiosi o il Malvasia di Bosa su tufi trachitici. In genere la vite in asciutto, negli ambienti pi\u00f9 aridi, \u00e8 coltivata ad alberello ma sono frequenti anche altri sistemi d'allevamento, in condizioni pi\u00f9 favorevoli, come il Guyot o il cordone speronato.\nL'olivo pu\u00f2 essere considerato la specie da aridocoltura per eccellenza, in grado di offrire produzioni in asciutto anche su terreni calcarei di collina di scarsa potenza e con roccia affiorante, oppure su suoli salini in prossimit\u00e0 dei litorali. L'irrigazione dell'olivo \u00e8 indispensabile solo nelle aree pi\u00f9 aride del Nord Africa, mentre nelle altre regioni del suo areale di coltivazione si \u00e8 trasformato in coltura irrigua solo dopo l'introduzione dell'olivicoltura intensiva.\nFra le specie minori adatte per un regime in aridocoltura si possono citare il mandorlo, il fico, il fico d'India, il pistacchio, il corbezzolo, alcune cultivar di kaki, il giuggiolo, ecc...\nIn generale l'arboricoltura in regime di aridocoltura si avvale di lavorazioni mediamente profonde (20-25 cm), eseguite a fine inverno prima delle piogge primaverili, da ripetersi pi\u00f9 volte nel corso della stagione per evitare lo sviluppo delle infestanti."}
{"id": "229789", "revid": "125730268", "url": "https://it.wikipedia.org/wiki?curid=229789", "title": "Funivia", "text": "Una funivia \u00e8 una tipologia di mezzo di trasporto a fune, finalizzato al trasporto di persone o cose i cui veicoli, costituiti da cabine o piattaforme, risultano sospesi ad una fune e vengono trainati da un'altra fune. Le funivie sono utilizzate soprattutto per il trasporto di sciatori per permettere la capacit\u00e0 di superare in poco tempo dislivelli anche notevoli, ma esistono numerosi esempi di installazioni a sviluppo pianeggiante o misto, sopra corsi d'acqua o in aree urbane.\nStoria.\nL'utilizzo di funi (sia metalliche che di altri materiali, anche vegetali) per sostenere una gabbia, un cesto o simili e poterli cos\u00ec muovere con facilit\u00e0, cio\u00e8 con minimo attrito, ma soprattutto per superare avvallamenti e corsi d'acqua, si perde nella notte dei tempi.\nSolo nel XVIII secolo si hanno le prime documentazioni di realizzazioni stabili e in esercizio regolare.\nNel 1907 fu aperta a San Sebasti\u00e1n (Monte Ulia) la prima funivia per il trasporto di persone, progettata dall'ingegnere spagnolo Leonardo Torres y Quevedo e dismessa nell'agosto del 1912. Nel 1908 fu aperto a Bolzano il primo impianto per passeggeri dell'Europa Centrale: si tratta della funivia del Colle (\"Kohlererbahn\"), ancora in servizio.\nNel 1938 fu inaugurata la funivia sul Monte Terminillo che in soli 3 minuti consentiva di raggiungere Monte Terminilluccio (1864 m) partendo da Pian de Valli (1650 m). La funivia \u00e8 tutt'ora esistente.\nDel 1966 \u00e8 il primo impianto della Funivia dell'Etna, la prima su un vulcano attivo, nonch\u00e9 l'unica a costante minaccia di ricostruzione: essa \u00e8 stata ricostruita a seguito delle eruzioni del 1971, del 1983, del 1985, del 1990 e degli anni 2001-2002.\nNel 1979 fu inaugurata a Zermatt la funivia del Klein Matterhorn, a 3\u00a0883 metri, ed \u00e8 il pi\u00f9 alto punto di vista d'Europa, mentre la funivia pi\u00f9 alta al mondo (4\u00a0765\u00a0m), nonch\u00e9 la pi\u00f9 lunga (), \u00e8 la Funivia di M\u00e9rida (Venezuela), nel parco nazionale Sierra Nevada de M\u00e9rida, che collegava la citt\u00e0 di M\u00e9rida con il Pico Espejo.\nTra i pionieri delle tecniche funiviarie moderne si ricorda l'ingegnere altoatesino Luis Zuegg, nativo di Lana e fondatore della ditta H\u00f6lzl, ora Doppelmayr Italia, nonch\u00e9 l'ingegnere tedesco Adolf Bleichert di Lipsia (Sassonia), ispiratore del sistema moderno delle funivie e fondatore della Adolf Bleichert &amp; Co., una delle pi\u00f9 grande aziende di costruzioni di funivie del mondo nel XX. secolo.\nNegli anni novanta si \u00e8 giunti a una forte concentrazione di costruttori di funivie. Oggi il mercato mondiale \u00e8 dominato dalle aziende Doppelmayr e Leitner.\nLa costruzione della funivia con la sezione aerea pi\u00f9 lunga \u00e8 terminata il 16 ottobre 2010 in Armenia, questa funivia si chiama Ali di Tatev ed \u00e8 costituita da una singola sezione di 5,7 chilometri.\nStruttura di un impianto.\nTipologie.\nGli impianti si dividono in tre grandi famiglie: \nLe funi.\nAlla base del sistema si trovano le funi, in numero variabile, con specifiche definizioni e relativi compiti: \nIl numero, la funzione e le caratteristiche possono variare in base alle necessit\u00e0 locali o di progettazione. Ad esempio una sola fune pu\u00f2 fungere contemporaneamente da portante e traente oppure possono essere presenti due funi portanti. In passato furono realizzati impianti con doppie funi traenti.\nLe funi portanti sono normalmente del tipo \"chiuso\", con la superficie esterna liscia per favorire lo scorrimento dei carrelli dei veicoli, mentre le altre possono presentare profili diversi. \nLe funi ad anello vengono chiuse mediante un procedimento di impalmatura.\nAltre caratteristiche.\nIl tracciato si svolge fra due stazioni estreme e talvolta una o pi\u00f9 intermedie fra le quali sono tese le funi portanti. Solitamente nella stazione a monte sono installati i macchinari per la movimentazione delle funi traente e di soccorso mediante argano e motore elettrico, le relative apparecchiature di controllo nonch\u00e9 gli ancoraggi delle portanti. \nNella stazione a valle (detta anche \"di rinvio\" o \"di tensione\") sono situati i meccanismi per mantenere in tensione tutte le funi mediante adeguati contrappesi o, raramente, tenditori idraulici. Dovendo permettere alle funi di zavorra e soccorso di scorrere, la relativa tesatura avviene con una puleggia a sua volta agganciata al relativo contrappeso.\nGli impianti possono essere a \"campata unica\" (le funi sono tese direttamente fra le stazioni estreme) oppure richiedere uno o pi\u00f9 \"sostegni intermedi\", necessari a superare le irregolarit\u00e0 del terreno che si frappongono fra le stazioni. Questi ultimi sono dotati di scarpe per la fune portante e rulliere per lo scorrimento della traente e di soccorso.\nLa capienza delle cabine per passeggeri pu\u00f2 variare da poche unit\u00e0 a ben oltre cento (ad esempio: 180 persone nell'impianto Samnaun-Alp tridel, CH).\nAnche nelle funivie dotate di una sola cabina, per ragioni di risparmio sui costi di esercizio e manutenzione, \u00e8 quasi sempre necessario un veicolo di zavorra per compensare massa e comportamento dinamico.\nLimiti di velocit\u00e0\nLimiti di velocit\u00e0 in Italia espressi in metri al secondo:\nFunivie:12 m/s\nParticolarit\u00e0 e impianti diversi.\nLe funivie a due cabine e a forte pendenza possono sfruttare un sistema denominato \"jig-back\" il quale, sfruttando la forza peso agente sulla cabina in discesa, agevola la salita dell'altra, riducendo cos\u00ec notevolmente l'energia necessaria. Una simile soluzione viene utilizzata nelle funicolari.\nGli impianti per il solo trasporto di merci prendono il nome di teleferica; fra i personaggi legati al loro sviluppo ricordiamo l'ingegnere Fleeming Jenkin. In cave o strutture simili possono trovare realizzazione i blondin, dove il carico e lo scarico di quanto trasportato avviene in maniera automatica o semi-automatica.\nNella \"Schwebebahn\" (Ferrovia sospesa) di Dresda i veicoli viaggiano sospesi come nella Wuppertaler Schwebebahn a una rotaia aerea. Nel XIX secolo le ferrovie venivano talvolta trascinate da una fune lungo le pendenze: la fune veniva agganciata nella stazione a valle e sganciata a monte oppure veniva utilizzato un veicolo di spinta vincolato alla fune. Esempio di questi impianti sono la Steilrampe Erkrath-Hochdahl nella regione della Renania, in Germania, in esercizio dal 1839 al 1929, e la \"trenovia\" di Trieste, nota come Tranvia di Opicina.\nSviluppi futuri.\nPer le loro caratteristiche di alta efficienza energetica, relativamente basso impatto ambientale e grazie al miglioramento dei materiali utilizzabili, sia metallici che sintetici, oltre all'avvento dell'elettronica, le funivie stanno conoscendo un poderoso sviluppo non solo come classici impianti di risalita ma anche per utilizzi diversi, fra cui il trasporto urbano.\nCostruttori.\nNel XX secolo figuravano tra le imprese pionieristiche nella costruzione del sistema moderno delle funivie aeree le societ\u00e0 tedesche: la Adolf Bleichert &amp; Co. di Lipsia, la Ernst Heckel di Saarbr\u00fccken e la Julius Pohlig di Colonia, tutte tre fusesi nel 1962 nella PHB Pohlig-Heckel-Bleichert Vereinigte Maschinenfabriken AG di Colonia e appartenente al gruppo ARBED, poi divenuta parte del gruppo ThyssenKrupp AG, ma infine il ramo industriale \"costruzioni funevie aeree\" fu chiuso nel 1994, ossia la documentazione tecnica ceduta alla Doppelmayr.\nI principali costruttori mondiali oggi si riconducono a due gruppi multinazionali: l'italiana Leitner di Vipiteno (BZ) ed il gruppo austriaco-svizzero Doppelmayr/Garaventa.\nLe svizzere Von Roll Ltd. e Garaventa sono state acquistate dalla multinazionale Doppelmayr, la francese Poma dal gruppo Leitner.\nIn Italia ricordiamo anche la Ceretti &amp; Tanfani di Milano, l'Agudio di Torino (dal 2002 nel gruppo Leitner), la Hoelzl (nel settore delle funivie a va' e vieni) e la Agamatic (nel ramo degli agganciamenti automatici), entrambe di Lana d'Adige, ora divenute Doppelmayr Italia.\nOperano inoltre numerose ditte di componentistica per la realizzazione e posa di funi, cabine, equipaggiamenti elettrici ed elettronici e apparecchiature varie.\nFunivie nel mondo.\nEuropa.\nArmenia.\nLa funivia di Tatev \u00e8 stata inaugurata il 16 ottobre 2010. \u00c8 una funivia a va' e vieni a sezione unica, lunga 5750 metri. Ha due cabine che possono portare ciascuna fino a 25 passeggeri. La funivia viaggia ad una velocit\u00e0 di 37 chilometri all'ora e un viaggio di sola andata dura 11 minuti.\nAustria.\nLa funivia di Zell am See nelle Alpi austriache non \u00e8 che una delle 55 funivie aeree, gondole e seggiovie solo in questa localit\u00e0. Funivie di tutti i tipi portano una cifra di passeggeri stimata fra i 500 e i 500 milioni all'anno.\nSan Marino.\nAnche il piccolo stato di San Marino ha una sua funivia, la Funivia di San Marino\nSvizzera.\nIn Svizzera sono in servizio diverse funivie aeree, tra cui: \nCon una lunghezza di 6391 m in quattro tratti \u00e8 la funivia aerea pi\u00f9 lunga delle Alpi e il pi\u00f9 grande sistema di funivia aereo. Guadagna pi\u00f9 di 2103 m di elevazione. \nUna lista completa di funivie aeree svizzere di dominio pubblico (esclusi altri tipi di sistemi di risalita aerei) \u00e8 disponibile in lista di funivie aeree in Svizzera.\nRegno Unito.\nFunivia da Matlock Bath alle Heights of Abraham, nel Derbyshire."}
{"id": "229791", "revid": "729019", "url": "https://it.wikipedia.org/wiki?curid=229791", "title": "Cooperativa sociale", "text": "Una cooperativa sociale \u00e8 un particolare tipo di societ\u00e0 cooperativa. Le cooperative sociali gestiscono servizi socio-sanitari ed educativi, oppure attivit\u00e0 di vario genere finalizzate all'inserimento nel mercato del lavoro di persone svantaggiate.\nIl fenomeno \u00e8 pi\u00f9 sviluppato in Italia, ma esiste in varie forme in molti paesi. In paesi come la Svezia e il Regno Unito le cooperative sociali esistono senza una legislazione speciale, mentre elementi analoghi al modello italiano si ritrovano nella legislazione in Belgio (\"soci\u00e9t\u00e9 \u00e0 finalit\u00e9 Sociale / Vennootschap met Sociaal Oogmerk\") e Polonia (\"Sp\u00f3\u0142dzielnia socjalna\").\nNel mondo.\nItalia.\nLo sviluppo di questa particolare forma imprenditoriale \u00e8 legato a una molteplicit\u00e0 di fattori. Da un lato gli enti pubblici esternalizzano alle cooperative sociali una quota crescente di servizi sociali, sanitari, educativi e relativi alle politiche giovanili. D'altro canto esistono fenomeni di auto organizzazione della societ\u00e0 civile (cittadini, gruppi informali, associazioni, ecc.) che promuovono la nascita di cooperative sociali per rispondere a bisogni insoddisfatti o per innovare l'offerta di servizi di welfare.\nDisciplina normativa.\nUna delle prime norme in tema fu il Decreto Legislativo del Capo Provvisorio dello Stato del 14 dicembre 1947 n. 1577 (noto anche come Legge Basevi dal nome dell'ispiratore Alberto Basevi).\nIl decreto defin\u00ec per la prima volta la tipologia di societ\u00e0 cooperativa rispondente al riconoscimento della funzione sociale della cooperazione avente carattere di mutualit\u00e0 e senza finalit\u00e0 di speculazione privata, in armonia coi dettami dell'art. 45 della Costituzione repubblicana italiana.Successivamente, la legge 8 novembre 1991, n. 381 (\"Disciplina delle cooperative sociali\") introdusse apposita disciplina riguardante le cooperative sociali, alla quale occorre fare riferimento per conoscere gli specifici obblighi e divieti ai quali queste cooperative sono sottoposte e che ne giustificano il particolare regime tributario.\nAi sensi della legge del 1991, le cooperative sociali rientrano in una speciale categoria, caratterizzata dal fatto di \"\u201cperseguire l'interesse generale della comunit\u00e0 alla promozione umana e all'integrazione sociale dei cittadini\u201d\" attraverso:\nLa stessa legge disciplina la figura del socio volontario e del socio svantaggiato e prevede convenzioni stipulabili tra Enti pubblici e cooperative sociali di tipo B. Le cooperative sociali che rispettino la normativa della legge n. 381/1991 sono ONLUS di diritto.\nConsistenza del fenomeno.\nLe cooperative sociali rappresentano un'importante realt\u00e0 sia sotto il profilo occupazionale sia dell'erogazione di servizi. "}
{"id": "229793", "revid": "1783371", "url": "https://it.wikipedia.org/wiki?curid=229793", "title": "Tajima (provincia)", "text": "Tajima (giapponese: \u4f46\u99ac\u56fd; -no kuni) era una vecchia provincia del Giappone in quella che \u00e8 ora la parte settentrionale della prefettura di Hy\u014dgo. Tajima confinava con le province di Harima, Inaba, Tamba e Tango.\nTajima \u00e8 principalmente degna di nota per essere stata il luogo di nascita del manzo di Kobe. \u00c8 inoltre conosciuta per i suoi molti onsen, le sue spiagge e centri sciistici. Le sue principali industrie sono la pesca, agricoltura ed il turismo.\nStoria.\nEsistono due teorie su dove si trovi l'antico capoluogo della provincia, la prima ritiene che siano i resti di Hazaka nell'ex distretto di Izushi (attuale Toyooka), mentre la seconda reputa che sia da qualche parte nell'ex distretto di Keta. Nel 804, il capoluogo fu trasferito a Takada nell'ex distretto di Keta.\nL'antica capitale della provincia si trova vicina alla moderna citt\u00e0 di Hidaka, sebbene un'importante citt\u00e0-castello fosse costruita a Izushi. Per la maggior parte del periodo Sengoku quest'area venne governata dal clan Yamana che era sottomesso a Oda Nobunaga. Tadashima Akiyama, un samurai proveniente dalla provincia ebbe un duello con Miyamoto Musashi, l'incontro ebbe luogo nella provincia di Tajima e vide la sconfitta di Akiyama per Musashi.\nSebbene non sia pi\u00f9 un'entit\u00e0 politica, molti dei giapponesi che vi risiedono si identificano ancora fortemente con il nome della provincia e la sua storia."}
{"id": "229796", "revid": "2225", "url": "https://it.wikipedia.org/wiki?curid=229796", "title": "Palazzo della Civilt\u00e0 del Lavoro", "text": ""}
{"id": "229799", "revid": "1590", "url": "https://it.wikipedia.org/wiki?curid=229799", "title": "Grammy Awards", "text": ""}
{"id": "229802", "revid": "1543377", "url": "https://it.wikipedia.org/wiki?curid=229802", "title": "SourceForge", "text": "SourceForge \u00e8 una piattaforma e un sito web che fornisce gli strumenti per portare avanti un progetto di sviluppo software in modo collaborativo tra gli sviluppatori. Il software, commercializzato dalla VA Software, fornisce un \"front end\" per un'ampia gamma di servizi per il ciclo di vita dello sviluppo di software e si pu\u00f2 integrare con varie applicazioni open source, ad esempio con PostgreSQL e CVS.\nDescrizione.\nSourceForge.net \u00e8 una posizione centralizzata per sviluppatori software che debbano controllare e gestire lo sviluppo di software open source; essa inoltre costituisce un repository di codice sorgente. SourceForge.net \u00e8 ospitata da VA Software e si avvale di una versione del software SourceForge. Questo sito ospita una grande mole di progetti open source: nel febbraio 2009 se ne contavano oltre 230.000 con pi\u00f9 di 2 milioni di utenti, ma molti di questi sono progetti in letargo o che coinvolgono un solo interessato.\nSourceForge esclude l'accesso ai progetti che ospita, a diversi paesi che non sono graditi agli USA. Questo contravviene i principi del software FOSS. Cos\u00ec la Free Software Foundation cre\u00f2 il suo sito web per lo sviluppo GNU Savannah in risposta alla tendenza verso la proprietarizzazione (ovvero verso lo stato \"closed source\") dell'iniziativa SourceForge. Tuttavia attualmente vi sono numerosi siti collaborativi che utilizzano il software SourceForge.\nMentre qualche tempo fa il codice SourceForge era disponibile pubblicamente, successivamente VA Software ha deciso di non produrre nuove versioni open source. L'ultimo codice sorgente disponibile ufficialmente, ha riguardato la versione 2.5 e l'ultima versione CVS prima della chiusura \u00e8 stata la 2.61. Savannah \u00e8 un sistema basato sulla versione 2.0. Alla fine del 2003 VA Software ha distribuito la prima versione della SourceForge Enterprise Edition 4.x, una riscrittura completa dell'applicazione basata su Java EE. I rapporti delle organizzazioni che adottano SourceForge 4.x segnalano prestazioni e scalabilit\u00e0 sensibilmente superiori a quelle delle precedenti versioni SourceForge 3.x o 2.x. SourceForge 4.x, inoltre, supporta tecnologie come SOAP e XML per fornire API e web service in modo da aumentare l'integrazione e l'estensibilit\u00e0.\nL'11 marzo 2011 \u00e8 stato distribuito il codice di SourceForge chiamato \"Allura\" sotto licenza Apache versione 2. Si tratta di una riscrittura completa del motore sotto SourceForge.net.\nGforge.org, uno dei programmatori di SourceForge, ha iniziato una significativa riscrittura del software (il cosiddetto progetto GForge) a partire dall'ultima versione CVS disponibile di SourceForge. Nell'ambito di questo progetto, prosegue lo sviluppo libero e si aggiungono nuove prestazioni.\nAcquisizione da parte di Dice.com.\nSourceForge \u00e8 stata acquistata a settembre del 2012 da Dice Holdings dal precedente proprietario Geeknet.\nCritiche a DevShare e al sistema adware.\nNel luglio 2013, SourceForge ha annunciato di voler implementare \"DevShare\", un software opzionale proposto agli sviluppatori che permette l'inserimento di contenuti sponsorizzati closed-source nei file binari di installazione, compensando poi i progetti coinvolti con parte del ricavato. Questa implementazione ha raccolto sia critiche che consensi. Alcuni lamentano il fatto che chi scarica non sia completamente consapevole di ci\u00f2 che stanno installando in realt\u00e0, o che non siano pi\u00f9 capaci di fidarsi del contenuto del file scaricato. Altri vedono la novit\u00e0 come una opzione ragionevole e innocua che lascia il controllo sia ai manutentori dei singoli progetti sia agli utenti finali.\nTra le posizioni critiche si annovera la reazione di GIMP, un celebre programma di manipolazione delle immagini, che nel novembre del 2013 ha rimosso da SourceForge i propri download, adducendo come ragioni sia la presenza di banner che replicano pulsanti di download, capaci di confondere gli utenti, che l'installer proprietario di SourceForge, creato per veicolare offerte di terze parti."}
{"id": "229804", "revid": "767487", "url": "https://it.wikipedia.org/wiki?curid=229804", "title": "The Chemical Wedding", "text": "The Chemical Wedding \u00e8 il quinto album in studio del cantante britannico Bruce Dickinson, pubblicato nel 1998 dalla Air Raid Records.\nIl disco.\nIl disco \u00e8 una sorta di concept-album ispirato alla vita del pittore inglese William Blake: i temi oscuri e cupi dei brani rispecchiano fedelmente il modo di vivere e di dipingere del pittore. La copertina stessa dell'album raffigura una sua pittura.\nL'album appare decisamente orientato su un sound molto duro con atmosfere particolarmente cupe e la voce di Dickinson pi\u00f9 profonda del solito.\nOltre alla magistrale bravura dei due chitarristi Roy Z e Adrian Smith, in questo album spicca in maniera particolare il bassista Eddie Casillas che riesce ad interpretare alcuni giri di basso in uno stile che ricorda molto il funambolico leader degli Iron Maiden, Steve Harris.\nI brani.\nLa prima traccia, \"King in Crimson\", si apre con un pesante riff e la voce di Dickinson distorta ed aggressiva.\nLa seconda \u00e8 la \"title track\", ispirata all'alchimia, drammatica e lenta. La terza traccia, \"The Tower\", fu rilasciata come singolo (accompagnata da un videoclip), come anche la successiva \"Killing Floor.\"\n\"Book of Thel\", co-scritta dal bassista Eddie Casillas, \u00e8 il brano pi\u00f9 lungo dell'album; cita, nel ritornello finale, alcuni versi dal Macbeth di William Shakespeare. La settima traccia \u00e8 la ballata \"Gates of Urizen\". \"Jerusalem\" traspone in musica la poesia di William Blake \"And did those feet in ancient times\", nota anche con il titolo \"Jerusalem\" e gi\u00e0 musicata da Sir Hubert Parry e da Emerson, Lake &amp; Palmer, che Blake pose in apertura del poema \"Milton\". Il testo originale della poesia, interamente cantato da Dickinson, \u00e8 integrato da versi originali e concluso dalla recitazione di un breve estratto dal secondo libro di \"Milton\". Seguono \"Trumpets of Jericho\" e \"Machine Men\", scritta da Adrian Smith, e infine \"The Alchemist\", che conclude il disco riprendendo il coro del brano \"The Chemical Wedding\".\nTracce.\nLa traccia 10, \"The Alchemist\", finisce a 6:04. Dopo due minuti di silenzio, c'\u00e8 un breve segmento parlato che conclude la traccia. Nell'edizione del 2005 la traccia dura 6:04 e il finale \u00e8 stato spostato alla fine di \"Confeos\".\nLa traccia 13, \"Confeos\", finisce a 5:13. Seguono i due minuti di silenzio e il segmento parlato che nell'edizione originale concludevano la traccia 10, \"The Alchemist\"."}
{"id": "229805", "revid": "12290", "url": "https://it.wikipedia.org/wiki?curid=229805", "title": "Ronald Weasley", "text": ""}
{"id": "229806", "revid": "1123126", "url": "https://it.wikipedia.org/wiki?curid=229806", "title": "Chiesa cattolica in Grecia", "text": "La Chiesa cattolica in Grecia \u00e8 parte della Chiesa cattolica universale, sotto la guida spirituale del Papa e della Santa Sede.\nStatistiche.\nIn base alla Costituzione nazionale, la comunit\u00e0 cattolica greca costituisce una minoranza religiosa (ma non etnica). Ai cattolici greci si aggiungono anche un maggior numero di cattolici stranieri (in particolare albanesi) stabilitisi in terra ellenica per diverse ragioni, che contribuiscono quindi a creare una comunit\u00e0 cattolica di circa 200.000 unit\u00e0.\nLa maggior parte di essi (circa il 40%) si concentra nella megalopoli di Atene. Un cospicuo numero si trova nelle isole Cicladi, soprattutto Sira (8.000) e Tino (3.000), ma anche a Salonicco, Volos, Kavala, Corf\u00f9, Patrasso, Giannitsa e in altre citt\u00e0 della Grecia continentale.\nSuddivisione ecclesiastica.\nLa maggior parte dei cattolici greci appartiene alla Chiesa latina, 3000 alla Chiesa cattolica greca di rito bizantino ed infine alcune centinaia a quella Chiesa armeno-cattolica.\nNunziatura apostolica.\nSanta Sede e Grecia intrattengono relazioni diplomatiche dal 17 luglio 1979. Ma gi\u00e0 dal 1834, in concomitanza con l'indipendenza della Grecia, Roma aveva un proprio delegato apostolico nel Paese.\nConferenza episcopale.\nGli ordinari locali costituiscono la Conferenza episcopale locale, chiamata Santo Sinodo dei vescovi cattolici di Grecia (\"Iera synodos Katholikis Ekklisias tis tis Ellados\" - \u0399\u03b5\u03c1\u03ac \u03a3\u03cd\u03bd\u03bf\u03b4\u03bf\u03c2 \u03c4\u03b7\u03c2 \u039a\u03b1\u03b8\u03bf\u03bb\u03b9\u03ba\u03ae\u03c2 \u0395\u03ba\u03ba\u03bb\u03b7\u03c3\u03af\u03b1\u03c2 \u03c4\u03b7\u03c2 \u0395\u03bb\u03bb\u03ac\u03b4\u03bf\u03c2). Consta di sei membri:\nElenco dei presidenti del Santo Sinodo dei vescovi cattolici di Grecia:\nElenco dei vicepresidenti del Santo Sinodo dei vescovi cattolici di Grecia:\nElenco dei segretari generali del Santo Sinodo dei vescovi cattolici di Grecia:"}
{"id": "229807", "revid": "44627", "url": "https://it.wikipedia.org/wiki?curid=229807", "title": "Funzione divisore", "text": ""}
{"id": "229808", "revid": "1543377", "url": "https://it.wikipedia.org/wiki?curid=229808", "title": "File supportati da Apache OpenOffice", "text": "Apache OpenOffice supporta numerosi tipologie di file. Utilizza nativamente il formato aperto ODF, riconosciuto dagli standard ISO.\nLa suite \u00e8 compatibile con i file generati da Microsoft Office sebbene non supporti pienamente le macro VBA. Dalla versione 3.0 OpenOffice inoltre supporta l'OOXML, altro standard ISO, sviluppato dalla Microsoft.\nLa seguente \u00e8 una lista di formati supportati da Apache OpenOffice."}
{"id": "229809", "revid": "1305772", "url": "https://it.wikipedia.org/wiki?curid=229809", "title": "Arte aborigena", "text": "Con l'espressione arte aborigena australiana si intende sia l'arte antica e tradizionale degli australiani aborigeni prima della colonizzazione europea, sia l'arte moderna di artisti aborigeni contemporanei che si ispirano alla cultura tradizionale del loro popolo (eventualmente apportando innovazione e contaminazione con forme artistiche di origine europea, come l'uso di pitture acriliche su tela). L'arte aborigena include dipinti, sculture di legno, abiti da cerimonia, nonch\u00e9 decorazione di strumenti musicali (in particolare \"didgeridoo\"), armi (come \"boomerang\" e scudi) e oggetti rituali o altri strumenti (per esempio i \"bullroarer\").\nL'arte \u00e8 un elemento fondamentale della cultura aborigena. Le opere d'arte venivano usate per segnare il territorio dei vari clan, ricordare eventi storici, raccontare le storie del \"dreamtime\", insegnare le leggi e la morale. I materiali per la pittura (come certi tipi di ocra) venivano commerciati e scambiati per tutta l'Australia.\nArte aborigena tradizionale.\nPittura.\nMateriali e superfici.\nI materiali tradizionali impiegati nella pittura aborigena erano acqua o saliva mescolate con ocra e altri coloranti minerali, sangue di canguro e resine. Come strumenti si usavano semplici pennelli, bastoncini, o le dita. Piuttosto diffusa era anche una tecnica che consisteva nel riempirsi la bocca di pittura e spruzzarla sulla superficie da dipingere, con un effetto simile a quello della moderna pittura a spruzzo. Oltre a dipingersi il corpo, gli aborigeni dipingevano le pareti rocciose e la corteccia degli alberi (soprattutto dell'eucalipto \"melaleuca\", nella zona di Arnhem). In alcune zone, e in particolare nella zona di Papunya, disegnavano direttamente sulla sabbia del deserto australiano.\nNella pittura su corteccia si utilizzano parti lisce e prive di nodi, preferibilmente ricavate dall'albero durante la stagione umida. La corteccia veniva poi pulita della scorza esterna pi\u00f9 dura con uno strumento appuntito, riscaldata al fuoco, e appiattita calpestandola o schiacciandola con grossi sassi. Una volta dipinta, veniva applicato un fissante, tipicamente succo di orchidea.\nNella pittura rupestre aborigena tradizionale venivano utilizzate pareti rocciose spesso situate all'interno di caverne o in luoghi difficilmente accessibili. I luoghi scelti per la pittura avevano spesso un importante significato spirituale o religioso nella cultura locale, e non raramente i nuovi dipinti venivano realizzati sulla stessa parete usata per dipinti pi\u00f9 antichi, che ne risultavano coperti. Alcuni dipinti rupestri in luoghi come Kakadu o Ulu\u1e5fu risultano dalla sovrapposizione di decine o centinaia di strati.\nStili.\nLa pittura aborigena \u00e8 estremamente varia. Figure stilizzate e silhouette o semplici immagini geometriche (per esempio linee a zig-zag) sono elementi che si trovano quasi ovunque nell'arte tradizionale e antica del continente. Gli stili specifici meglio noti sono tre: la pittura \"a raggi X\", la \"dot art\", e una variante dello \"stencil\".\nNella pittura cosiddetta \"a raggi X\", animali e uomini sono raffigurati mostrandone lo scheletro e le viscere, come in una sorta di sezione che ricorda per l'appunto una radiografia.\nL'\"arte a punti\" (\"dot art\"), originariamente utilizzata nei disegni sulla sabbia e poi trasposta su tela nell'arte aborigena moderna complessi pattern geometrici sono realizzati con numerosi punti, grosso modo equidistanti, di diversi colori. All'occhio occidentale, le opere della \"dot art\" appaiono spesso astratte, ma in effetti si avvalgono di un complesso simbolismo in cui a diverse forme geometriche sono assegnati significati ben precisi. I concetti che possono essere espressi in questo linguaggio sono quelli fondamentali della cultura e della mitologia aborigena (per esempio \"uomo\", \"pozza\", \"canguro\", \"ciotola\", \"bastone per scavare\" e cos\u00ec via). I simboli utilizzati per rappresentare questi concetti possono considerarsi rappresentazioni estremamente stilizzate della forma dell'oggetto in questione (o di una sua orma sulla sabbia) tipicamente \"vista dall'alto\".\nInfine, abbastanza diffusa \u00e8 la pittura \"stencil\", associata alla gi\u00e0 menzionata tecnica a spruzzo, in cui predomina la riproduzione di mani umane \"in negativo\" (l'artista appoggiava la mano sulla superficie da dipingere e spruzzava il colore). Particolarmente nota \u00e8 la cosiddetta arte di Bradshaw, cos\u00ec chiamata in onore di Joseph Bradshaw, che nel 1891 scopr\u00ec un importante sito in cui si trovano opere d'arte rupestre fatte in questo stile nella zona di Kimberley, e datate a oltre 50000 anni fa.\nScultura e oggettistica.\nLe sculture lignee aborigene rappresentano spesso i mimi, creature mitologiche simili a piccoli uomini. Altri oggetti realizzati in legno la cui realizzazione ha talvolta valenza artistica sono i boomerang, i coolamons, i bullroarer, i didjeridoo e perfino i \"bastoncini per scavare\" (\"digging sticks\"). Le decorazioni di questi oggetti, soprattutto con tecniche in stile \"dot art\", sono per\u00f2 pi\u00f9 tipiche dell'arte moderna (e alla vendita di souvenir turistici) che propri della tradizione aborigena.\nMusica.\nIl principale strumento musicale tradizionale australiano \u00e8 il didgeridoo.\n\u00c8 originario dei territori del Nord dell'Australia, luogo ricco di termitai ed \u00e8 lo strumento sacro degli australiani aborigeni. Si pensa abbia circa 2.000 anni, visto che esistono dei graffiti di tale et\u00e0 che lo raffigurano, ma potrebbe essere anche pi\u00f9 antico. I didgeridoo tradizionali sono in eucalipto decorati con motivi totemici aborigeni, anche se oggi si trovano strumenti di diversi materiali: dal teak alla plastica e dal metallo alla ceramica.\nIl nome \"didgeridoo\" \u00e8 un'interpretazione onomatopeica data dai colonizzatori inglesi che, sbarcati sul nuovo continente, sentirono il suono ritmato \"did-ge-ridoo\" provenire da dei rami di eucalipto cavi suonati dagli aborigeni. Lo strumento \u00e8 originario della Terra di Arnhem e viene chiamato in almeno cinquanta modi diversi a seconda del luogo e delle etnie: da djalupu, djubini, ganbag, gamalag, maluk, a yidaki, yirago, yiraki, yigi yigi.\nLe dimensioni del didgeridoo possono variare: Pu\u00f2 avere una lunghezza che varia da meno di un metro a 4 metri, e un diametro interno che va da un minimo di 3 centimetri (all'imboccatura) fino a 30\u00a0cm o pi\u00f9 (nella parte finale), \u00e8 classificato negli aerofoni ad ancia labiale e la sua nota fondamentale \u00e8 data principalmente dalla lunghezza. Per suonare il didgeridoo si utilizza la tecnica della respirazione circolare (o del soffio continuo). Tale tecnica permette al suonatore di prendere aria dal naso mentre espira quella contenuta nella bocca generando un suono continuo.\nIl suono che produce questo strumento \u00e8 profondo e ipnotico.\nEsistono diversi stili tradizionali in cui viene suonato il didgeridoo che si differenziano in modo impercettibile per noi. Nelle varie zone il modo di suonare si differenzia nell'uso degli accenti, nell'uso del toot (Effetto tromba) come chiamata ritmica e nell'uso della voce. In ogni stile si riconoscono comunque tratti comuni, come l'imitazione del verso degli animali, la presenza di armonici, il pronunciare parole al suo interno e l'utilizzo di bastoncini (bilma) o boomerang che colpendo il didgeridoo fanno da accompagnamento ritmico.\nIl didgeridoo \u00e8 usato sia nei riti sacri che nella vita di tutti i giorni. Per le popolazioni dove questo strumento \u00e8 tradizionale le donne non possono suonarlo nei riti sacri, essendo usato principalmente nel rito di iniziazione maschile. Per alcune etnie \u00e8 assolutamente vietato l'uso del didgeridoo da parte delle donne ma, ironicamente, questo avviene nel sud dell'Australia dove non \u00e8 uno strumento tradizionale.\nAltre forme d'arte.\nNella cultura degli australiani aborigeni le Vie dei Canti rappresentano una inestricabile e complicatissima toponomastica musicale che permette di ricreare e perpetuare i riti della creazione. In tutti i miti della creazione che ritroviamo nelle religioni dei popoli antichi e primitivi, nell'istante in cui una divinit\u00e0 manifesta la volont\u00e0 di dare vita a se stesso o a un altro dio, di creare la terra, il cielo, l'uomo e gli altri esseri viventi, emette un suono, parla, grida, espira, sospira, tossisce, suona uno strumento musicale, singhiozza, canta. La fonte che emana la forza creatrice \u00e8 sempre una fonte acustica. Presso gli aborigeni esiste una dimensione temporale sospesa tra il presente e l'\"Alcheringa\" o \"Tempo del Sogno\", il tempo mitico della creazione durante il quale si \u00e8 svolta la storia del mondo e ogni cosa \u00e8 stata espressa dagli antenati per mezzo del canto, attraverso i gesti e la parola.\nIl culto magico di questa natura procura agli individui un centro spirituale sito al di fuori di loro stessi, un centro che riunisce ogni singolo uomo in un unico, grande collettivo spirituale, legandolo indissolubilmente all'ambiente in cui vive. Se viene a mancare la ritualizzazione degli antichi eventi mitologici \u00e8 inevitabile il sopraggiungere di un decadimento completo, di un grande disorientamento spirituale che si manifesta in modo immediato in tutti gli aspetti della vita individuale e comunitaria. \u00c8 per questo motivo che gli aborigeni nel ricalcare le tjurna djugurba (le orme degli esseri mitici) cio\u00e8 le antiche Vie dei Canti, visibili soltanto ai loro occhi, ripetono le parole e i suoni degli antenati che, nei lunghissimi e interminabili viaggi attraverso un continente vuoto e privo di vita, facevano esistere il mondo cantandolo. Ogni roccia, ogni sorgente, un punto d'acqua, una macchia d'eucalipti, rappresenta una traccia concreta di un dramma sacro.\nIn pratica il continente australiano si pu\u00f2 leggere come una partitura musicale. Ancora oggi ogni neonato eredita una sezione di canto per diritto di nascita. Le sue strofe sono propriet\u00e0 privata inalienabile e delimitano il suo territorio. Una volta adulto e\"iniziato\" alla rivelazione della creazione gli viene svelata una geografia mitica per apprendere i luoghi in cui gli esseri soprannaturali hanno celebrato riti, danzato o fatto cose importanti. Egli ha anche il diritto di prestare le sue strofe lungo una pista del canto e acquistare il diritto di passaggio dai suoi vicini, ricevendone aiuto e ospitalit\u00e0. L'uomo che va in walkabout (viaggio rituale) canta le strofe del suo antenato senza cambiare n\u00e9 una parola n\u00e9 una nota, cos\u00ec facendo ricrea il Creato.\nSignificati religiosi e culturali.\nL'arte aborigena \u00e8 quasi sempre espressione di messaggi spirituali, religiosi e mitologici legati al \"dreamtime\". Predominano il racconto di storie volte a spiegare l'origine del mondo cos\u00ec come gli aborigeni lo conoscono e a insegnare la morale aborigena, attraverso il riferimento ad archetipi e totem.\nIl deterioramento dell'arte aborigena.\nL'arte aborigena, in particolar modo la pittura rupestre, \u00e8 soggetta a un continuo deterioramento, in gran parte dovuto all'intervento diretto o indiretto dei coloni europei e, oggi, dei turisti. Molti siti sono stati distrutti durante la colonizzazione per far spazio a edifici e altre strutture; i dipinti che si sono salvati sono in costante pericolo di erosione per via dell'eccessivo contatto da parte dei turisti o, peggio ancora, di veri e propri atti vandalici. I siti che oggi hanno maggiori probabilit\u00e0 di sopravvivere nel tempo sono quelli situati nei parchi nazionali e sottoposti a un accurato e continuo controllo da parte dei ranger.\nArte aborigena moderna.\nNel 1934, il pittore australiano Rex Batterbee insegn\u00f2 la tecnica della pittura ad acquerello all'artista aborigeno Albert Namatjira e ad altri aborigeni della missione di Hermannsburg, nel Territorio del Nord. L'acquerello su tela divenne rapidamente una tecnica molto diffusa e popolare per la pittura aborigena.\nNel 1966, un dipinto dell'artista aborigeno David Malangi fu riprodotta sulla banconota da un dollaro australiano, inizialmente senza che l'artista ne fosse a conoscenza. Il successivo pagamento dei diritti da parte della Reserve Bank rappresenta il primo caso di copyright riconosciuto ad artisti aborigeni dalla legge australiana.\nNel 1971-1972, l'insegnante d'arte Geoffrey Bardon incoraggi\u00f2 gli aborigeni di Papunya, a nordovest di Alice Springs, a mettere su tela le loro storie del \"dreamtime\", con lo stile (noto come \"dot art\") che utilizzavano per disegnare sulla sabbia. Lo stile noto come \"scuola di Papunya Tula\", o come \"arte a punti\" (\"dot art\") divenne la forma pi\u00f9 nota e riconoscibile di pittura aborigena. Molta dell'arte venduta nei negozi per turisti in Australia si rif\u00e0 allo stile sviluppato a Papunya. Fra gli artisti pi\u00f9 famosi della scuola si devono ricordare Clifford \"opossum\" Tjapaltjarri e Johnny Warangkula, il cui dipinto \"Water Dreaming at Kalipinya\" fu venduto nel 2000 al prezzo record di 486.500 dollari.\nNel 1983, gli aborigeni Warlpiri di Yuendumu iniziarono a dipingere 36 porte della scuola locale con le loro storie del \"dreamtime\". Da questa iniziativa nacque un vero e proprio movimento artistico che port\u00f2 nel 1985 alla fondazione dell'associazione artistica di Warlukwlangu. Fra i pittori pi\u00f9 noti di questa scuola c'\u00e8 Paddy Japaljarri Stewart.\nNel 1988, in occasione del bicentenario della colonizzazione dell'Australia fu inaugurato alla National Gallery of Australia di Canberra il \"Torres Strait Islander memorial\", costituito da 200 \"bare nel tronco\" (\"log coffin\"), un tipo di bara utilizzato nelle cerimonie mortuarie della terra di Arnhem. Il monumento aveva lo scopo di commemorare gli aborigeni morti nel tentativo di difendere la propria terra dai coloni, e fu realizzato da 43 artisti di Ramingining e delle comunit\u00e0 vicine. Il percorso che attraversa il memoriale rappresenta il fiume Glyde.\nFra la fine degli anni ottanta e l'inizio dei novanta divenne molto celebre l'opera di Emily Kngwarreye, un'ottantenne pittrice aborigena. La Kngwarreye proveniva dalla comunit\u00e0 di Utopia (comunit\u00e0 aborigena), a nordest di Alice Springs, e dipinse solo per pochi anni al termine della sua vita. Il suo stile, che cambiava di anno in anno, fu considerato come una fusione di elementi della tradizione aborigena con elementi di arte australiana moderna.\nUn altro artista moderno molto noto \u00e8 Rover Thomas, nato in Australia Occidentale, che ha rappresentato il suo paese alla Biennale di Venezia del 1990. Fra i suoi scolari pi\u00f9 famosi c'\u00e8 Queenie McKenzie, della regione orientale del Kimberley.\nLetteratura.\nGli aborigeni non hanno sviluppato una lingua scritta, e quindi non esiste nemmeno una letteratura propriamente detta, sebbene si possa sostenere che i canti aborigeni rappresentino una tradizione letteraria orale.\nDopo la colonizzazione, alcuni autori aborigeni hanno realizzato importanti opere letterarie in lingua inglese. L'esempio meglio noto (bestseller in Australia e tradotto in numerosi altri paesi, \u00e8 il romanzo autobiografico \"La mia Australia\" (\"My Place\", 1987) di Sally Morgan."}
{"id": "229811", "revid": "599013", "url": "https://it.wikipedia.org/wiki?curid=229811", "title": "Dati personali", "text": "Per dati personali, secondo il Regolamento (UE) n. 2016/679, noto come \"Regolamento generale per la protezione dei dati\", si intende all'Art. 4: \nStoria.\nIn Europa.\nA seguito della creazione delle banche dati e dell'informatizzazione dell'informazione, si rese necessario sempre pi\u00f9 normarne la circolazione e proteggere i dati.\nIl 7 ottobre 1970 nella regione (Land) dell'Assia dell'allora Repubblica Federale Tedesca viene emanata una legge per la protezione dei dati e istituito un \"Datenschutzbeauftragter\" (lett. \"responsabile della protezione dei dati\") segue una legge analoga in Baviera il 12 ottobre dello stesso anno. A queste poi ha fatto seguito sempre in Germania il 27 Gennaio 1977 la B\"undesdatenschutzgesetz-bdsg\" (lett. \"\"legge federale sulla protezione dei dati\").\nIl 23 settembre 1980 l'OCSE rilascia le \"Linee guida sulla protezione della vita privata e su i flussi transfrontalieri di dati di carattere personale\"\"\nl'anno successivo, il 28 gennaio 1981, il Consiglio d'Europa, in contestuale alle precedenti linee guida, approv\u00f2 la \"Convenzione per la protezione dell\u2019individuo riguardo all\u2019elaborazione dei dati a carattere personale\".\nIspirandosi all'art. 2 della CETS n. 108/1981 venne stabilita una delle prime definizioni in Europa riguardo ai dati personali e sensibili, ovvero: \"\u00abdati a carattere personale\u00bb significa ogni informazione concernente una persona fisica identificata o identificabile (\u00abpersona interessata\u00bb)\"All'articolo 6 si specifica inoltre una protezione per:\"I dati a carattere personale che rivelano l\u2019origine razziale, le opinioni politiche, le convinzioni religiose o altre convinzioni, nonch\u00e9 i dati a carattere personale relativi alla salute o alla vita sessuale, non possono essere elaborati automaticamente a meno che il diritto interno preveda delle garanzie appropriate. Lo stesso vale per i dati a carattere personale relativi a condanne penali.\".Dalla definizione si nota come la componente di riferimento indiretta non sia ancora saldamente presente nella definizione.\nIn seguito, fu stabilita a livello europeo, l'introduzione di un sistema di garanzie \"a prevenzione\" del rischio di discriminazione e di violazione dei diritti e delle libert\u00e0 fondamentali dei singoli individui, ed in particolare che questo fosse attivabile a seguito di richiesta dell'interessato. La Convenzione afferm\u00f2 che la mera conservazione di fotografie all'interno di altri documenti non avrebbe potuto in s\u00e9 configurare una violazione di diritto qualora la finalit\u00e0 del trattamento non fosse quella di dedurre dati personali e sensibili mediante l'analisi delle informazioni preservate.\nil 24 ottobre 1995 viene promulgata la Direttiva 95/46/CE del Parlamento e del Consiglio d'Europa tesa ad unificare le direzioni prese dagli stati membri in materia di dati personali e all'articolo 2 definisce dato personale:\"Qualsiasi informazione concernente una persona fisica identificata o identificabile (\u00abpersona interessata\u00bb); si considera identificabile la persona che pu\u00f2 essere identificata, direttamente o indirettamente, in particolare mediante riferimento ad un numero di identificazione o ad uno o pi\u00f9 elementi specifici caratteristici della sua identit\u00e0 fisica, fisiologica, psichica, economica, culturale o sociale;\" In questa definizione si evince subito come i precedenti articoli si unifichino nella definizione e si espliciti il concetto di \"identificabile\" e appaia il numero di identificazione, in consensuale con la diffusione del web.\nA partire da questa direttiva l'Italia si adeguer\u00e0 l'anno seguente.\nla definizione della direttiva 95/46/CE si amplier\u00e0 poi nel 2002 con una chiarifica in merito ai dati relativi all'ubicazione, al traffico ed in generale si inizier\u00e0 ad adeguare sempre pi\u00f9 alle nuove tecnologie e aggiornata poi nel 2009 con la direttiva 2009/136/CE in merito all'adeguamento ai telefoni cellulari e alla rete.\nIn Italia.\nIn Italia la prima normazione in merito ai dati personali si ha con la legge 675/1996 \"Tutela delle persone e di altri soggetti rispetto al trattamento dei dati personali\" dando come definizione di dato personale: \"qualunque informazione relativa a persona fisica, persona giuridica, ente od associazione, identificati o identificabili, anche indirettamente, mediante riferimento a qualsiasi altra informazione, ivi compreso un numero di identificazione personale\"La precedente legge venne modificata nel 2003 con il codice in materia di protezione dei dati personali e a seguire il decreto legge 6 dicembre 2011 n. 201, convertito con modifiche dalla L. 22 dicembre 2011 n. 214, ha eliminato l'inclusione delle persone giuridiche nel concetto di dato personale, limitandolo quindi alle sole persone fisiche.\nLa definizione di Dato Personale in Italia \u00e8 rimasta tale sino all'approvazione del Regolamento (UE) n. 2016/679.\nParticolari tipi.\nDati genetici.\ni dati personali relativi alle caratteristiche genetiche ereditarie o acquisite di una persona fisica che forniscono informazioni univoche sulla fisiologia o sulla salute di detta persona fisica, e che risultano dall\u2019analisi di un campione biologico della persona fisica in questione, in particolare dall'analisi dei cromosomi, dell'acido desossiribonucleico (DNA) o dell'acido ribonucleico (RNA).\nDati biometrici.\ni dati personali ottenuti da un trattamento tecnico specifico relativi alle caratteristiche fisiche, fisiologiche o comportamentali di una persona fisica che ne consentono o confermano l\u2019identificazione univoca, quali l\u2019immagine facciale o i dati dattiloscopici;\nDati relativi alla salute.\ni dati personali attinenti alla salute fisica o mentale di una persona fisica, compresa la prestazione di servizi di assistenza sanitaria, che rivelano informazioni relative al suo stato di salute;\nDati giudiziari.\nI dati giudiziari sono quei dati personali in materia di casellario giudiziale, di anagrafe delle sanzioni amministrative dipendenti da reato e dei relativi carichi pendenti. Inoltre possono essere quei dati personali indicanti la qualit\u00e0 di imputato o di indagato.\nIl trattamento di questi dati \u00e8 ammesso solo se autorizzato da espressa disposizione di legge o provvedimento del Garante per la protezione dei dati personali, che ne specifica le finalit\u00e0, i tipi di dati e le operazioni autorizzate.\nDati identificativi.\nI dati identificativi (art. 4 c. 1 lett c del Codice della privacy) sono i dati personali che permettono l'identificazione diretta dell'interessato. Ad esempio la fotografia di una persona.\nDati sensibili.\nI dati sensibili sono quei dati che rivelano l'origine etnica, le opinioni politiche, l'adesione a partiti, le credenze religiose o filosofiche, lo stato di salute, l'orientamento sessuale e la partecipazione ad associazioni religiose, politiche, filosofiche o sindacali di una persona fisica.\nI dati sensibili possono essere trattati dai privati soltanto con il consenso documentato dell\u2019interessato."}
{"id": "229812", "revid": "228587", "url": "https://it.wikipedia.org/wiki?curid=229812", "title": "Julio Caro Baroja", "text": "\u00c8 stato uno degli intellettuali pi\u00f9 prolifici e rigorosi del Novecento e con la sua opera ha contribuito profondamente alla conoscenza delle problematiche centrali delle scienze sociali.\nBiografia.\nFiglio dell'editore Rafael Caro Raggio e di Carmen Baroja, nipote del romanziere P\u00edo Baroja e del pittore Ricardo Baroja, fu discepolo di Telesforo Aranzadi, Jos\u00e9 Mar\u00eda Barandiar\u00e1n, Hermann Trimborn e Hugo Obermaier, che lo iniziarono alla storia e alla etnografia.\nSi laure\u00f2 in storia antica all'Universit\u00e0 di Madrid, dove divenne professore. In seguito diresse il Museo del Pueblo Espa\u00f1ol di Madrid.\nGrazie alla formazione con i suoi primi maestri, gi\u00e0 a quindici anni scrisse lavori su temi etnografici, e nel 1941 la sua tesi di laurea fu la base di una trilogia molto posteriore intorno alle feste dell'inverno (\"El carnaval\", 1965, tradotto in italiano con il titolo \"Il carnevale\", Genova 1989), della primavera (\"La estaci\u00f3n de amor\", 1979) e dell'estate (\"El est\u00edo festivo\", 1984).\nPer ragioni diverse, tanto personali quanto esterne, si mantenne ai margini dell'universit\u00e0, tranne per due brevi periodi di insegnamento, uno a Coimbra, e l'altro, molto tempo dopo, nei Paesi Baschi. Viaggi\u00f2 spesso in Spagna e nel mondo, con soggiorni prolungati negli Stati Uniti e in Gran Bretagna (tra il 1951 e il 1953), dedicandosi, come disse una volta, \u00abai suoi lavori\u00bb.\nNella sua opera - che comprende pi\u00f9 di settecento testi tra libri, articoli, prefazioni e saggi - si distinguono opere che furono pionieristiche per i suoi tempi, sebbene oggi abbiano numerosi continuatori.\nNei suoi primi libri espone una sintesi dell'etnologia in Spagna e in particolare nei Paesi Baschi: \"Los pueblos del norte de la peninsula Ib\u00e9rica\" (1943), \"Los pueblos de Espa\u00f1a\" (1946), \"Los vascos\" (1949).\nGli studi collegati ad aspetti tecnologici vengono dall'epoca in cui diresse il Museo del Pueblo Espa\u00f1ol. Tra questi spiccano quelli dedicati agli aratri spagnoli (1949) e ai mulini a vento (1952), pubblicati nella \"Revista de Dialectolog\u00eda y Tradiciones Populares\", della quale fu direttore per cinque anni.\nIl suo viaggio nel Sahara del 1952 fece s\u00ec che i suoi interessi si orientassero sulle minoranze etniche. Pubblic\u00f2 gli \"Estudios saharianos\" (1955), forse il libro pi\u00f9 importante sui territori africani allora sotto dominio spagnolo. \"Los moriscos del reino de Granada\" (1957) e altri lavori posteriori segnano il sincretismo tra etnografia e storia, essendo frutto del suo intenso lavoro di investigazione negli archivi dell'Inquisizione spagnola: \"Las brujas y su mundo\" (1961), la sua opera pi\u00f9 conosciuta (tradotta in Italia da Pratiche con il titolo \"Le streghe e il loro mondo\"), \"Vidas m\u00e1gicas e Inquisici\u00f3n\" (2 voll., 1967) e, soprattutto, \"Los jud\u00edos en la Espa\u00f1a moderna y contempor\u00e1nea\" (3 voll., 1961-1962). Altri studi su gruppi o minoranze oppresse ci danno una visione su zingari, mendicanti e banditi dell'area mediterranea.\nFurono altrettanto innovativi i saggi \"Ensayo sobre la literatura de cordel\" (1969), \"Las formas complejas de la vida religiosa (Religi\u00f3n, sociedad y car\u00e1cter en la Espa\u00f1a de los siglos XVI y XVII)\" (1978), \"La aurora del pensamiento antropol\u00f3gico. La Antropolog\u00eda en los cl\u00e1sicos griegos y latinos\" (1983) e \"La cara, espejo del alma. Historia de la fisiogn\u00f3mica\" (1987).\nNei 18 volumi che compongono gli \"Estudios vascos\" sono raccolti articoli pubblicati nelle prime monografie (\"La vida rural en Vera de Bidasoa\", 1944; \"Los vascos. Etnolog\u00eda\", 1949) e opere della maturit\u00e0 come \"La hora navarra del XVIII\" (1969), \"Etnograf\u00eda hist\u00f3rica de Navarra\" (3 vols., 1971-1972) e \"La casa en Navarra\" (4 vols., 1982). Sul vecchio regno, e su Guip\u00fazcoa, elabor\u00f2, con il fratello P\u00edo, due ampi documentari etnografici.\nNella sua opera \"Los vascones y sus vecinos\" studia la storia antica dei i Baschi e dei loro vicini dell'Aquitania. In questo libro incorpora alcune novit\u00e0 in relazione con scritti precedenti, affermando che la lingua che si pu\u00f2 comparare al basco \u00e8 la parlata di certi gruppi etnici aquitani antichi, cos\u00ec come dei Pirenei pi\u00f9 orientali.\nScrisse anche sulla propria famiglia; in \"Los Baroja\" parla dello zio P\u00edo Baroja, dell'altro zio Ricardo, pittore, e di tutta la sua famiglia.\nFu sepolto a Vera de Bidasoa (Navarra), dove i Baroja possiedono una casa familiare chiamata \"Itzea\", comprata dallo zio P\u00edo Baroja.\nRiconoscimenti.\nFu componente della Real Academia de la Lengua Espa\u00f1ola, della Real Academia de la Historia e della Academia de la Lengua Vasca. Ricevette il Premio Principe delle Asturie per le scienze sociali (1983), la Medaglia d'oro delle Belle Arti (1984), il Premio nazionale delle Lettere Spagnole, il Premio Internazionale Men\u00e9ndez Pelayo (1985) e il Premio Principe di Viana per la cultura (1989).\nNel 2002 l'Universit\u00e0 Carlo III di Madrid gli ha dedicato un Istituto di Storiografia."}
{"id": "229813", "revid": "1893", "url": "https://it.wikipedia.org/wiki?curid=229813", "title": "Aridocultura", "text": ""}
{"id": "229814", "revid": "24443", "url": "https://it.wikipedia.org/wiki?curid=229814", "title": "Leonardo Murialdo", "text": "\u00c8 considerato uno dei santi sociali torinesi. \nBiografia.\nLa giovinezza.\nLeonardo Murialdo nasce a Torino nel 1828, nella centrale via Garibaldi (allora via Dora Grossa) da una agiata famiglia: il padre Leonardo \u00e8 agente di cambio.\nResta presto orfano di padre (1833) e per questo \u00e8 mandato nel 1836 in collegio a Savona dagli Scolopi. Dopo un periodo di sbandamento giovanile ritorna a Torino ed intraprende gli studi di filosofia e teologia, diventando sacerdote nel 1851.\nIl sacerdozio.\nDa sacerdote il suo primo campo di azione sono gli oratori (anche in collaborazione con San Giovanni Bosco) e le iniziative in favore della giovent\u00f9 della periferia torinese: carcerati, giovani lavoratori, ragazzi di strada e altri giovani in difficolt\u00e0.\nTra le iniziative a favore dei giovani studenti ed operai Murialdo promuove l'apertura di una casa-famiglia per ospitare coloro che non hanno la possibilit\u00e0 di pagarsi una camera in albergo. Fonda inoltre la colonia agricola di Rivoli, per la formazione cristiana e professionale dei giovani agricoltori.\nLavora in un'epoca segnata da forti contrasti sociali, creati dall'industrializzazione nascente e dovuti al disagio delle classi sociali pi\u00f9 povere, soprattutto dei giovani.\nIl collegio Artigianelli e la Congregazione di San Giuseppe.\nNel 1866 diventa rettore del Collegio Artigianelli di Torino, un'istituzione religiosa per l'assistenza di ragazzi poveri ed abbandonati. Tra gravi difficolt\u00e0 economiche, sar\u00e0 questa la sua principale attivit\u00e0 fino alla morte.\nNel 1873 fonda la Congregazione di San Giuseppe per dare continuit\u00e0 alla sua azione sociale ed educativa. Il fine della congregazione \u00e8 l'educazione della giovent\u00f9, specialmente di quella povera ed abbandonata. Collabora a molte iniziative in campo sociale in difesa dei giovani, degli operai e dei pi\u00f9 poveri.\nNel collegio Artigianelli e nella nascente congregazione il suo primo collaboratore \u00e8 don Eugenio Reffo.\nCulto.\nIl papa Paolo VI lo ha proclamato beato nel 1963 e santo il 3 maggio 1970. Nel calendario dei santi viene ricordato al giorno 18 maggio.\nLe sue spoglie riposano nella chiesa di Nostra Signora della Salute a Torino. Esse sono collocate nel transetto di destra della chiesa in una teca di vetro. La teca \u00e8 sormontata da una grande vetrata policroma. Ai fianchi della vetrata otto formelle del pittore Luigi Togliatto Amateis ne illustrano la vita e l'operato.\nRiconoscimenti.\nAlla memoria di San Leonardo Murialdo la citt\u00e0 di Torino ha intitolato una via che inizia in corso Francia e finisce in via Chamb\u00e9ry (quartiere Pozzo Strada) ed anche una scuola elementare nel quartiere dov'\u00e8 sepolto, Borgo Vittoria. Anche la citt\u00e0 di Milano ha intitolato una via ed una chiesa alla sua memoria, tra via dei Giacinti e via Lorenteggio. A Roma \u00e8 dedicato al santo un largo nel quartiere San Paolo-Marconi, cos\u00ec come a Padova e Albano Laziale (RM) si trovano vie a lui dedicate. Scuole pubbliche intitolate a Murialdo si trovano nella stessa Albano Laziale, a Foggia e a Ceres (TO). Anche a Viterbo \u00e8 intitolata a Murialdo una via, che a sua volta d\u00e0 il nome alla zona limitrofa in cui sorge una chiesa a lui dedicata.\nGalleria di immagini.\nLe formelle di Luigi Togliatto Amateis presso l'urna del Murialdo alla Chiesa della Salute in Torino."}
{"id": "229817", "revid": "767487", "url": "https://it.wikipedia.org/wiki?curid=229817", "title": "Tyranny of Souls", "text": "Tyranny of Souls \u00e8 il sesto album in studio del cantante britannico Bruce Dickinson, pubblicato nel 2005 dalla Mayan Records/Sanctuary Records.\nIl disco.\nL'album esce nei negozi quando il cantante ha da poco terminato con il resto degli Iron Maiden il tour seguito all'album \"Dance of Death\" e ci presenta un Bruce Dickinson profondamente diverso da quello appena ascoltato con i Maiden: si ritorna alle sonorit\u00e0 pesanti ed oscure che avevano fatto la fortuna di \"Accident of Birth\" e, soprattutto, di \"The Chemical Wedding\", con musiche immediate ed epiche, con testi duri e cupi.\nL'album \u00e8 stato scritto in coppia con il fedele chitarrista Roy Z che ha inciso le canzoni suonando tutte le parti di chitarra (ed alcune di basso), mandandole a Dickinson mentre lui era in tour e aspettando che poi il cantante scrivesse i testi e le melodie.\nI brani.\nLa prima traccia, \"Mars Within\", \u00e8 un'introduzione cupa e apocalittica che prepara all'ascolto della seconda canzone, \"Abduction\", con la quale condivide il tema dell'arrivo degli alieni. \"Mars Within\" recita infatti: \"Il genere umano ritorna alle stelle, ma a volte le stelle tornano al genere umano\". \n\"Abduction\" (il rapimento da parte degli alieni) rappresenta bene il disco, compreso un breve passaggio col doppio pedale alla batteria (il pezzo di congiunzione tra prima e seconda strofa): al ritornello si affiancano strofe dal testo e dalla musica coinvolgenti ed il chitarrista Roy Z si propone con un assolo velocissimo.\nSubito dopo subentra il riff iniziale di \"Soul Intruders\", anche questa canzone verte sul tema degli alieni: doppio pedale, doppia plettrata alla chitarra: anche in questa traccia, al ritornello Roy Z aggiunge un assolo di chitarra.\n\"Kill Devil Hill\", ispirata al primo volo dei fratelli Wright sull'omonima collina negli USA, ha all'interno di s\u00e9 due anime diverse.\nLa malinconia e seriet\u00e0 del tema delle strofe, contrapposta alla potenza ed immediatezza del ritornello; \"Kill Devil Hill\" \u00e8 forse la canzone di pi\u00f9 difficile interpretazione vocale nel disco (insieme alle due che la precedono). E finisce sulle romantiche note di un pianoforte che sviluppano un outro sul tema iniziale.\n\"Navigate the Seas of the Sun\", completamente acustica, \u00e8 ispirata dalle teorie di Erich Von D\u00e4niken che trattano la presenza extraterrestre sulla Terra nell'antichit\u00e0 e le conseguenze di ci\u00f2 nel futuro.\n\"River of No Return\" invece introduce il tema dell'Inferno, tramite il riferimento al \"fiume del non ritorno\", che precede per l'appunto gli inferi. La voce bassa di Bruce Dickinson nelle strofe e potente durante il ritornello, conferisce alla canzone un ottimo effetto.\n\u00c8 allora il turno dell'heavy metal pi\u00f9 immediato e forse pi\u00f9 maideniano del CD: \"Power of the Sun\", ispirata all'importanza delle tecnologie per l'uomo moderno, ha dei chiarissimi riff ed un ritmo sostenuto e coinvolgente.\nArriva la volta dell'hard rock, che spezza improvvisamente le atmosfere incombenti fino a quel punto: l'ottava traccia \u00e8 \"Devil On a Hog\", con la quale Dickinson sbeffeggia il diavolo, mettendolo su una Harley Davidson in cerca di \"puledre\": il coro del ritornello \u00e8 caratterizzato da un'insolita melodia tanto aggressiva quanto melanconica ed intensa.\nLa traccia seguente, \"BeliEvil\" (parola nata dalla fusione di \"believe\" ed \"evil\"), descrive la condizione dei dannati all'inferno.\nSebbene neanche la decima canzone esuli da questa eccessiva drammaticit\u00e0, sia musicale che argomentativa, la title track risolleva il tono dell'album: alla prima strofa, nebbiosa e lenta, segue un ritornello energico in cui Bruce sfodera le sue doti vocali. L'intermezzo che precede l'assolo \u00e8 intriso di chitarre distorte con effetti particolari.\nNell'ultima traccia Bruce Dickinson tiene a lungo l'ultima nota della canzone, caratteristica gi\u00e0 nota ai fan degli Iron Maiden.\nNell'edizione giapponese dell'album \u00e8 presente come traccia 11 la canzone \"Eternal\"."}
{"id": "229818", "revid": "110157", "url": "https://it.wikipedia.org/wiki?curid=229818", "title": "Metabolismo osseo", "text": "Con metabolismo osseo si intende l'insieme dei processi biochimici responsabili della continua demolizione e rigenerazione ossea. Visto che l'osso \u00e8 composto da ca. 1/3 di proteine e 2/3 di minerali, si parla di metabolismo proteico e metabolismo minerale.\nStruttura e composizione ossea.\nL'osso \u00e8 una complessa struttura di tessuto connettivo denso, mineralizzato, provvisto di dotti sanguigni, linfatici e nervosi per l'approvvigionamento, lo smaltimento e l'informatica delle cellule ossee. Queste cellule (osteoblasti, osteociti e osteoclasti) permettono il continuo processo di rigenerazione ossea.\nTessuto mineralizzato.\nIl tessuto mineralizzato consiste in:\nCellule ossee.\nLe cellule ossee consistono in:\nFibrille ossee.\nL'impalcatura fibrotica proteica consiste per lo pi\u00f9 in collagene di tipo I (sintetizzato dagli osteoblasti), composto prevalentemente dagli aminoacidi glicina, prolina, lisina, acido glutammico, alanina e arginina.\nMinerale osseo.\nLa copertura delle fibre, l'idrossilapatite Ca10(PO4)6(OH)2, a livello di massa, consiste in ca. 60% di calcio, 30% di fosforo e ca. 10% di ossigeno e idrogeno. Si tratta di un minerale che si trova anche, p.es., nelle rocce della Norvegia.\nMetabolismo osseo.\nIl tessuto mineralizzato \u00e8 per lo pi\u00f9 composto di calcio Ca e fosforo P, di cui ca. il 60% di calcio. \nLa quantit\u00e0 di calcio, nel corpo umano, \u00e8 di ca. 1.5% del peso corporeo (a 70\u00a0kg ca. 1.000 g). Gli osteoclasti, al giorno, scompongono ca. 1/2 grammo di calcio. Questo significa che lo scheletro, in un periodo di 5 - 6 anni, viene completamente demolito e ricostruito (1.000 g / 0,5 g/d\u00ec). Tutto ci\u00f2 richiede evidentemente notevoli sforzi metabolici.\nTutto questo \u00e8 dovuto al fatto \u00e8 che il corpo necessit\u00e0 di:\nTutte e due variano a dipendenza dell'attivit\u00e0 fisica. La concentrazione di calcio nel sangue (come fornitore e smaltitore di sostanze) \u00e8 regolata entro stretti limiti (calcemia 2,25 - 2,6\u00a0mmol/l).\nLo scheletro funge, oltre alle sue funzioni di sostenimento, anche come magazzino tampone per calcio e fosforo. Se la calcemia si abbassa, gli osteoclasti intensificano il loro lavoro di scomposizione. Se invece la calcemia aumenta, gli osteoblasti producono pi\u00f9 fibrille sulle quali si pu\u00f2 depositare l'idrossilapatite. Per il fosforo, le condizioni sono simili.\nFlusso e trasformazioni del materiale.\nLo schizzo illustra grossolanamente il flusso e la trasformazione di materiali maggiormente coinvolti nella continua rigenerazione ossea.\nNell'infanzia e in giovent\u00f9, gli osteoblasti lavorano pi\u00f9 degli osteoclasti per cui il tessuto osseo cresce. Intorno ai 30-35 anni, la maggior massa ossea \u00e8 stata raggiunta e man mano prendono il sopravvento gli osteoclasti con la loro funzione di scomposizione. In senescenza lavorano nettamente di pi\u00f9 gli osteoclasti e la massa ossea diminuisce. Non si tratta di una malattia, ma di un normale processo biologico.\nRegolazione del metabolismo osseo.\nLo schizzo riassume genericamente la regolazione del metabolismo osseo e specificamente le regolazioni del metabolismo del calcio. \nOltre alle variazioni continue della calcemia, ci sono vari ormoni (non solo la vitamina D3) che stimolano o inibiscono il lavoro di osteoblasti e osteoclasti. Anche diverse condizioni, genetiche, patologiche e di stile di vita influiscono notevolmente sulla loro regolazione.\nIl metabolismo del calcio \u00e8 un po' meno complesso, ma si capisce che le condizioni alimentari e diversi stati organici, specialmente di intestino e reni, giocano ruoli importanti.\nMalattie metaboliche ossee.\nLe pi\u00f9 note malattie metaboliche ossee sono l'osteoporosi, l'osteomalacia e il rachitismo.\nIl grafico \"Regolazione del metabolismo osseo\" fa capire che una riduzione riguardo alla somministrazione di calcio e vitamina D e litigi sull'assunzione di estrogeni dopo la menopausa, servono ben poco come prevenzione; anzi sono persino antiterapeutici, se non sono preceduti da una diagnosi differenziale a regola d'arte che risponde a domande del tipo:\nAnzitutto \u00e8 necessario distinguere le mancanze minerali (osteomalazia: deformazioni, ma non rotture) dalle mancanze proteiche (alto rischio di rotture). Questo incide fondamentalmente su una eventuale terapia.\nAl momento si parla molto dell'osteoporosi e delle relative cure \"preventive\". La paura della gente alimenta un fruttuoso mercato dove spesso non viene fatta la necessaria chiarezza tra l'osteoporosi come malattia individuata da specifici criteri clinici e ci\u00f2 che \u00e8 semplicemente la normale degenerazione biologica del tessuto osseo in et\u00e0 avanzata."}
{"id": "229821", "revid": "1418004", "url": "https://it.wikipedia.org/wiki?curid=229821", "title": "Premio nazionale delle Lettere Spagnole", "text": "Il premio nazionale delle Lettere Spagnole \u00e8 un riconoscimento attribuito dal ministero dell'educazione, cultura e sport della Spagna. \u00c8 assegnato come riconoscimento al complesso del lavoro letterario di uno scrittore spagnolo, in qualsiasi lingua della nazione. \u00c8 stato istituito nel 1984 ed attualmente ha una dotazione di 30,050.60 euro (2005)."}
{"id": "229822", "revid": "659685", "url": "https://it.wikipedia.org/wiki?curid=229822", "title": "William R. King", "text": "King nacque nella contea di Sampson nella Carolina del Nord, e si diplom\u00f2 all'University of North Carolina nel 1803, cominciando il suo praticantato a Clinton (Carolina del Nord).\nDivenne membro della North Carolina House of Commons dal 1807 al 1809 e rappresentante legale della citt\u00e0 di Wilmington nel 1810. Venne eletto al XII, XIII e XIV Congresso degli Stati Uniti dove rimase in carica fino al 4 novembre 1816, quando rassegn\u00f2 le dimissioni.\nKing divenne Segretario dell'ambasciata americana prima a Napoli e poi a San Pietroburgo."}
{"id": "229827", "revid": "1783371", "url": "https://it.wikipedia.org/wiki?curid=229827", "title": "Tanba (provincia)", "text": " \u00e8 stata una provincia del Giappone che includeva sia la parte centrale della moderna prefettura di Kyoto che la parte centro-orientale di quella di Hy\u014dgo. Tanba confinava con le province di Harima, Omi, Settsu, Tajima, Tango, Wakasa e Yamashiro.\nSi ritiene che l'antica capitale provinciale si trovasse nell'area della moderna Kameoka. Governata da un successione di \"daimy\u014d\" minori la regione venne conquistata da Oda Nobunaga e assegnata al suo generale Akechi Mitsuhide (che pi\u00f9 tardi l'assassin\u00f2)."}
{"id": "229829", "revid": "2225", "url": "https://it.wikipedia.org/wiki?curid=229829", "title": "Palazzo della civilt\u00e0 del lavoro", "text": ""}
{"id": "229830", "revid": "2225", "url": "https://it.wikipedia.org/wiki?curid=229830", "title": "Palazzo della civilt\u00e0 italiana", "text": ""}
{"id": "229831", "revid": "2225", "url": "https://it.wikipedia.org/wiki?curid=229831", "title": "Colosseo Quadrato", "text": ""}
{"id": "229832", "revid": "2225", "url": "https://it.wikipedia.org/wiki?curid=229832", "title": "Colosseo quadrato", "text": ""}
{"id": "229833", "revid": "22356", "url": "https://it.wikipedia.org/wiki?curid=229833", "title": "Atrociraptor", "text": ""}
{"id": "229836", "revid": "1528099", "url": "https://it.wikipedia.org/wiki?curid=229836", "title": "George M. Dallas", "text": ""}
{"id": "229839", "revid": "1971044", "url": "https://it.wikipedia.org/wiki?curid=229839", "title": "Collegi elettorali di Londra", "text": "La Grande Londra, relativamente alle elezioni per la Camera dei Comuni, \u00e8 divisa in 73 collegi. Ogni collegio elegge un parlamentare, che lo rappresenter\u00e0 a Westminster."}
{"id": "229840", "revid": "767487", "url": "https://it.wikipedia.org/wiki?curid=229840", "title": "Wishmaster", "text": "Wishmaster \u00e8 il terzo album in studio del gruppo musicale finlandese Nightwish, pubblicato il 29 maggio 2000 dalla Spinefarm Records.\nIl disco \u00e8 ispirato al ciclo di opere fantasy \"Le cronache di Dragonlance\".\nTracce.\nTesti e musiche di Tuomas Holopainen, eccetto dove \u00e8 indicato."}
{"id": "229841", "revid": "767487", "url": "https://it.wikipedia.org/wiki?curid=229841", "title": "Teoria dei caratteri", "text": "In matematica la teoria dei caratteri \u00e8 una branca della teoria delle rappresentazioni dei gruppi ed \u00e8 molto usata in teoria dei numeri; in particolare \u00e8 fondamentale per la dimostrazione del teorema di Dirichlet e del teorema di Burnside.\nDefinizione di carattere.\nSia formula_1 uno spazio vettoriale sul campo formula_2 e sia formula_3 una rappresentazione del gruppo formula_4 su formula_1. Il carattere della rappresentazione formula_6 \u00e8, per definizione, la mappa formula_7 che manda formula_8 nella traccia della matrice rappresentativa dell'automorfismo formula_9:\nPropriet\u00e0.\nIl carattere di una trasformazione presenta alcune particolari propriet\u00e0.\nSia formula_6 una rappresentazione del gruppo formula_4 sullo spazio vettoriale formula_1 e sia formula_14 il suo carattere allora possiamo dire che:\nCarattere di una somma diretta.\nSiano formula_1 e formula_16 due spazi vettoriali sul campo formula_2 e formula_18, formula_19 due rappresentazioni di formula_4. Se definiamo formula_21 e formula_22, la somma diretta di formula_23 e formula_6 \u00e8 la rappresentazione\ndefinita cos\u00ec:\ndove formula_27 \u00e8 l'applicazione che manda formula_28, appartenente formula_29, in formula_30, sempre appartenente a formula_29.\nSi ha evidentemente\nquesto per ogni formula_33 in formula_4 e quindi:\nCarattere di un prodotto tensoriale.\nSiano formula_1 e formula_16 due spazi vettoriali sul campo formula_2 e formula_18, formula_40 due rappresentazioni di formula_4. Se definiamo formula_42 e formula_43, il prodotto tensoriale di formula_23 e formula_6 \u00e8 la rappresentazione\ndefinita cos\u00ec:\ndove formula_48 manda\nin\nTale prodotto tensoriale ha la propriet\u00e0 seguente: se formula_51 e formula_52 sono le matrici di due applicazioni lineari formula_53, formula_54 rispetto alle basi formula_55 di formula_1 e formula_57 di formula_16, il loro prodotto tensoriale formula_59 \u00e8 rappresentato dal prodotto di Kronecker di formula_51 e formula_52, indicato con formula_62, rispetto alla base formula_63 di formula_64.\nDalla propriet\u00e0\nsegue che\nCarattere della potenza simmetrica seconda.\nDato uno spazio vettoriale formula_1 su formula_2 di dimensione formula_69, la \"potenza simmetrica formula_70-esima\" di formula_1 \u00e8 lo spazio vettoriale su formula_2, indicato con formula_73, generato dai prodotti simmetrici del tipo formula_74 dove i formula_75 appartengono a formula_1 e i prodotti di somme sono ottenuti imponendo l'usuale distributivit\u00e0. La costruzione \u00e8 \"funtoriale\" nel senso che ad ogni mappa lineare formula_77 si pu\u00f2 associare la sua potenza simmetrica formula_70-esima\nmandando formula_80 in formula_81.\nSe formula_82 \u00e8 una base di formula_1 allora una base di formula_73 \u00e8 data dai prodotti formula_85 dove formula_86. Si ha quindi:\nAd ogni rappresentazione formula_88 possiamo associare la rappresentazione formula_89 definita mandando formula_33 in formula_91. Se formula_92, si ha\nCarattere della potenza esterna seconda.\nDato uno spazio vettoriale formula_1 sul campo formula_2, di dimensione formula_69 e con la base formula_97, la potenza esterna formula_70-esima di formula_1 \u00e8 lo spazio vettoriale su formula_2 indicato con formula_101 e generato dai prodotti multilineari alternanti formula_102 dove i formula_75 sono vettori di formula_1 e i prodotti di somme sono ottenuti imponendo l'usuale distributivit\u00e0. La costruzione \u00e8 funtoriale nel senso che ad ogni applicazione formula_105 si pu\u00f2 associare la sua potenza esterna formula_70-esima formula_107 mandando formula_102 in formula_109.\nSe formula_110 \u00e8 una base per formula_1 allora una base di formula_101 \u00e8 data dai prodotti\nformula_113 dove formula_114. Si ha quindi\nAd ogni rappresentazione formula_116 possiamo associare la rappresentazione formula_117 definita mandando formula_33 in formula_119. Si ha\nRelazioni di ortogonalit\u00e0.\nSiano formula_121, formula_122 due rappresentazioni del gruppo finito formula_4 sul campo formula_2, e sia formula_125 un'applicazione lineare. Nel caso in cui la caratteristica di formula_2 non divide l'ordine di formula_4 definiamo\nSi tratta di un'applicazione \"K\"-lineare formula_129, ed ha la propriet\u00e0 fondamentale di essere formula_4-invariante, nel senso che formula_131 per ogni formula_132, formula_133.\nNel caso particolare in cui il campo formula_2 \u00e8 algebricamente chiuso e le rappresentazioni formula_121, formula_122 sono irriducibili, il lemma di Schur ci dice che:\nLa seconda asserzione \u00e8 giustificata dal fatto che detto formula_142 l'autovalore di formula_140 si ha\nPensiamo ora a formula_145 come a matrici ed indichiamone le componenti con formula_146 e formula_147 con formula_148, formula_149, formula_150, formula_151. Se formula_2 \u00e8 un campo algebricamente chiuso di caratteristica che non divide l'ordine di formula_4, le precedenti asserzioni tradotte in termini matriciali diventano le seguenti.\nQui il simbolo formula_154 \u00e8 il delta di Kronecker.\nPrima relazione di ortogonalit\u00e0.\nSia formula_2 un campo algebricamente chiuso di caratteristica zero. Ricordiamo che per il teorema di Maschke ogni carattere di un generico gruppo formula_4 sul campo formula_2 si scrive come somma di caratteri irriducibili.\nConsideriamo la seguente forma bilineare simmetrica non degenere sullo spazio vettoriale delle funzioni formula_158:\nIl risultato precedente implica che se formula_160 e formula_161 sono due caratteri irriducibili relativi a due rappresentazioni di un gruppo finito formula_4 sugli spazi vettoriali formula_1, formula_16, entrambi nel campo formula_2, il valore di formula_166 \u00e8 1 se formula_167 ed \u00e8 0 se formula_168. Questo risultato prende il nome di \"prima relazione di ortogonalit\u00e0 di Schur\".\nLa prima relazione di ortogonalit\u00e0 ha conseguenze di estrema importanza:\nSeconda relazione di ortogonalit\u00e0.\nSia formula_4 un gruppo finito e siano formula_170 le sue rappresentazioni irriducibili sul campo formula_171 dei numeri complessi. Dati formula_172 si ha\nse formula_174 e formula_33 sono coniugati in formula_4, altrimenti"}
{"id": "229842", "revid": "124123", "url": "https://it.wikipedia.org/wiki?curid=229842", "title": "Richard Mentor Johnson", "text": "Fu il 9\u00ba Vicepresidente durante la presidenza di Martin Van Buren dal 1837 al 1841. Johnson \u00e8 stato l'unico Vicepresidente nella storia degli Stati Uniti a non ottenere il \"quorum\" nel Collegio Elettorale e a essere quindi nominato con voto del Senato."}
{"id": "229843", "revid": "120920704", "url": "https://it.wikipedia.org/wiki?curid=229843", "title": "Economia di Malta", "text": "L'economia di Malta rientra tra le economie avanzate dell'Europa meridionale.\nStoria.\nFino al 1800 Malta aveva ben poche attivit\u00e0 produttive, fatta eccezione per la coltivazione e lavorazione del cotone e del tabacco e per l'industria navale. I cantieri navali vennero poi utilizzati dalla marina britannica. \nNel 1869 l'apertura del Canale di Suez dette una notevole spinta all'economia dell'isola che divenne uno scalo importante per le navi in rotta per l'oriente.\nAlla fine del XIX secolo l'economia inizi\u00f2 per\u00f2 a declinare.\nSettori trainanti.\nL'agricoltura contribuisce in minima parte alla formazione del PIL, anche a causa delle scarsit\u00e0 delle risorse idriche e della conformit\u00e0 del terreno.\nTale contrazione del settore agricolo trova spiegazione dalla speculare crescita del settore finanziario e delle telecomunicazioni. \nImportanza storica ha sempre rivestito il settore manifatturiero (in particolare tessile e cantieristica) e dal turismo. \nIl turismo.\nIl settore turistico \u00e8 un elemento fondamentale dell'economia maltese, andando ad occupare il 74,9% del PIL ed il 34% della forza lavoro.\nEconomia monetaria.\nIl paese ha adottato l'euro il 1\u00ba gennaio 2008, che ha sostituito la lira maltese."}
{"id": "229845", "revid": "6923", "url": "https://it.wikipedia.org/wiki?curid=229845", "title": "Baseball Livorno", "text": "Il Livorno Baseball Club \u00e8 una societ\u00e0 di baseball che partecipa al Campionato FIBS di Serie B Nazionale, fondata nella citt\u00e0 di Livorno nel 1948 da Alfredo Sisi.\nOrganigramma.\nSERIE B | STAFF TECNICO \nStoria.\n1948-2000.\nLa squadra labronica \u00e8 stata fondata nel 1948 col nome di Baseball Club Livorno. Nel 1950 le altre due squadre cittadine, i \"Diavoli rossi\" e i \"Green devils\", si fusero con il B.C. Livorno. Alfredo Sisi \u00e8 stato il primo Presidente della societ\u00e0 sportiva, restandone alla guida in maniera quasi ininterrotta fino al 2000.\nTra fasi alterne la squadra raggiunse un momento importante nel 1991 quando, con la costruzione del nuovo Stadio Comunale del Baseball di Banditella, la societ\u00e0 ricevette una spinta propulsiva determinante che porter\u00e0 la prima squadra al raggiungimento della serie A1. Il Baseball Club Livorno, raggiunger\u00e0 poi la massima serie una seconda volta, nel 1996, anche se per un solo anno. Dal 1997 per la squadra ha inizio una fase in discesa. Dopo 5 anni trascorsi in serie A2, i labronici finiscono in serie B.\n2000-2007.\nDall'anno 2000 il Presidente della societ\u00e0 diventa Antonio Martini. Dopo quattro difficili anni, il BC Livorno riesce a raggiungere la tanto desiderata promozione in serie A2 nella stagione 2005. La societ\u00e0 a questo punto della sua storia si chiama \"Nuovo Baseball Club Livorno\".\nIl 2006 \u00e8 anno di transizione che vede la squadra posizionarsi a met\u00e0 classifica nel proprio girone.\nIl 2007 \u00e8 un anno particolare: a corto di fondi, la squadra si affida esclusivamente all'apporto delle giovani: la squadra si classifica all'ultimo posto del proprio girone di A2 retrocedendo automaticamente in serie B."}
{"id": "229846", "revid": "83531", "url": "https://it.wikipedia.org/wiki?curid=229846", "title": "Tosa (provincia)", "text": "Tosa (giapponese: \u571f\u4f50\u56fd; -no kuni) fu una provincia del Giappone nell'area occupata nel ventunesimo secolo dalla prefettura di Prefettura di K\u014dchi sull'isola di Shikoku. Tosa confinava con le province di Iyo e Awa.\nL'antica capitale si trovava vicino alla moderna Nankoku. Durante il Periodo Sengoku Tosa era governata dal clan Ch\u014dsokabe e per un breve periodo di tempo Ch\u014dsokabe Motochika unific\u00f2 Shikoku sotto il suo governo, ma Toyotomi Hideyoshi la ridusse nuovamente a provincia e successivamente alla battaglia di Sekigahara l'assegn\u00f2 ad un nuovo governante. Tosa era una provincia relativamente povera ed anche sotto i Chosokabe manc\u00f2 di una forte citt\u00e0 castello. Dopo la battaglia di Sekigara venne fondata la citt\u00e0 castello di K\u014dchi, che rimane la citt\u00e0 principale."}
{"id": "229847", "revid": "287204", "url": "https://it.wikipedia.org/wiki?curid=229847", "title": "John W. Davis", "text": "\u00c8 stato il candidato del suo partito alle elezioni presidenziali del 1924 ma fu sconfitto da Calvin Coolidge."}
{"id": "229851", "revid": "1305772", "url": "https://it.wikipedia.org/wiki?curid=229851", "title": "Donkey Kong Jr.", "text": " \u00e8 il seguito del videogioco arcade \"Donkey Kong\", pubblicato dalla Nintendo nel 1982 e successivamente per vari sistemi domestici, spesso con il titolo per esteso Donkey Kong Junior.\nModalit\u00e0 di gioco.\nQuesta volta le parti si invertono, infatti il \"cattivo\" \u00e8 Mario (l'idraulico baffuto assume il suo nome definitivo, in precedenza \"Jumpman\") che ha catturato Donkey Kong e lo ha chiuso in gabbia.\nIl protagonista del titolo \u00e8 Donkey Kong Jr., figlio dello scimmione Donkey Kong, impegnato nel tentativo di salvare suo padre da Mario.\nCome nel capitolo precedente, anche questa volta il gioco \u00e8 composto da 4 schermi differenti (3 sulle prime console) che si ripetono ciclicamente, ma i primi cicli non li comprendono tutti e 4. Il protagonista parte sempre dalla base dello schermo e deve recuperare una o pi\u00f9 chiavi per aprire la gabbia del padre che si trova in cima.\nOltre a saltare sulle piattaforme, Donkey Kong Jr. pu\u00f2 arrampicarsi sulle liane (o catene, a seconda dei livelli) e passare tra due liane adiacenti anche senza saltare. Pu\u00f2 anche stare aggrappato contemporaneamente a due liane vicine, in questo caso riesce inoltre a salire pi\u00f9 velocemente.\nCi sono vari tipi di nemici, alcuni anche in grado di arrampicarsi sulle liane, che possono essere uccisi facendogli cadere la frutta sulla testa. Si perde una vita toccando i nemici, cadendo dall'alto o esaurendo il tempo.\nProduzione.\nIl gioco \u00e8 stato pubblicato a distanza di un anno dall'uscita del primo titolo. Il team di sviluppo \u00e8 rimasto lo stesso:\nPorting.\nIn Giappone fu anche pubblicato insieme a \"Donkey Kong Jr. Math\" in un'unica cartuccia (chiamata \"Donkey Kong Jr. + Jr. Math Lesson\") insieme al C1 NES TV; questa cartuccia venne poi venduta separatamente dall'agosto 1995.\nNel 1982-1983 vennero prodotti inoltre tre differenti giochi elettronici intitolati \"Donkey Kong Jr.\" ispirati al videogioco, appartenenti alla linea Game &amp; Watch della Nintendo."}
{"id": "229853", "revid": "349054", "url": "https://it.wikipedia.org/wiki?curid=229853", "title": "Amur", "text": "L'Amur (, \"Am\u00far\"; in cinese: \u9ed1\u9f99\u6c5f, pinyin: \"H\u0113il\u00f3ng Ji\u0101ng\") \u00e8 un fiume dell'Asia orientale, fra i maggiori del mondo. Si forma dalla confluenza dei fiumi \u0160ilka e Argun', nella Siberia orientale, al confine con la Manciuria settentrionale, e raccoglie acque da un bacino idrografico di 1.855.000\u00a0km\u00b2 diviso tra Siberia, Manciuria e Mongolia.\nIl nome mongolo \"Khara-Muren\" e il nome manci\u00f9 \"Sahaliyan Ula\" significano \"fiume nero\" e similmente il nome cinese \"H\u0113il\u00f3ng Ji\u0101ng\" significa \"fiume del drago nero\". Il nome \"Amur\" deriverebbe invece dal termine eveno \"Tamur\", che significa \"grande fiume\".\nPercorso.\nIl fiume Amur ha origine lungo il confine russo cinese dalla confluenza dei due rami sorgentiferi \u0160ilka e Argun'.\nAlto corso.\nPer tutto il suo alto corso (i circa 900\u00a0km fra il punto di origine e la citt\u00e0 di Blagove\u0161\u010densk) il corso dell'Amur descrive un'amplissima ansa, assumendo direzione dapprima mediamente orientale, successivamente sud-sudest. Scorre nella prima parte di questo tratto fra sponde alte e scoscese; successivamente, la valle si allarga e le sponde si fanno pi\u00f9 basse, mentre il fiume assume i caratteri di fiume di pianura con formazione di numerosi meandri. Il maggiore affluente ricevuto nell'alto corso \u00e8 lo Huma, proveniente dalla destra idrografica.\nMedio corso.\nA valle della citt\u00e0 di Blagove\u0161\u010densk e della confluenza dell'importante affluente Zeja il fiume entra nel suo medio corso, prendendo direzione orientale o sudorientale; riceve in questo tratto, oltre alla gi\u00e0 citata Zeja, anche alcuni fra i suoi maggiori affluenti: la Bira, la Bureja e la Tunguska dalla sinistra, il Sungari e l'Ussuri dalla destra.\nIn questa sezione del corso il fiume manifesta le caratteristiche di fiume di pianura: il letto \u00e8 molto largo, la corrente \u00e8 lenta, si ha frequente formazione di meandri, isole e bracci laterali; le rive sono piatte e spesso paludose. Una rilevante eccezione si ha nel tratto immediatamente a valle della confluenza della Bureja, in corrispondenza dell'\"aggiramento\" dei rilievi del Piccolo Khingan, che rimangono sulla destra idrografica; l'ambiente si fa geomorfologicamente pi\u00f9 movimentato e di conseguenza la corrente diventa pi\u00f9 veloce e tumultuosa, le rive del fiume ritornano ad essere piuttosto alte e scompaiono i rami laterali e le isole.\nBasso corso.\nSuperata la citt\u00e0 di Chabarovsk, la pi\u00f9 importante dell'intero corso, l'Amur entra nel suo basso corso, assumendo direzione nordorientale; attraversa una vasta zona bassa e occupata da estese paludi, formando molti laghi (fra i maggiori Bolon', Udyl', Orel', Kizi), fino all'incirca alle citt\u00e0 di Amursk e, poco pi\u00f9 a valle, Komsomol'sk.\nSuperata quest'ultima citt\u00e0 corre in una zona selvaggia separando le catene montuose dei monti Sichot\u0117-Alin e dei monti della Bureja, ricevendo da destra gli affluenti Anjuj e Gur, da sinistra i fiumi Gorin e Limuri; nei pressi del piccolo insediamento di Bogorodskoe piega in direzione nordovest e, ricevuto l'ultimo dei suoi grandi affluenti, l'Amgun', si dirige nuovamente verso est, bagnando Nikolaevsk ed entrando nella sua zona di estuario.\nSfocia nel liman dell'Amur che confina con lo stretto dei Tartari, di fronte alle coste dell'isola di Sachalin, dopo 2.824 chilometri di corso che salgono a 4.440 considerando il pi\u00f9 lungo dei suoi rami sorgentiferi, l'Argun'.\nAffluenti.\nTabella che riassume gli affluenti di maggior rilievo.\nRegime.\nL'Amur manifesta un andamento annuo dei valori di portata d'acqua significativamente diverso da quello della quasi totalit\u00e0 dei fiumi russi e siberiani. Questi ultimi, infatti, sono caratterizzati da un regime tipico (ovviamente con leggere differenze in dipendenza della latitudine e della maggiore o minore aridit\u00e0) che vede minimi tardo-invernali e dell'inizio della primavera, piene anche abbondanti nella tarda primavera e all'inizio dell'estate, diminuzione della portata in estate, successivo leggero aumento autunnale (a causa della diminuzione dell'evaporazione) che tende poi al successivo minimo invernale.\nL'intero bacino del fiume \u00e8 invece situato in una sezione del continente asiatico che subisce, anche se con intensit\u00e0 variabili da zona a zona, l'influsso del regime monsonico, che provoca un deciso massimo precipitativo estivo contrapposto ad un deciso minimo invernale, stagione nella quale l'Amur congela per tutta la sua lunghezza per periodi che vanno, in media, dai primi di novembre ai primi di maggio nell'alto corso e dalla fine di novembre alla fine di aprile nelle zone pianeggianti del basso corso. La portata tende a salire in occasione del disgelo, crescendo progressivamente con l'avanzare della stagione calda; il livello delle acque sale allora in maniera sensibile, fino addirittura a 15 metri oltre il livello invernale in alcune zone dell'alto e medio corso.\nNella stagione estiva e autunnale l'Amur scarica circa i 2/3 della sua portata annua, che corrisponde a circa 343 km\u00b3 (corrispondenti a circa 10.800\u00a0m\u00b3/s, valore medio alla foce); a Pokrovka, nei pressi del punto di formazione, questo valore \u00e8 di 868\u00a0m\u00b3/s, mentre a Chabarovsk sale a circa 7.500.\nStoria.\nAssicurato alla Russia dalle conquiste di Erofej Pavlovi\u010d Chabarov nel 1653, il fiume Amur ha avuto grande importanza politica e militare nella crisi sino-sovietica degli anni sessanta.\nImportanza economica.\nFatta eccezione per i sei mesi invernali, l'Amur \u00e8 interamente navigabile dalla foce fino alla confluenza del \u0160ilka e dell'Argun'. Lo stesso fiume \u0160ilka \u00e8 navigabile fino alla localit\u00e0 russa di Sretensk. Le pi\u00f9 importanti citt\u00e0 sul suo corso sono Chabarovsk, Komsomol'sk, Blagove\u0161\u010densk. Il tratto navigabile del fiume consente il trasporto di merci: legname e petrolio sono diretti a Occidente, mentre i prodotti russi (soprattutto cereali e macchinari) viaggiano verso est.\nSul corso del fiume sono state costruite 14 dighe, sfruttando un dislivello di pi\u00f9 di 15 metri. Tali strutture idroelettriche hanno permesso l'industrializzazione della regione circostante, lo sviluppo dell'agricoltura e hanno consentito anche la regolarizzazione del regime fluviale.\nIl settore ittico ha un certo rilievo. L'Amur ospita pi\u00f9 di 100 specie di pesci, tra le quali ne figurano due endemiche: lo storione dell'Amur (\"Acipenser schrenckii\") e lo storione kaluga. La loro pesca \u00e8 pi\u00f9 redditizia di quella dei salmoni che giungono dal Pacifico all'inizio dell'autunno.\nNel 2021 nei pressi del villaggio russo di Ni\u017eneleninskoe \u00e8 stato inaugurato il ponte ferroviario di Tongjiang-Ni\u017eneleninskoe sul fiume Amur, realizzato per favorire il trasporto di merci tra Russia e Cina."}
{"id": "229854", "revid": "2229001", "url": "https://it.wikipedia.org/wiki?curid=229854", "title": "LaserDisc", "text": "Il LaserDisc \u00e8 stato il primo standard di home video e videoregistrazione su disco ottico, creato nel 1978 e uscito di produzione negli anni 2000.\nNelle applicazioni home video i dischi sono in sola lettura. Alla vista consiste in un disco di materiali plastici simili a quelli di un compact disc, dal quale differisce nelle maggiori dimensioni paragonabili a quelle di un disco in vinile a 33 giri. Il formato era utilizzato soprattutto in Giappone e nelle regioni pi\u00f9 ricche del sud-est asiatico; ha avuto limitata popolarit\u00e0 in Nordamerica negli anni 90, e ha avuto una scarsa diffusione in Europa e Australia. In Italia tra il 1990 e il 1998 uscirono circa 300 titoli, l'ultimo dei quali fu \"Titanic\" nell'ottobre 1998.\nStoria.\nLa tecnologia sottostante il Laserdisc fu inventata da David Paul Gregg nel 1958 nell'ambito del Progetto \"Reflective Optical Videodisc System\" della Gauss Inc. Durante gli anni sessanta, la Music Corporation of America cerc\u00f2 di trovare una soluzione per rendere redditizi i film che teneva in magazzino. Il progetto della Gauss andava in quella direzione e per questo motivo l'impresa cinematografica acquis\u00ec la societ\u00e0 di ricerca e i relativi brevetti. Nel 1969 ridenomin\u00f2 il sistema con il termine \"Disco-Vision\". Nel 1972 avvenne la prima presentazione. Quasi contemporaneamente la Philips present\u00f2 un proprio progetto di supporto ottico rivolto alla produzione cinematografica, il \"Video Long Player\" (VLP), il quale sarebbe stato letto da un riproduttore denominato Magnavision. Successivamente, tecnici e legali delle due societ\u00e0 si incontrarono e si arriv\u00f2 alla decisione di unire gli sforzi per produrre un unico sistema. Secondo l'accordo, la MCA avrebbe messo a disposizione i suoi magazzini e prodotto i dischi attraverso la sua controllata \"MCA DiscoVision\", mentre la Philips avrebbe sviluppato il riproduttore.\nIl 13 dicembre 1978, presso la sala da ballo del Regency Hotel di New York, avvenne la prima presentazione del Discovision e del suo primo lettore, il Magnavox Magnavision VH-8000 della Philips. Pochi giorni dopo, esattamente il 15 dicembre, tre negozi di elettronica di Atlanta ebbero l'onore di poter vendere i primi esemplari di DiscoVision e di Magnavision. Nonostante fossero passati sei anni dalla prima presentazione da parte della MCA, il progetto nasceva con un difetto principale: quello di essere uscito dopo molta attesa e con una tecnologia troppo avanzata. Il risultato fu che il numero di lettori a disposizione era troppo basso rispetto alla domanda, come \u00e8 dimostrabile dalle vendite del primo giorno in cui i 25 lettori vennero venduti senza problemi (a 745 dollari di allora). I primi DiscoVision non funzionavano correttamente e le due imprese si accusarono reciprocamente. La MCA accus\u00f2 la Philips di applicare restrizioni eccessive allo standard DiscoVision e sugger\u00ec alla societ\u00e0 olandese di rendere il suo lettore pi\u00f9 tollerante alle specifiche. La Philips, allo stesso modo, ribatt\u00e9 che il Magnavision era rispettoso degli standard e che il problema era dato dai dischi di scadente qualit\u00e0 prodotti dalla MCA. Il rapporto fra le due societ\u00e0 si incrin\u00f2 agli inizi del 1979, quando usc\u00ec sul mercato il riproduttore della Pioneer.\nGi\u00e0 nel 1977 la MCA aveva iniziato a pensare anche al mercato giapponese e aveva avviato trattative con la Pioneer Electronics allo scopo di far produrre loro un lettore DiscoVision, denominato Laser VideoDisc (da cui LaserDisc e \"LaserVision\"). Quando usc\u00ec sul mercato giapponese il primo lettore DiscoVision della Pioneer, il PR-7820, la sua caratteristica principale era quella di leggere senza difficolt\u00e0 i Discovision prodotti dalla MCA, mostrandone per inciso la loro scadente qualit\u00e0. Con lo scopo di aiutare le vendite di dischi sul mercato statunitense, in difficolt\u00e0 per la casualit\u00e0 con cui ogni titolo poteva essere riprodotto su Magnavision, la Pioneer lanci\u00f2 un nuovo riproduttore DiscoVision, il VH-1000. La Philips, che in collaborazione con la Sony stava applicando le tecnologie laser al progetto Compact Disc, dopo aver contestato la MCA per avere concesso alla Pioneer le specifiche DiscoVision, ridusse il proprio impegno in quel mercato e spar\u00ec agli inizi degli anni ottanta, non prima di aver tentato di rilanciare la linea di produzione con una nuova versione del Magnavision, la VH-8005, che utilizzava un telecomando. La perdita secca che la Philips ricevette dal progetto fu in parte compensata dai numerosi brevetti nell'ambito della produzione dei dischi ottici, molti dei quali sono gravati sui DVD per un certo periodo.\nDurante il 1979, sulla base di accordi con gli altri studi di produzione, la MCA inizi\u00f2 a distribuire i loro film con la dicitura \"MCA DiscoVision\". Per evitare che la MCA potesse essere considerata casa di produzione di tutti i film in Discovision, gli studios ricorsero a diversi stratagemmi, il pi\u00f9 semplice dei quali era specificare la distinzione fra produttore e distributore in Discovision. Un film prodotto dalla Warner veniva etichettato come \"Warner Bros. on MCA DiscoVision\". Nei due anni successivi i due lettori della Pioneer riscossero un notevole successo tant'\u00e8 che il sistema rapidamente fu identificato come LaserDisc, piuttosto che come DiscoVision. Nel 1981, la MCA si adegu\u00f2 etichettando la propria produzione come \"MCA Videodisc\". Quando la societ\u00e0 venne acquistata dalla Universal, quest'ultima aggiunse il proprio nome alla etichettatura. La Universal non cambi\u00f2 soltanto l'etichettatura, ma cerc\u00f2 di migliorare la qualit\u00e0 del prodotto eliminando il pan &amp; scan, che fino a quel momento aveva caratterizzato quasi tutti i titoli in Laserdisc, e inserendo tracce audio in digitale.\nNel corso del 1980, MCA e IBM unirono i propri sforzi nella \"Discovision Associates\" (da notare la mancanza della V maiuscola in Discovision) che ebbe il compito di sostituire la MCA DiscoVision nella produzione degli MCA Discovision (poi MCA Videodisc). Anche la nuova societ\u00e0, per\u00f2, non parve in grado di offrire la qualit\u00e0 e la quantit\u00e0 necessaria a rendere il Laserdisc un investimento produttivo e pertanto chiuse nell'ottobre 1983. La Pioneer nel 1981 aveva acquisito dalla Discovision Associates (in alternanza) gli impianti di produzione di dischi. A met\u00e0 degli Ottanta, la societ\u00e0 giapponese assunse il pieno controllo del mercato, sia di dischi sia di riproduttori, acquisendo i diritti di produzione dei primi dalla Universal. Alla Philips e alla societ\u00e0 cinematografica rimasero alcuni brevetti sul formato dei dischi. Nel 1989, la Pioneer acquist\u00f2 i brevetti della societ\u00e0 olandese che gravavano sul Laserdisc.\nL'uscita del pi\u00f9 versatile ed economico DVD a met\u00e0 degli anni novanta ha portato alla progressiva uscita di scena della pi\u00f9 costosa e complessa tecnologia del Laserdisc. Molte caratteristiche \"particolari\" nate con il Laserdisc, come la presenza di molteplici lingue, dei sottotitoli, dei commenti audio, di materiale addizionale e di gallerie di immagini hanno influenzato il modo odierno di realizzare le \"special edition\" dei DVD.\nCaratteristiche tecniche.\nIl Laserdisc contiene i dati video in formato analogico e supporta tracce audio anche multiple in formato sia analogico che digitale. Il video viene memorizzato in formato composito mentre l'audio puo' essere digitale PCM o analogico modulato in frequenza. Pu\u00f2 essere registrato su entrambi i lati ed \u00e8 in grado di contenere circa 50 minuti di video a lato.\nIl video era registrato nei diversi formati video PAL, per l'Europa, e NTSC, per il resto del mondo (in massima parte Stati Uniti e Giappone) con i diversi \"aspect ratio\" tipici della cinematografia. L'audio \u00e8 immagazzinato in diversi formati sia analogici che digitali. Tra quelli digitali il Pulse Code Modulation 16 bit a 44,1 kHz (come il CD), il Dolby Digital immagazzinato sul supporto in modulazione di frequenza e detto AC-3 RF, differente e meno compresso di quello del DVD, e il DTS (unicamente a bitrate intero e non dimezzato come quello usualmente presente nei DVD).\nNe furono realizzate due tipologie:\nVideogiochi.\nDopo le prime applicazioni nel campo dell'educazione e della formazione, i laserdisc interattivi vennero utilizzati anche per realizzare videogiochi, che all'epoca vennero chiamati anche \"lasergiochi\" o \"laser game\".\nPer poter interagire con il giocatore, i laserdisc da gioco devono supportare effetti come fermo immagine o moviola, e soprattutto l'accesso rapido casuale, ovvero la possibilit\u00e0 di saltare in tempi brevissimi da un punto all'altro della registrazione. Infatti, a differenza di un videogioco tradizionale, in un lasergioco il giocatore non muove veramente oggetti sullo schermo, ma le scene possibili sono gi\u00e0 tutte registrate sul disco, e l'effetto delle azioni del giocatore non \u00e8 altro che far apparire l'una o l'altra scena. In compenso la qualit\u00e0 dell'immagine \u00e8 di livello cinematografico ed era quindi immensamente superiore a quella dei videogiochi tradizionali contemporanei.\nFin dalla loro introduzione, ci fu grande interesse e si videro grandi potenzialit\u00e0 nello sviluppo dei lasergiochi; ma, per la limitatezza dell'interazione, e anche per il loro costo elevato, non si ritenevano destinati a sostituire i videogiochi tradizionali.\nIl primo videogioco arcade basato su laserdisc venne presentato alla fiera AMOA di Chicago dell'ottobre 1982: si trattava di \"Astron Belt\" della SEGA, uno sparatutto su sfondi cinematografici di fantascienza. Tuttavia, per regioni tecniche, i produttori rimandarono l'introduzione del gioco negli USA e lo testarono limitatamente in altri mercati come quello europeo. Appena 6-7 macchine di \"Astron Belt\" vennero distribuite anche in Italia dalla Zaccaria.\nIl vero fenomeno dei lasergiochi esplose poco dopo, nell'estate del 1983, con \"Dragon's Lair\", un'avventura fantasy con animazioni della Don Bluth Animation, che dal punto di vista del software cost\u00f2 il doppio di un videogioco ordinario e al giocatore costava 2 o 3 monete per partita, ma che negli USA ottenne un successo pari quasi a quello di \"Pac-Man\". \nSull'onda del successo di \"Dragon's Lair\", alla fiera AMOA dell'ottobre 1983 vennero presentati ben 13 lasergiochi.\nTra i primi titoli arcade pubblicati ci furono:\nAlcuni titoli, tra cui lo stesso \"Astron Belt\", non si basano puramente sulle immagini preregistrate su videodisco, ma sovrappongono a queste delle immagini di grafica computerizzata tradizionale, creando un videogioco in tecnica mista. Mentre il laserdisc genera gli scenari animati di sfondo, elementi piccoli come l'astronave del giocatore e le astronavi nemiche vengono mossi liberamente sullo schermo dal computer.\nAl contempo apparvero in commercio anche lasergiochi casalinghi, sebbene i lettori di laserdisc domestici non ebbero diffusione significativa in tutto il mondo; il primo titolo giocabile su laserdisc fu \"Murder, Anyone?\", che diede inizio alla serie \"Mystery Disc\", una specie di telefilm giallo con svolgimento influenzato dai giocatori, simile al gioco da tavola \"Cluedo\".\nI lettori di laserdisc commercializzati specificamente per l'utilizzo come console da gioco includono MSX Palcom (1985), Pioneer LaserActive (1993), e il prototipo mai entrato in commercio RDI Halcyon.\nI lasergiochi scomparvero poi dal mercato come tutta la tecnologia laserdisc, ma videogiochi con lo stesso principio di funzionamento continuarono a uscire sotto forma di DVD game."}
{"id": "229856", "revid": "2034231", "url": "https://it.wikipedia.org/wiki?curid=229856", "title": "James M. Cox", "text": "Biografia.\nCox \u00e8 stato il candidato del suo partito alle elezioni presidenziali del 1920, ma fu sconfitto dal repubblicano Warren G. Harding."}
{"id": "229859", "revid": "48279", "url": "https://it.wikipedia.org/wiki?curid=229859", "title": "Tore", "text": ""}
{"id": "229863", "revid": "1573940", "url": "https://it.wikipedia.org/wiki?curid=229863", "title": "Neferkara Payeftjauembastet", "text": "Biografia.\nNominato governatore di Heracleopolis da Takelot III, o da Rudamon II, di cui aveva sposato una sorella, si attribu\u00ec, arbitrariamente, i titoli regali, pur rimanendo in posizione di vassallaggio verso i sovrani della XXIII dinastia.\nDurante la conquista dell'Egitto da parte di Piankhi, primo sovrano della XXV dinastia, dapprima ader\u00ec alla coalizione capeggiata da Tefnakht, fondatore della XXIV dinastia, con l'obiettivo di opporsi al sovrano nubiano, poi, in un secondo tempo, fece atto di sottomissione a questi."}
{"id": "229865", "revid": "339392", "url": "https://it.wikipedia.org/wiki?curid=229865", "title": "Rudamon II", "text": ""}
{"id": "229866", "revid": "287204", "url": "https://it.wikipedia.org/wiki?curid=229866", "title": "Cristalloscopia", "text": "La cristalloscopia (talvolta si usa anche il termine inglese scrying) \u00e8 la cristallomanzia studiata come fenomeno paranormale.\nIn italiano non sempre c'\u00e8 differenza tra \"cristalloscopia\" e \"cristallomanzia\", anche se quest'ultima, pi\u00f9 propriamente, si riferisce alla semplice pratica divinatoria.\nDescrizione.\nLa cristalloscopia consiste nell'usare un corpo traslucido (generalmente una sfera di cristallo) messa a contrasto con una parete scura o un panno scuro (talvolta viene usato invece uno specchio o comunque una superficie riflettente, come uno specchio d'acqua), concentrando la mente o lo sguardo allo scopo di far comparire presunte immagini. Le immagini che sembrano comparire possono essere osservate solo dal medium o sensitivo, oppure anche da altre persone; si afferma, senza prove certe, che siano state fotografate.\nIn ambito paranormale il fenomeno in questione, per il quale non vi sono prove effettive di veridicit\u00e0, viene considerato una forma di chiaroveggenza o telepatia, oppure una manifestazione di proiezioni soggettive riguardanti fatti presupposti se a osservarli \u00e8 solo il presunto sensitivo; viceversa, quando il fenomeno viene asseritamente osservato da pi\u00f9 persone, acquista una valenza per cui si pu\u00f2 parlare di fenomeni ideoplastici, alla stregua di presunte materializzazioni.\nInterpretazione.\nLe immagini vengono interpretate con simboli e icone tradotte in azioni future riguardanti i temi della vita dell'individuo preso in esame (per esempio: l'amore, la fortuna o la carriera).\nQuando queste espressioni vengono usate a scopo prettamente divinatorio (usando sempre corpi incolori come sfere di cristallo, o anche bicchieri pieni d'acqua), la tecnica viene chiamata pi\u00f9 propriamente cristallomanzia."}
{"id": "229874", "revid": "585241", "url": "https://it.wikipedia.org/wiki?curid=229874", "title": "Giuda Maccabeo", "text": "Storia.\nRibellione contro la dominazione seleucide.\nDivenne l'eroe della ribellione ebraica contro l'oppressione del re Antioco IV Epifane, sovrano di Siria e dell'area palestinese, che, salito al trono nel 176 a.C., tent\u00f2 d'ellenizzare il mondo ebraico e minare le basi del monoteismo, nominando sommi sacerdoti greci, obbligando gli Ebrei ad abiurare, pena la morte, proibendo la circoncisione nonch\u00e9 l'osservanza del sabato. In particolare, Antioco consacr\u00f2 a Zeus un altare del tempio di Gerusalemme.\nGiuda divenne l'alfiere della lotta ebraica contro il profanatore siriano, assumendo il soprannome di \u201cMaccabeo\u201d, nome che accenna a un versetto dell'Esodo (\"Chi \u00e8 come Te tra i potenti, o Eterno?\"), le cui parole formano con le loro iniziali il termine \"Maccabi\" derivante dall'ebraico \"maqqabah\" (martello), soprannome che venne esteso a tutti i combattenti per la causa di Israele. Le vicende di questo periodo sono narrate in quattro libri storici, di cui due apocrifi e due entrati a far parte dell'Antico Testamento (I Maccabei e II Maccabei), bench\u00e9 tali resoconti biblici non siano sempre storicamente attendibili. Giuda Maccabeo, con i suoi partigiani, riusc\u00ec a liberare Gerusalemme, riconquistando il Tempio.\nDa questo evento, avvenuto il 25 del mese di Kislev del calendario ebraico, ebbe origine la festa di Chanukah (Festa dell'Inaugurazione, detta anche Festa delle Luci). Dopo la liberazione del Tempio, era necessario \"purificarlo\" dalle profanazioni attuate da Antioco, rimuovendo tutti i simboli e gli idoli greci e accendendo la Menorah. Ma l'unica fialetta di olio puro che fu ritrovata dopo l'occupazione di Antioco sarebbe stata sufficiente per una sola notte. E a quel punto sarebbe avvenuto il miracolo: il piccolo contenitore d'olio dur\u00f2 otto notti. Durante questo lasso di tempo si pot\u00e9 disporre di una nuova produzione di olio puro per la Menorah. Questo \u00e8 il motivo per cui il candelabro usato in questa festa, la \"Chanukki\u00e0\", conta otto lumi supplementari e da questo miracolo ha origine il nome di \"Festa delle Luci\".\nGiuda fu il condottiero della rivolta armata contro i generali siro-ellenistici Gorgia, Lisia e Nicanore. Giuda morir\u00e0 in battaglia nel 160 a.C. "}
{"id": "229876", "revid": "1534458", "url": "https://it.wikipedia.org/wiki?curid=229876", "title": "Program Counter", "text": ""}
{"id": "229880", "revid": "23622", "url": "https://it.wikipedia.org/wiki?curid=229880", "title": "Idrofobico", "text": ""}
{"id": "229881", "revid": "580", "url": "https://it.wikipedia.org/wiki?curid=229881", "title": "Mare di Ochotsk", "text": "Il mare di Ochotsk (talvolta trascritto come mare di Ohotsk o mare di Okhotsk, in russo \u041e\u0445\u043e\u0442\u0441\u043a\u043e\u0435 \u043c\u043e\u0440\u0435; in giapponese \u30aa\u30db\u30fc\u30c4\u30af\u6d77, \"Oh\u014dtsuku-kai\") appartiene all'oceano Pacifico e si trova racchiuso tra la costa orientale della Siberia, la penisola della Kam\u010datka con l'arco delle isole Curili e la costa settentrionale dell'isola di Hokkaid\u014d, appartenente al Giappone. La cittadina che ha dato il nome al mare \u00e8 la cittadina di Ochotsk che a sua volta ha preso il nome dal fiume Ochota (dal termine even \"okat\", \"fiume\"); altre citt\u00e0 importanti che si affacciano sul mare sono Magadan, Palana, Korsakov sull'isola di Sachalin, e Severo-Kuril'sk sull'isola di Paramu\u0161ir.\nGeografia.\nIl mare di Ochotsk ha una superficie di circa ; una profondit\u00e0 media di 859\u00a0m e la profondit\u00e0 massima raggiunge i . Comunica con il mar del Giappone ad ovest attraverso lo stretto dei Tartari e a sud-ovest attraverso lo stretto di La P\u00e9rouse. Ha una profonda insenatura a nord-est: il golfo di \u0160elichov. Altre insenature sono: la baia del Tauj a nord e i golfi della Uda, del Tugur e Akademii ad ovest. Da ottobre a maggio/giugno, la parte settentrionale del mare \u00e8 coperta dal ghiaccio. Fino al 2014, nel mare di Ochotsk si trovava un'enclave marina di acque internazionali circondata completamente da acque russe: Enclave marina nel mare di Ochotsk.\nIsole.\nLe isole pi\u00f9 grandi del mare di Ochotsk sono: Hokkaid\u014d, la seconda isola in ordine di grandezza del Giappone, e l'isola pi\u00f9 grande della Russia, Sachalin. Tutte le altre isole si trovano in acque costiere o appartengono all'arcipelago delle isole Curili. Sono quindi di propriet\u00e0 giapponese o russa indiscussa o propriet\u00e0 contestata tra il Giappone e la Russia. Iony, l'unica isola che si trova in acque aperte, appartiene al Territorio di Chabarovsk. La maggior parte delle isole sono disabitate il che le rende territorio ideale per le colonie di uccelli marini, foche e leoni marini. Oltre un milione di individui di alca minore crestata utilizzano il mare di Ochotsk come sito di nidificazione. Altre isole sono: Vdovu\u0161ka, Nedorazumenija, isola di Spafar'ev, Talan, isola di Zav'jalov e l'arcipelago delle Jam (o isole Jamskie) a nord; le isole \u0160antar, l'isola di Men'\u0161ikov, l'isola di Reineke a ovest; e le isole Chagemif."}
{"id": "229885", "revid": "7077", "url": "https://it.wikipedia.org/wiki?curid=229885", "title": "Wing Tsun", "text": ""}
{"id": "229891", "revid": "838137", "url": "https://it.wikipedia.org/wiki?curid=229891", "title": "Funzione L di Dirichlet", "text": "Le funzioni L di Dirichlet sono definite, dato un carattere di Dirichlet modulo q, come\nformula_1\nove s \u00e8 un numero complesso con parte reale maggiore di 1.\nPer prolungamento analitico, esse possono essere estese a funzioni meromorfe sull'intero piano complesso. Le L-serie di Dirichlet sono generalizzazioni della funzione zeta di Riemann e svolgono un importante ruolo nell'ipotesi di Riemann generalizzata."}
{"id": "229895", "revid": "1889177", "url": "https://it.wikipedia.org/wiki?curid=229895", "title": "Golfo del Bengala", "text": "Il golfo del Bengala (\u09ac\u0999\u09cd\u0997\u09cb\u09aa\u09b8\u09be\u0997\u09b0 in bengalese, \u1018\u1004\u103a\u1039\u1002\u101c\u102c\u1038\u1015\u1004\u103a\u101c\u101a\u103a\u1021\u1031\u102c\u103a in birmano, \u092c\u0902\u0917\u093e\u0932 \u0915\u0940 \u0916\u093e\u0921\u093c\u0940 in hindi e \u0db6\u0dd9\u0d82\u0d9c\u0dcf\u0dbd \u0db6\u0ddc\u0d9a\u0dca\u0d9a in singalese) \u00e8 l'insenatura pi\u00f9 ampia del mondo e, per le sue dimensioni (2.172.000\u00a0km\u00b2 di superficie), al punto che pu\u00f2 essere considerato un mare vero e proprio. Di forma approssimativamente triangolare, costituisce la parte nordorientale dell'Oceano Indiano ed \u00e8 collocato fra il Subcontinente indiano a ovest e l'Indocina ad est.\nGeografia.\nSecondo la suddivisione dei mari effettuata nel 1953 dall'organizzazione idrografica internazionale, il limite continentale orientale del golfo \u00e8 capo Negrais, in Birmania, che lo separa dal mare delle Andamane. La linea che separa i due bacini prosegue a sud verso Preparis, la pi\u00f9 settentrionale delle isole Andamane, dalla quale capo Negrais dista 133 km. I limiti orientali sono poi costituiti dalle stesse Andamane, dalle isole Nicobare ed infine dall'estremit\u00e0 nord di pulau Bras, una piccola isola al largo della punta settentrionale di Sumatra, in Indonesia. Il confine sud del golfo parte da tale punto di pulau Bras ed arriva all'estremit\u00e0 meridionale dell'isola di Sri Lanka.\nIl confine a sud-ovest parte dal capo meridionale di Sri Lanka, tocca poi le coste orientali e settentrionali dell'isola ed il ponte di Adamo, che connette Sri Lanka all'India. Le coste continentali che si affacciano sul golfo sono quelle dell'India orientale, a partire dal ponte di Adamo, tutte quelle del Bangladesh e quelle settentrionali della Birmania, fino al capo Negrais.\nMolti dei fiumi principali dell'India sfociano nel golfo del Bengala, come il Godavari, il Krishna e il Kaveri (o Cauvery in inglese). Dal Bangladesh giungono le acque del delta del Gange, formate dalla confluenza dei fiumi Gange (nome locale Padma o Podda), Brahmaputra (Jamuna o Jomuna) e Meghna.\nSi affacciano sul golfo gli stati di India, Sri Lanka, Bangladesh e Birmania. I porti pi\u00f9 importanti sono Madras, Calcutta, Pondicherry e Chittagong. Nel golfo del Bengala sono presenti correnti marine che contribuiscono al clima mite della zona. Il golfo \u00e8 noto per essere luogo di formazione e/o transito di cicloni tropicali provenienti dall'Oceano Indiano, durante la relativa stagione monsonica, tra cui il noto ciclone del Bangladesh del 1991."}
{"id": "229896", "revid": "2181598", "url": "https://it.wikipedia.org/wiki?curid=229896", "title": "50 Cent", "text": "\u00c8 diventato famoso dopo l'uscita dei suoi album \"Get Rich or Die Tryin\"' (2003) e \"The Massacre\" (2005), tramite le etichette discografiche di Eminem e Dr. Dre, Shady Records ed Aftermath, sussidiarie della Interscope Records di Jimmy Iovine.\nIl suo successo internazionale \u00e8 dovuto in primo luogo alle sue vicende personali e al suo passato difficile, ma anche all'immagine tipicamente \"gangsta\". Spesso il nome del rapper \u00e8 associato a quello del suo gruppo, la G-Unit, composta da Tony Yayo, Lloyd Banks, 50 Cent e in precedenza anche Young Buck e The Game. Nel 2014, durante il festival Summer Jam la G-Unit si riunisce nuovamente con tutti i componenti tranne The Game. \u00c8 anche un attivo produttore di album hip hop, essendo alla guida dell'etichetta G-Unit Records. L'etichetta \u00e8 diventata una delle pi\u00f9 grandi del suo tipo, attiva anche nella produzione di film e abbigliamento.\n50 Cent ha iniziato molte rivalit\u00e0 con altri rapper come Ja Rule, The Game, Fat Joe e Jadakiss. Nel 2007 \u00e8 stato classificato dalla rivista statunitense \"Forbes\" al secondo posto nella lista dei rapper pi\u00f9 ricchi del pianeta, preceduto solo da Jay-Z. Nel 2008 \u00e8 riuscito a superarlo, aggiudicandosi in questo modo il titolo di rapper pi\u00f9 ricco al mondo. Nel 2015, secondo Forbes, 50 Cent possiede un patrimonio di circa 155 milioni di dollari, 5\u00ba tra gli artisti hip-hop pi\u00f9 ricchi del mondo.\nBiografia.\nNato e cresciuto a New York, nel quartiere di South Jamaica (detto anche Southside), nel distretto del Queens, Jackson \u00e8 stato cresciuto dalla madre Sabrina Jackson fino all'et\u00e0 di otto anni quando, nel 1983, Sabrina muore in un incendio e Jackson si trasferisce dai suoi nonni. All'et\u00e0 di dodici anni intraprende l'attivit\u00e0 di spacciatore di crack (stessa attivit\u00e0 della madre), sul finire degli anni ottanta. Nel 2000, dopo aver abbandonato lo spaccio per iniziare la carriera da rapper, viene colpito da nove pallottole, restando in ospedale per 5 mesi. Dopo l'uscita del suo album \"Guess Who's Back?\" nel 2002, 50 Cent viene scoperto e lanciato dal rapper Eminem e firma per la Shady Records, l'Aftermath Entertainment e la Interscope Records. Con l'aiuto di Eminem e Dr. Dre, che produce il suo primo successo commerciale, diventa uno dei rapper pi\u00f9 famosi al mondo. Nel 2003 50 Cent fonda la sua casa discografica, la G-Unit Records, la quale comprende rapper come Young Buck, Lloyd Banks e Tony Yayo.\nI primi anni.\nNato nel quartiere South Jamaica del Queens, \u00e8 cresciuto in un ambiente fortemente criminalizzato dove droga, armi da fuoco e affari clandestini erano pane quotidiano. 50 Cent non ha mai conosciuto il padre; sua madre, Sabrina, \u00e8 stata trovata morta nel suo appartamento quando Curtis aveva ancora 8 anni, in un ambiente saturo di gas: l'inchiesta legata al suo decesso \u00e8 stata chiusa quasi subito dalla polizia, anche se si sospetta che si fosse trattato di un omicidio dovuto a questioni di droga. Cresciuto con i nonni, il ragazzo, una volta abbandonata la scuola, comincia a frequentare la strada. Qui, oltre a conoscere i compagni di sempre Lloyd Banks e Tony Yayo, che lo accompagneranno anche nel successo musicale, comincia ad addentrarsi nel giro dello spaccio di crack ricavandone una cospicua notoriet\u00e0, tant'\u00e8 che a soli diciott'anni pu\u00f2 vantare il lusso di possedere due automobili Mercedes. Il giovane Curtis entra inoltre nel giro del pugilato clandestino, continuando ad arricchirsi in modo illecito. All'et\u00e0 di diciannove anni viene arrestato ben sei volte nel giro di due settimane per spaccio. Solo la nascita di suo figlio Marquise lo costringe a dare una nuova prospettiva alla sua vita.\nCon il tempo conosce molte persone nell'ambito della musica rap, tanto da incontrare un amico comune, Jam Master Jay, il dj dei Run DMC, che gli propone un contratto discografico con la sua etichetta JMJ Records. \u00c8 proprio il grande produttore, assassinato nell'ottobre 2002 nel suo studio di registrazione, a formare musicalmente l'inesperto cantante (che nel frattempo ha assunto lo pseudonimo \"50 Cent\"). Nonostante tutto, non riesce a dare un'impronta solida sul suo prossimo successo; infatti, dopo poco tempo 50 Cent lascia la JMJ per aggregarsi alla trackmaster, un team di produzione di propriet\u00e0 del colosso Sony / Columbia Records. Sotto questo contratto incide un primo album Power of the Dollar, la cui pubblicazione viene continuamente rimandata. Ci\u00f2 \u00e8 dovuto alla diffusione non autorizzata dell'album nel circuito underground newyorchese, ma soprattutto ad un'aggressione a mano armata che 50 Cent subisce il 24 maggio 2000 sulla 161\u00aa Strada nella zona South Jamaica del Queens, dove viene raggiunto da nove colpi di arma da fuoco che lo costringeranno a restare in ospedale per cinque mesi.\n2000-2001: La sparatoria.\nRiesce a rimanere miracolosamente vivo dopo che nove spari lo raggiungono alle gambe, alle braccia, alle mani e uno gli perfora il viso, trafiggendogli la lingua: da questo deriva il piccolo difetto verbale che presenta nelle sue canzoni. Un frammento del proiettile si trova tuttora nella lingua e non pu\u00f2 essere estratto. Nel 2005, da un report della polizia di New York, emerge che l'attentato ai danni di 50 Cent sarebbe dovuto alla canzone \"Ghetto Qu'ran\", brano in cui il rapper nomina persone legate allo spaccio di droga nel Queens degli anni Ottanta e Novanta; in particolare il pezzo attira le ire del trafficante Kenneth \"Supreme\" McGriff, vicino agli ambienti dell'etichetta Murder Inc. di Ja Rule e Irv Gotti, con cui 50 Cent non \u00e8 in buoni rapporti. La vicenda pone la Columbia Records nella situazione di dover interrompere il rapporto con 50 Cent; il disco \"Power of The Dollar\" non viene pubblicato e vengono interrotte le riprese del primo video \"Thug Love\" con il gruppo R&amp;B femminile Destiny's Child. Oltre a tutto questo, dagli ambienti della malavita viene imposto il divieto di collaborare con 50 Cent, che si ritrova quindi a non poter nemmeno entrare negli studi di registrazione degli Stati Uniti. Nonostante quanto accaduto, il ragazzo non si d\u00e0 per vinto e assieme al suo neonato gruppo, la G-Unit, composta dagli amici Lloyd Banks e Tony Yayo, intraprende una nuova strategia di mercato per la sua musica, distribuendo per i quartieri di New York una serie incessante di mixtapes (dischi autoprodotti, registrati in Canada dal manager Sha Money XL, su basi solitamente usate dai cantanti rap gi\u00e0 affermati per pubblicizzare i loro prossimi lavori) grazie alla collaborazione con i migliori DJs hip-hop americani, tra i quali DJ Whoo Kid, che lo accompagner\u00e0 poi in tutte le sue esibizioni dal vivo nel mondo. Questa strategia di mercato gli consente in breve tempo di ricevere parecchie proposte di contratti discografici da parte di numerose etichette musicali; firmer\u00e0 un accordo congiunto con la Aftermath di Dr. Dre e la Shady Records di Eminem per un milione di dollari.\n2002-2004: \"Get Rich or Die Tryin\"'.\nNell'autunno del 2002 50 Cent comincia le registrazioni di quello che sar\u00e0 il suo effettivo album d'esordio dal titolo \"Get Rich or Die Tryin, che gli consentir\u00e0 di vendere ben 6.000.000 di copie negli Stati Uniti diventando l'album hip hop dell'anno e vincendo numerosi premi. Il successo \u00e8 dovuto soprattutto al singolo \"In da Club\", in rotazione continua per radio e per televisioni di tutto il mondo. Nel frattempo il rapper si gode il successo e trova persino il tempo di sfornare altri mixtape, specialmente quelli della serie \"G Unit Radio\", in collaborazione con DJ Whoo Kid, giunta alla 25\u00aa uscita e all'ondata di successo dovuta all'uscita di \"Get Rich or Die Tryin. Durante questo periodo, si dedica alla produzione degli album solisti dei membri della G Unit (a cui si \u00e8 aggiunto nel frattempo un nuovo membro, Young Buck), oltre all'album vero e proprio del gruppo stesso, intitolato \"Beg for Mercy\". Il 2004, per\u00f2, \u00e8 l'anno della vera svolta: il semplice successo musicale sembra non soddisfare pi\u00f9 il rapper, che cerca altre strade per accrescere il suo successo. Mette cos\u00ec le basi per la fondazione di una sua etichetta discografica indipendente anche se sempre affiliata alla Shady/Interscope/Aftermath, la G-Unit Records: questa viene presto arricchita grazie agli ingaggi dei gruppi Mobb Deep, M.O.P., l'emergente Spider Loc e la cantante R&amp;B Olivia.\n2005-2006: \"The Massacre\".\nNel giro di pochi mesi 50 Cent mette in piedi un grosso cantiere di affari, tra cui la pubblicazione del suo secondo album \"The Massacre\". Fra i singoli si ricordano \"Outta Control\" versione remix, interpretata con il duo Mobb Deep, \"Just a Lil' Bit\", \"Disco Inferno\" e la hit internazionale \"Candy Shop\", duettata con la cantante prodotta all'epoca dalla G-Unit Records, Olivia. Per ogni canzone di questo album \u00e8 stato pubblicato un videoclip. Sono presenti collaborazioni con Eminem, Mobb Deep, tutti i membri della G-Unit, Olivia e Jamie Foxx.\n2007-2008: \"Curtis\".\nL'11 settembre 2007 esce \"Curtis\", terzo album studio di 50 Cent e ispirato alla sua dura vita prima del successo ottenuto da \"Get Rich or Die Tryin\". \"Curtis\" debutta alla posizione numero 2 della classifica \"Billboard\" 200, vendendo 699.000 copie nella sua prima settimana di pubblicazione, dietro a \"Graduation\" di Kanye West, uscito nel medesimo giorno e con il quale compete a livello di vendite. Mentre \"Get Rich or Die Tryin\"' e \"The Massacre\" vedono la partecipazione di molti artisti della G-Unit o G-Unit Records (sebbene siano presenti anche in questo album), \"Curtis\" include la collaborazione di cantanti con i quali 50 Cent non aveva mai lavorato prima, come Akon, Justin Timberlake, Mary J. Blige, Robin Thicke, Timbaland e Nicole Scherzinger delle Pussycat Dolls, oltre ad Eminem, Dr. Dre, Puff Daddy e Jay-Z.\n2009: \"Before I Self Destruct\".\nIl 10 settembre 2008 50 Cent conferma che il suo quarto album studio, \"Before I Self Destruct\", sar\u00e0 \"finito e pubblicato a novembre\". Nell'ottobre 2008 e gennaio 2009 vengono pubblicati due singoli promozionali, \"Get Up\" e \"I Get It In\". \"Get Up\" \u00e8 prodotto da Scott Storch e raggiunge la posizione n. 44 della \"Billboard\" Hot 100; la canzone viene anche pubblicata sul sito ufficiale ThisIs50.com e poi nel suo canale YouTube, anche se in seguito verr\u00e0 rimosso dal sito. \"I Get It In\" \u00e8 prodotto da Dr. Dre e Denaun Porter e arriva invece alla 53\u00aa posizione della \"Billboard\" Hot 100. Successivamente viene confermato che i due brani non fanno parte di \"Before I Self Destruct\", a causa dei continui rinvii del disco.\nIl 18 maggio 2009 Curtis pubblica un singolo, \"Ok, You're Right\", prodotto da Dr. Dre e parte del nuovo disco. L'uscita di \"Before I Self Destruct\" subisce molti slittamenti, ma avviene finalmente il 9 novembre 2009. Il disco vedr\u00e0 la partecipazione di Eminem, Ne-Yo e R. Kelly. Il secondo brano ufficiale estratto dall'album \u00e8 \"Baby by Me\", uscito nel settembre 2009. Cantato assieme al celebre artista R&amp;B Ne-Yo, \"Baby by Me\" utilizza un campionamento di un \"vecchio\" singolo di 50 Cent, \"I Get Money\". Nel 2010, collabora con Soulja Boy sulla traccia \"Mean Mug\". Nello stesso anno, realizza insieme a Mann un remix del singolo \"Buzzin\"'. 50 Cent lavora col noto produttore discografico statunitense Lil Jon per portare a termine la fusione fra le etichette da loro rappresentate, la BME Recordings e la G-Unit. Questo progetto prende il nome di \"G'$ Up\".\n2014: \"Animal Ambition\".\nIl 21 febbraio 2014 pubblica il singolo \"The Funeral\", che preannuncia l'uscita del suo nuovo album \"Animal Ambition\". Poco dopo pubblica i primi estratti dell'album, \"Don't Worry Bout it\" (ft. Yo Gotti), e \"Hold On\". L'album esce il 3 giugno 2014 in tutto il mondo vendendo complessivamente copie debuttando al 4\u00ba posto nella classifica di \"Billboard\". Il CD \u00e8 composto da 11 canzoni che diventano 14 con la Deluxe Edition. La canzoni che hanno avuto maggiore successo sono state \"Smoke\" (ft. Trey Songz) e \"Pilot\".\n2015\u2013presente: \"Street King Immortal\", bancarotta, e fuoriuscita dalla Interscope.\nIl 14 maggio 2015, Jackson rivel\u00f2 in un'intervista che il primo singolo estratto dal suo sesto album in studio \"Street King Immortal\" (di prossima pubblicazione), sarebbe stato presentato nel week-end del Memorial Day per poi essere presumibilmente pubblicato a giugno. \"Get Low\" usc\u00ec il 20 maggio 2015. La canzone, prodotta da Remo the Hitmaker, include l'apporto vocale dei rapper 2 Chainz e T.I., e del cantante Jeremih. Il 13 luglio 2015, 50 Cent dichiar\u00f2 bancarotta.\nIl 31 marzo 2017, la Interscope Records pubblic\u00f2 l'ultimo disco di 50 Cent per l'etichetta, un greatest hits semplicemente intitolato \"Best of\".\nIl 25 giugno 2019, \"The New York Times Magazine\" indic\u00f2 50 Cent tra le centinaia di artisti il cui materiale era andato distrutto nell'incendio degli archivi della Universal nel 2008.\nNel 2020, Jackson svolse il ruolo di produttore esecutivo per l'album di debutto del defunto rapper Pop Smoke, \"Shoot for the Stars, Aim for the Moon\", essendo uno dei pi\u00f9 grandi ispiratori dichiarati di Pop Smoke. L'album fu pubblicato il 3 luglio 2020. Jackson volle ultimare l'album, desiderando portare a compimento l'opera dopo la morte di Pop. Egli contatt\u00f2 molti degli artisti coinvolti, e apparve anche in una traccia dell'album, \"The Woo\", che divenne un successo da top ten.\nNel 2022 \u00e8 fra i performer dell'halftime show del Super Bowl LVI, prendendo parte all'evento senza essere stato annunciato precedentemente.\nVita privata.\n50 Cent \u00e8 padre di due figli: Marquise Jackson e Sire Jackson, rispettivamente avuti da Shaniqua Tompkins e Daphne Joy.\nProgetti non musicali.\n50 Cent ha creato una linea personalizzata di vestiti hip-hop, la G-Unit Clothing Company, in collaborazione con la Ecko Unlimited.\n\u00c8 il protagonista del videogioco \"50 Cent: Bulletproof\", che lo ritrae in perfetta versione digitale intento a sgominare una banda di pericolosi trafficanti nel cuore di New York.\nHa inoltre intrapreso la carriera da attore, apparendo nel film semi-autobiografico \"Get Rich or Die Tryin\"' nel 2005, in \"Home of the Brave\" nel 2006 e in \"Righteous Kill\" e in \"Sfida senza regole\" nel 2008, in Southpaw nel 2015, in \"Nella tana dei lupi\" nel 2018 e nella serie televisiva \"Power\" dove appare sia come attore sia come produttore per il network Starz.\n\u00c8 produttore altres\u00ec della serie televisiva For Life nella quale compare come attore nella parte del boss Cassius Dawkins.\nControversie.\nLa faida con Ja Rule e la Murder Inc..\nLa controversia pi\u00f9 famosa della carriera di 50 Cent \u00e8 quella che lo ha visto scontrarsi con il rapper Ja Rule e l'etichetta Murder Inc., fondata dallo stesso Ja Rule e Irv Gotti. I rapporti tra i due si sarebbero incrinati nel 1998-99, quando entrambi prendono parte al video del pezzo \"React\" degli Onyx: dal set viene rubata una collana di Ja Rule che accusa 50 Cent di aver orchestrato il furto. Molti anni pi\u00f9 tardi, nel 2014, Ja Rule sostiene che in realt\u00e0 la collana gli \u00e8 stata sottratta in altre circostanze da un conoscente, arrabbiato per un presunto tradimento della sua ragazza, e che 50 Cent, estraneo alla vicenda, ha modificato la storia per ottenere visibilit\u00e0.\nNel 2000 la faida diventa concreta con una violenta rissa tra i due durante uno show ad Atlanta; nello stesso anno, il rapper Black Child della Murder Inc. sferra alcune coltellate ai danni di 50 Cent nel backstage di un live a New York. Qualche mese pi\u00f9 tardi 50 Cent subisce un attentato in cui viene raggiunto da diversi proiettili: secondo la polizia il mandante \u00e8 lo spacciatore Kenneth \"Supreme\" McGriff, vicino agli ambienti della Murder Inc., contrariato dalla canzone \"Ghetto Qu'ran\" in cui 50 Cent fa il suo nome parlando della criminalit\u00e0 del Queens degli anni Ottanta e Novanta. Questo fatto porta la Columbia a rescindere il contratto con 50, che non pu\u00f2 pubblicare il disco gi\u00e0 pronto dove \u00e8 presente il \"dissing\" a Ja Rule \"Your Life's On The Line\".\nTra 50 Cent e Ja Rule ci sono stati anche altri \"dissing\" negli anni successivi: il pi\u00f9 celebre \u00e8 il brano \"Wanksta\", in cui 50 Cent accusa Ja Rule di essere un finto gangster. Con l'ingresso in Shady Rec., la faida si allarga e la Murder Inc. \u00e8 oggetto di numerosi \"dissing\" anche da parte di Eminem, D-12 e Obie Trice.\nNel 2011 Ja Rule dichiara la fine dello scontro, successivamente ammettendo la sconfitta dicendo di non avere pi\u00f9 interesse nel portare avanti la faida, ma piuttosto di optare per una convivenza pacifica con 50 Cent. Tuttavia, negli anni successivi, non mancano le frecciate sui social network e non solo.\nLa faida con Fat Joe, Jadakiss e Nas.\n50 Cent pubblic\u00f2 un singolo intitolato \"Piggy Bank\" nel quale il protetto di Eminem attacca Fat Joe chiamandolo \"Fat Fucker\" (\"fottuto ciccione\"). A scatenare il \"beef\" fu la partecipazione di Fat Joe alla traccia \"New York\" di Ja Rule. Nel video, 50 Cent rappresenta i suoi nemici in maniera caricaturale: The Game diventa Mr. Potato Head, Nas un bambino vestito da Superman che insegue il camion del latte, Jadakiss una TMNT e Fat Joe un goffo pugile obeso. 50 Cent attacc\u00f2 Jadakiss giocando sulle statistiche di vendita che a quest'ultimo non sono sembrate molto favorevoli. La faida, interna alla Interscope Records, cre\u00f2 forti imbarazzi ai vertici dell'etichetta. Interrogato sull'argomento, l'amico di Jadakiss, Styles P, ha affermato che sarebbe stato intelligente non rispondere alle accuse. Nonostante ci\u00f2, nessuno degli interessati si tir\u00f2 indietro dal rispondere a 50 Cent. Fat Joe rispose con \"My FoFo\", in cui accusa 50 di usare steroidi e di essere geloso di The Game. Kelis, la moglie di Nas, rispose con \"Bossy\", mentre Nas rispose con \"Don't Body Ya Self\". Jadakiss pubblic\u00f2 quattro \"diss\": \"Checkmate\", in cui accusava 50 di voler sollevare un polverone per farsi pubblicit\u00e0, \"Shot's Fired\", \"Problem Child\" e \"Sorry Ms. Jackson\" (queste ultime tre in collaborazione con Styles P). 50 Cent e Yayo risposero con \"I Run New York\", indirizzato a Jadakiss, Fat Joe e la D-Block. Agli MTV Video Music Awards del 2005, la G-Unit insult\u00f2 pesantemente Fat Joe: questo spezzone fu censurato. Fat Joe rispose con alcuni \"diss\", tra i quali \"Victims\", \"Massacre of Fifty\" e \"Whip Your Head Boy\".\nNel 2006, Fat Joe nel \"Mega Remix\" di \"One Blood\", del rapper \"The Game\" parla male di 50 Cent. Mentre il \"beef\" con Jadakiss e la D-Block fin\u00ec, quello con Fat Joe continu\u00f2 nel 2008; in risposta al mixtape \"The Elephant in the Room\", che conteneva vari riferimenti a 50 e i suoi soci, 50 Cent e la G-Unit pubblicarono \"Elephant in the Sand\" il giorno stesso. Nel mixtape c'erano vari insulti rivolti a Fat Joe e alla Terror Squad. Poco tempo dopo 50 pubblic\u00f2 un video in cui celebrava un finto funerale di Fat Joe: \u00abCon questo\u00bb, disse 50 Cent, \u00abla carriera di Fat Joe \u00e8 finita, e il suo nuovo album \u00e8 fottuto\u00bb. Il 22 gennaio 2014 viene pubblicato un singolo, che vede la collaborazione di Fat Joe e 50 Cent.\nLa faida con The Game.\nNel 2005 cominciarono ad esserci problemi tra 50 e The Game, allora astro nascente. Tutto inizi\u00f2 dopo l'uscita di \"The Documentary\", album d'esordio per Game, per il quale 50 Cent dichiarava di non aver ricevuto la sua quota di royalties, avendo scritto il testo di 6 pezzi; Game neg\u00f2 tutto.\nDopo che un membro dell'entourage di Game venne ferito da un proiettile all'Hot 97 studio a New York, i due annunciarono la riconciliazione, che sembrava piuttosto una mossa pubblicitaria per lanciare i loro imminenti dischi. La faida non si ferm\u00f2: dopo che la G-Unit afferm\u00f2 che The Game senza di loro non avrebbe mai fatto strada, quest'ultimo lanci\u00f2, durante una performance al Summer Jam, un boicottaggio chiamato G-Unot. Successivamente, Game diffuse il suo \"300 Bars and Runnin\", un \"diss\" di quasi 20 minuti diretto a 50 Cent e alla sua gang. Curtis in tutta risposta, nel video di \"Piggy Bank\", rappresent\u00f2 The Game come un Mr. Potato. Game, in tutta risposta, pubblic\u00f2 i mixtapes \"Ghost-Unit\" e \"Stop Snitchin, Stop Lyin\". 50 Cent rispose con \"Not Rich, Still Lyin\"'. In questo periodo la crew di 50 si arricch\u00ec di un nuovo membro: Spider Loc, che si un\u00ec nei \"diss\" a The Game. Nell'estate del 2006, 50 Cent pubblic\u00f2 un mixtape (\"G-Unit Radio 21: Hate It or Love It\") dove dissa The Game. Quest'ultimo rispose con \"240 Bars (Spider Joke)\", indirizzata a Spider Loc, agli M.O.P. e a Tony Yayo, e \"The Funeral 100 Bars\". Nell'ottobre 2006, Game cerc\u00f2 di fare pace con 50, ma non ottenne risposta. Qualche giorno dopo, su Power 106, Game annunci\u00f2 che voleva una risposta entro 24 ore. In alcune tracce di \"The Doctor's Advocate\", nuovo album di Game, egli dice che il \"beef\" \u00e8 finito; in realt\u00e0 \u00e8 solo sopito. Esso si risvegli\u00f2 quando Yayo schiaffeggi\u00f2 il figlio quattordicenne del CEO di Czar Entertainment Jimmy Rosemond. Game pubblic\u00f2 il \"diss\" \"Body Bags\". Spider Loc in tutta risposta, pubblica \"Toe Tags\". La faida fin\u00ec quando inizi\u00f2 quella con Young Buck.\nLa faida con Rick Ross.\nNel gennaio 2009, Rick Ross disse che non gli era piaciuto il modo in cui 50 Cent lo aveva fissato durante i BET Awards; 50 rispose che non si ricordava neanche di aver visto Ross quella sera. Qualche tempo dopo inizi\u00f2 a girare per la rete \"Mafia Music\", un pezzo di Ross in cui sembrava ci fossero riferimenti a 50. La risposta di 50 fu il pezzo \"Officer Ricky (Go Head, Try Me)\" (\"Vai avanti, mettimi alla prova\"). Il giorno dopo Ross apparve su Shade 24 e lanci\u00f2 una sfida a 50: in 24 ore doveva sfornare un lavoro migliore. Prima di partire per il Venezuela, 50 Cent gir\u00f2 un filmato intitolato \"Warning Shot\", in cui dice: \u00abRick Ross, ti roviner\u00f2 la vita per divertimento\u00bb. Inoltre, pubblic\u00f2 il primo episodio di una serie di cartoon intitolata \"Officer Ricky\". Nei primi giorni di febbraio, caric\u00f2 su YouTube \"Tia\", un'intervista ad una ex di Ross. Venne alla luce che Ross era un bravo ragazzo e in passato era stato un poliziotto. Il 5 febbraio 2009, The Game si schier\u00f2 pubblicamente dalla parte di 50 e disse che per Rick Ross le cose si stavano per mettere molto male (\"50 ti manger\u00e0, amico\"). Nel suo album \"Deeper Than Rap\", Ross tira in ballo 50 Cent nel pezzo \"In Cold Blood\", nel cui video si vede un finto funerale del rapper; egli disse che con questo la carriera di 50 poteva dirsi conclusa. 50 Cent allora gir\u00f2 una miniserie chiamata \"Pimpin' Curly\" (\"Il pappone riccioluto\"), a cui Ross rispose con \"Kiss My Pinky Ring, Curly\" (\"Bacia il mio anello da mignolo, ricciolino\"); la G-Unit pubblic\u00f2 il pezzo \"I'll Be The Shooter\". Il 10 febbraio, Ross pubblico un cartoon intitolato \"Gay-Unit Workouts\" (\"I lavoretti della Gay-Unit\") e un \"diss\" chiamato \"Push 'Em Over The Edge\". Il giorno dopo 50 pubblic\u00f2 il pezzo \"A Psychic Told Me\", un \"diss\" verso DJ Khaled. Il 12 febbraio, la G-Unit si scaten\u00f2: 50 pubblic\u00f2 \"What Tia Told Me\", mentre Banks e Yayo pubblicarono rispettivamente \"Officer Down\" e \"Somebody Snitched\". A marzo, 50 Cent pubblic\u00f2 un sex tape nel quale compariva Brooke, la madre del figlio minore di Ross, che aveva un rapporto sessuale con un altro uomo. 50 Cent, con in testa una parrucca da donna, attaccava pesantemente Ross. Qualcuno comment\u00f2 che Ross era il \"Gusto\" dell'Hip Hop. 50 comment\u00f2: \u00abRick Ross sembra Albert di \"CB4\". Avete mai visto quel film? Lui sembra Albert!\u00bb. La frase che chiuse la faida: \u00abQuesto \u00e8 il peggio. Un uomo onesto, un poliziotto che basa la sua carriera di rapper nel nome del famoso spacciatore \"Freeway\" Rick Ross\"\u00bb.\nLa faida con Lil Wayne.\nDopo aver sentito che Lil Wayne stava preparando un \"diss\" per lui dopo alcune dichiarazioni non propriamente \"amichevoli\" di 50, il 17 agosto 2007 Curtis pubblic\u00f2 il singolo \"Part Time Lover\", indirizzato proprio a Wayne. Lil Wayne, in realt\u00e0, non rispose mai al singolo, anche se il 17 novembre 2008 usc\u00ec il brano \"Louisianimal\", \"diss\" rivolto a 50 Cent. Nel brano, incluso nel mixtape \"The Drought Is Over Part 6: The Reincarnation\", Wayne insult\u00f2 50 insieme a Lil'Boosie con la seguente frase: \u00abF*ck two quarters\u2026 and says he will pour syrup in that Vitamin water... \u00bb. Curtis rispose con \"Play This On The Radio\", pubblicato nel gennaio 2009. La faida pare chiusa, dopo che 50 Cent si esib\u00ec all'America's Most Wanted Music Festival di Lil Wayne ad Anaheim, California.\nLa faida con Young Buck.\nNel 2008, 50 Cent comunica di aver cacciato Young Buck dalla G-Unit. Come se non bastasse, in rete inizia a circolare una telefonata in cui Buck piange e si scusa con Fiddy. Nel frattempo lo stesso Buck \u00e8 vittima di una sparatoria e poco dopo finisce in carcere. Nel 2014 la faida si risolve e Young torna a far parte della Unit.\nDivorzio dalla Shady Records e firma per la Caroline Records.\n50 Cent dopo 12 anni lascia la Shady Records (etichetta che lo ha portato al successo), e firma per la Caroline Records per la distribuzione dei dischi della G-Unit Records diventando cos\u00ec un artista indipendente. Tale scelta sembra dovuta alla decisione di Dr. Dre di non includere 50 nella sua azienda \"Beats by Dre\" e anche per degli screzi con Jimmy Iovine. Nella decisione, inoltre, pare abbia influito anche il fatto che Dr. Dre abbia registrato una canzone con l'acerrimo nemico di 50 Cent, Rick Ross.\nBancarotta.\nIl 13 luglio 2015, Jackson ricorse alla norma di legge Chapter 11 per dichiarare bancarotta davanti alla Corte fallimentare del Connecticut con insolvenze pari a 32,509,549.91 dollari. Il 17 luglio 2015, la Corte emise un'ordinanza che consentiva a un creditore di procedere con la fase di risarcimento danni in un processo contro Jackson a New York, in connessione con la presunta diffusione di un video privato. I suoi beni erano elencati tra i 10 e i 50 milioni di dollari nella sua dichiarazione di bancarotta, anche se 50 Cent testimoni\u00f2 sotto giuramento che ammontavano a soli 4,4 milioni, citando debiti tra i 10 e i 50 milioni di dollari e lo stesso importo in attivit\u00e0. Pi\u00f9 tardi nella stessa settimana, gli avvocati fallimentari di Jackson hanno chiarito i documenti del tribunale secondo cui le spese legali e le sentenze superiori a 20 milioni di dollari nell'ultimo anno erano la causa principale del fallimento.\nI suoi documenti elencavano 32 societ\u00e0 nelle quali aveva una partecipazione. La bancarotta arriv\u00f2 pochi giorni dopo che una giuria gli aveva ordinato di pagare 5 milioni di dollari all'ex fidanzata del rapper Rick Ross, Lastonia Leviston, per aver invaso la sua privacy pubblicando online un video porno di lei e di un altro uomo. In aggiunta, Jackson perse una disputa per trovare un accordo circa un affare fallito relativo alle cuffie Sleek, dove Jackson aveva investito pi\u00f9 di 2 milioni di dollari. Un ex socio in affari accus\u00f2 Jackson di avergli rubato il design delle cuffie \"Sleek by 50\", e un giudice assegn\u00f2 al querelante un risarcimento di 17.2 milioni di dollari. La sua dichiarazione di fallimento nel Connecticut afferma che possiede sette auto per un valore superiore a 500,000 dollari, incluse una Rolls Royce del 2010 e una Chevrolet Coup\u00e9 del 1966. Le sue spese mensili ammontavano a 108,000 dollari (inclusi 5.000 dollari per il giardinaggio) insieme a un reddito mensile di 185,000 dollari, principalmente proveniente da royalties e redditi delle sue attivit\u00e0 e investimenti esterni. Il resoconto del tribunale afferma che Jackson doveva dei soldi anche al suo stilista, al suo barbiere e al suo allenatore di fitness.\nDoppiatori italiani.\nDa doppiatore \u00e8 sostituito da:\nVideogiochi.\nIl 17 novembre del 2005 \u00e8 uscito il videogame ', realizzato dalla Vivendi Universal, in cui Curtis e la sua gang devono indagare sulla scomparsa di un loro amico, un certo K-Dogg che si \u00e8 invischiato in una vicenda di droga e criminalit\u00e0; successivamente esce anche per PSP. Nel 2009 \u00e8 tornato nel campo dei videogiochi con ', in cui \u00e8 impegnato a combattere una guerra in Iraq per strappare dalle mani di un barone della droga un teschio tempestato di diamanti, ovviamente con l'aiuto dei suoi compari della \"G Unit\": Lloyd Banks, Tony Yayo e DJ Whoo Kid.\nInoltre, 50 Cent ha doppiato lo speaker della fazione dei N.A.V.Y. Seals nel videogioco \"Modern Warfare 2\"."}
{"id": "229903", "revid": "287204", "url": "https://it.wikipedia.org/wiki?curid=229903", "title": "Filobus", "text": "Il filobus \u00e8 un filoveicolo stradale a trazione elettrica atto al trasporto di persone e alimentato tramite una doppia linea aerea chiamata bifilare, sospesa sulla sede stradale, da cui il veicolo capta l'energia elettrica a corrente continua, tramite due aste di captazione.\nCaratteristiche.\nI sistemi filoviari sono basati sull'impiego di veicoli su gomma a propulsione elettrica alimentati attraverso un'infrastruttura di distribuzione dell'energia elettrica denominata filovia; la captazione della corrente dai conduttori elettrici avviene mediante appositi dispositivi denominati \"aste filoviarie\".\nI filoveicoli sono generalmente adibiti al trasporto pubblico di persone (\"filobus\" e \"filocorriere\") bench\u00e9 siano esistiti soprattutto in passato \"filocarri\", ossia filoveicoli per il trasporto merci mediante filovia quali, ad esempio la filovia dello Stelvio, in Italia, o i cosiddetti \"dumper \"minerari utilizzati in Africa.\nLa tensione di alimentazione presente nella linea aerea \u00e8 tipicamente al valore standard di 750 V in corrente continua. Poich\u00e9 viaggia su gomma, non essendo quindi disponibile il secondo conduttore costituito dai binari, la linea aerea \u00e8 necessariamente bifilare.\nAlcuni filobus sono equipaggiati per la marcia autonoma, attuabile mediante le seguenti soluzioni:\nA seconda delle diverse legislazioni la marcia autonoma pu\u00f2 essere attuata in condizioni di eccezionalit\u00e0 o essere prevista nel normale servizio di linea, consentendo di ampliare il servizio svolto rispetto all'effettiva presenza della rete bifilare.\nInfrastrutture.\nI sistemi di alimentazione filoviari sono normalizzati rispetto a norme che ne descrivono parametri e caratteristiche costruttive, quale ad esempio l'europea EN 50119:2010-05.\nLa linea di alimentazione \u00e8 costituita da un bifilare aereo di contatto, dal sistema di sostegno dello stesso (pali e tiranti di ancoraggio), dal sistema di scambi e incroci e dalle sottostazioni elettriche di alimentazione.\nI fili aerei sono usualmente costituiti da trefoli in rame o lega metallica di opportuna sezione; per ridurre l'attrito con gli striscianti delle aste di captazione, in passato i conduttori erano lubrificati con olio grafitato, metodo poi sostituito in virt\u00f9 dell'adozione di pattini in grafite montati su testine roto-basculanti.\nI fili di contatto sono isolati dai cavi di sostegno da appositi isolatori; in taluni impianti l'isolamento elettrico \u00e8 garantito dal materiale isolante di cui sono fatti i cavi di sostegno-ancoraggio.\nUn tipo di sospensione \u00e8 quella \"elastica a pendini\" in cui i conduttori elettrici sono tenuti sospesi da due pendini per conduttore, articolati sia col filo di sostegno-isolatore sia col filo conduttore; tale doppia articolazione permette pi\u00f9 ampie oscillazioni dei conduttori elettrici, con effetto smorzante nei confronti delle sollecitazione trasmesse dalle aste di captazione durante la marcia del filobus.\nVeicoli.\nA motivo del mercato ristretto, i veicoli filoviari sono generalmente realizzati in piccole serie, rappresentando di fatto prodotti semi artigianali rispetto agli autobus con i quali spesso possiedono particolari costruttivi comuni.\nIn generale, un filobus \u00e8 identificabile attraverso tre differenti costruttori che si occupano di fornire rispettivamente il telaio (talora derivato da un analogo di tipo automobilistico, ma rinforzato a motivo del maggior carico assiale), la carrozzeria, che si distingue da quella automobilistica per l'impiego del doppio isolamento e in generale per i diversi materiali utilizzati, e il sistema di propulsione elettrica, che rappresenta l'elemento di maggior valore e complessit\u00e0 del veicolo.\nAnalogamente agli altri veicoli su gomma sono prodotti e risultano in servizio esemplari a cassa unica con lunghezze che variano dai 9 ai 15 metri, anche a due piani e veicoli articolati (filoarticolato o filosnodato, filotreno) a due o tre casse con lunghezze massime di 18 metri o 24 metri.\nAlcuni filobus storici risultano preservati a scopo museale: alcuni esemplari sono custoditi a cura dell'associazione Museo Nazionale dei Trasporti della Spezia, presso l'East Anglia Transport Museum a Carlton Colville e il London Transport Museum in Inghilterra o direttamente presso le aziende che li utilizzavano.\nDi seguito sono elencati alcuni modelli di filobus che hanno avuto diffusione in Europa:\nStoria.\nLo sviluppo del filobus ha origine all'inizio del Novecento, quando sembravano un compromesso naturale tra il tram elettrico e l'autobus. I sistemi di filobus potevano evitare ostacoli nella strada che un tram non poteva e non richiedevano un investimento di capitale ingente quanto quello richiesto da una linea tranviaria.\nAlcune citt\u00e0, guidate dalla \"Brooklyn-Manhattan Transit Corporation\" (BMT\u2014New York), hanno sottoscritto il concetto di \"all-four\" che comprendeva autobus, filobus, tram, metropolitana sotterranee o sopraelevate, per poter cos\u00ec supportare volumi di traffico di vario genere. Gli autobus e i filobus erano particolarmente visti come sistemi di entrata che potevano essere successivamente migliorati come ferrovia vera e propria. Sebbene il sistema di Brooklyn sotto la BTM abbia costruito solo una linea di filobus, altre citt\u00e0, tra cui San Francisco e Filadelfia, hanno costruito sistemi pi\u00f9 grandi e mantengono ancora gli \"all-four\".\nNel ventunesimo secolo il filobus \u00e8 diffuso soprattutto in Asia e in Europa.\nIl filobus in Italia.\nIl primo filobus operante in Italia pare sia entrato in servizio nel 1904 per collegare Pescara con Castellammare Adriatico, all'epoca comune autonomo e collocato nella provincia di Teramo.\nSi trattava di un particolare tipo di filobus ibrido, in quanto il percorso doveva forzatamente superare il fiume Aterno-Pescara dove la linea di energia elettrica si interrompeva, per proseguire sulla sponda opposta.\nPer superare l'inconveniente il filobus venne dotato di un avantreno Cantono, ovvero un sistema di trazione anteriore elettrica progettato dall'omonimo capitano del genio, funzionante con accumulatori. L'attivazione di tale sistema consentiva al filobus di attraversare il ponte sul fiume e di ricollegarsi alla linea elettrica dell'altra sponda.\nProbabilmente si \u00e8 anche trattato del primo veicolo a trazione anteriore circolante sulle strade italiane.\nDopo il \"boom economico\" il filobus \u00e8 stato quasi ovunque sostituito dagli autobus tranne che in pochi capoluoghi. Nel XXI secolo in alcune citt\u00e0 sono state riattivate linee filoviarie.\nPeculiarit\u00e0.\nI filobus risultano utili nelle citt\u00e0 collinari, a motivo delle migliori potenze sviluppabili con la trazione elettrica con alimentazione esterna; rispetto ai tram gli pneumatici hanno una maggiore aderenza sulla pavimentazione stradale rispetto a quella delle ruote metalliche tranviarie, consentendo di affrontare pendenze maggiori. Tale fattore si \u00e8 rivelato determinante in citt\u00e0 collinari quali San Francisco e Seattle negli USA.\nCome altri veicoli elettrici i filobus sono considerati pi\u00f9 \"ecologici\" dei veicoli a propulsione termica poich\u00e9 l'energia elettrica pu\u00f2 essere prodotta in modo centralizzato in pochi impianti ben localizzati, con fonti diversificate e rinnovabili, ma soprattutto poich\u00e9 l'intera catena energetica si caratterizza per rendimenti migliori. Le emissioni dannose non vengono prodotte durante il funzionamento, vengono liberate in atmosfera in siti lontani dai centri abitati e in misura molto minore. Un vantaggio ulteriore sono i bassi consumi, cio\u00e8 con la stessa energia sviluppata si potrebbero far circolare un minore numero di veicoli con motore termico (benzina o gasolio) rispetto ai mezzi elettrici come filobus e tram. Si pu\u00f2 ulteriormente sfruttare la possibilit\u00e0 di accumulare energia elettrica in frenatura e ridurre la richiesta di energia elettrica.\nNel mondo esistono modelli di filobus con le batterie di nuovo tipo (tipo IMC, \"in-motion charging\") che permettono di percorrere una determinata distanza (variabile da 15 a 60\u00a0km) senza il collegamento con la rete bifilare. Tra i modelli IMC vi sono il Solaris Trollino (operante in varie citt\u00e0 europee, tra cui Milano), Belkommunmash (BKM) ASKM-321.00D (operante a San Pietroburgo, Homel', Vitebsk, Hrodna, Du\u0161anbe, ecc.), MAZ-203T (operanti a Minsk dal 2020, Hrodna, ordinati da Vitebsk) e Dnipro-T203 (filobus ucraino costruito su telaio MAZ-203T)."}
{"id": "229905", "revid": "633", "url": "https://it.wikipedia.org/wiki?curid=229905", "title": "Max Comics", "text": ""}
{"id": "229907", "revid": "1783371", "url": "https://it.wikipedia.org/wiki?curid=229907", "title": "H\u014dki (provincia)", "text": "H\u014dki () fu una provincia del Giappone che occupava l'area che costituisce oggigiorno la parte occidentale della prefettura di Tottori. Hoki confinava con le province di Inaba, Mimasaka, Bitch\u016b, Bingo, e Izumo.\nL'antica capitale si trovava nell'area che oggi \u00e8 la citt\u00e0 di Kurayoshi; un'importante citt\u00e0 castello si trovava a Yonago."}
{"id": "229927", "revid": "3732", "url": "https://it.wikipedia.org/wiki?curid=229927", "title": "Marozia", "text": "Si racconta che fosse donna molto bella e spregiudicata. Domin\u00f2 per un ventennio su Roma e sulla Chiesa cattolica del X secolo. Nonostante fosse, come la madre, analfabeta, Marozia con l'astuzia e la seduzione riusc\u00ec a stringere forti alleanze e potenti amicizie per costruire il suo potere.\nBiografia.\nAppena quindicenne fu la concubina di papa Sergio III, suo cugino, conosciuto quando era vescovo di Caere (l'attuale Cerveteri), da cui avrebbe avuto un figlio di nome Giovanni, successivamente salito al soglio pontificio con il nome di Giovanni XI. L'esistenza stessa della relazione, che si daterebbe intorno al 907, \u00e8 per\u00f2 controversa: gran parte degli autori ha accettato il racconto di Liutprando di Cremona, che nella sua Antapodosis definisce la relazione \"\u00abnefarium adulterium\u00bb\"; altri, tra cui Pietro Fedele e il Brezzi, considerano invece il concubinaggio una maldicenza senza fondamento.\nMarozia si spos\u00f2 tre volte e tutti i suoi matrimoni furono politici. Nel 909, gi\u00e0 incinta, spos\u00f2 Alberico di Spoleto; il figlio fu poi legittimato. Altre fonti sostengono che il matrimonio con Alberico avvenne pi\u00f9 tardi, verso il 915, volto comunque a legalizzare la loro unione concubinaria. Alberico e Marozia ebbero poi altri quattro o forse cinque figli: al primo fu dato il nome di Alberico (911/912-954), a cui seguirono Costantino, Sergio (che sarebbe diventato vescovo di Nepi), una figlia di nome Berta e forse un\u2019altra figlia. Marozia si era unita al marito, molto pi\u00f9 anziano, per due caratteristiche del consorte che lei apprezzava molto: la posizione di potere e l'ambizione di accrescerlo ulteriormente. Nel 914 Alberico si alle\u00f2 con papa Giovanni X e nel 915, insieme alle truppe pontificie, sconfisse i Saraceni al Garigliano. Venne nominato console di Roma, ma lasci\u00f2 presto Marozia vedova in quanto fu ucciso a Orte nel 924.\nNel 926 Marozia ritent\u00f2 la scalata al potere sposando Guido, marchese di Toscana, un oppositore del Pontefice. Da questo momento Marozia divent\u00f2 la principale nemica di Giovanni X. Nel maggio 928 a Marozia riusc\u00ec l'assalto della residenza del Papa (il Laterano), che fu imprigionato e deposto. Giovanni X mor\u00ec poco dopo in prigione, probabilmente soffocato. Guido divent\u00f2 il signore di Roma. Marozia pilot\u00f2 l'elezione dei tre papi successivi: tra il 928 e il 929 furono eletti Leone VI e Stefano VII.\nNel 931 Marozia riusc\u00ec ad imporre sul trono pontificio il suo primogenito, appena ventunenne, che prese il nome di Giovanni XI. Il nuovo Papa, di carattere debole, fu un docile strumento nelle mani di Marozia, che fu considerata la padrona di Roma. Quasi contemporaneamente alla consacrazione di Giovanni XI moriva il secondo marito, Guido. Infine, nel 932 Marozia si spos\u00f2 per la terza volta col cognato Ugo di Provenza (Re d'Italia dal 926 al 947). Ugo, fratello di Guido, non avrebbe potuto sposare Marozia ma, spergiurando, dichiar\u00f2 d'essere figlio illegittimo del proprio padre.\nMarozia progett\u00f2 l'incoronazione di Ugo a imperatore, sfruttando la propria influenza sul figlio Papa. I suoi progetti furono sventati da Alberico II, suo secondo figlio e fratellastro di Giovanni XI. Alberico II cacci\u00f2 Ugo dall'Urbe, fece arrestare la madre e confin\u00f2 Giovanni XI nel palazzo papale del Laterano, rimanendo cos\u00ec padrone incontrastato di Roma dal 932 alla morte, avvenuta nel 954. Da quel momento non si ebbero pi\u00f9 notizie di Marozia. Secondo alcuni, venne imprigionata a Castel Sant'Angelo e fin\u00ec i suoi giorni reclusa in convento. Mor\u00ec presumibilmente il 28 giugno di un anno precedente il 936 e fu sepolta nel monastero dei Santi Ciriaco e Nicola sulla via Lata.\nLo storico Edward Gibbon sostenne che la storia dell'ambiziosa Marozia abbia ispirato la leggenda della Papessa Giovanna, alla quale si diede credito per secoli, fino alla Riforma protestante.\nGiudizi storici.\nSecondo Liutprando da Cremona, storico al servizio del Sacro romano impero: \u00abMariozza, bella come una dea e focosa come una cagna, viveva nel cubicolo del Papa e non usciva mai dal Laterano\u00bb; giudizio pedissequamente ripreso da Cesare Baronio. \u00c8 tuttavia impensabile estrapolare acriticamente tale giudizio dal contesto storico e dal ruolo politico centrale che ebbero Marozia e la sua famiglia durante il X secolo nella lotta tra fazioni romane, Papato, Impero e altri sovrani che si contendevano il potere a Roma. Non \u00e8 da escludere che, almeno in et\u00e0 giovanile, fosse strumento della sua stessa famiglia, volto alla gestione e conservazione del potere.\nLa storiografia pi\u00f9 recente, tenendo conto di altre dichiarazioni diametralmente opposte e ad essa favorevoli, ha formulato un giudizio pi\u00f9 equilibrato: \u00abGli studiosi pi\u00f9 aggiornati, senza giurare che Marozia fosse un esempio di cristiana modestia, sono convinti che la sua autorit\u00e0 dovesse posare su una base pi\u00f9 solida della lussuria e del vizio. Marozia doveva avere molto ingegno, molta abilit\u00e0 e pochi scrupoli\u00bb."}
{"id": "229928", "revid": "852396", "url": "https://it.wikipedia.org/wiki?curid=229928", "title": "\u041b", "text": "La \u041b, minuscolo \u043b, chiamata el, \u00e8 una lettera dell'alfabeto cirillico. Rappresenta la consonante approssimante laterale alveolare IPA . Il suo fonema non esiste in italiano: si tratta di una L dura, pronunciata con la punta della lingua non al centro del palato (come la L italiana dolce) ma verso i denti.\nQuesta lettera deriva dalla lettera greca Lambda (\u039b, \u03bb). La \u041b maiuscola stampata appare come un cappello con il lato sinistro curvo ed il lato destro diritto. Non deve essere confusa con la \u041f maiuscola stampata che ha entrambi i lati diritti.\n\u00c8 la tredicesima lettera della versione russa dell'alfabeto cirillico. Spesso, sia nella scrittura manuale che nei caratteri stampati, viene scritta come la lambda greca, anche per evitare confusioni con la \u041f."}
{"id": "229929", "revid": "1001457", "url": "https://it.wikipedia.org/wiki?curid=229929", "title": "Mimi (mitologia)", "text": "I Mimi o Mimih sono piccoli uomini della mitologia degli australiani aborigeni. I Mimi sono cos\u00ec piccoli da non potersi allontanare dai loro rifugi nei giorni di vento, perch\u00e9 ne sarebbero portati via. Si nascondono alla vista degli uomini: appena vengono avvicinati, fuggono a nascondersi nelle crepe fra le rocce; se non ci sono nascondigli, le rocce stesse si aprono per far mettere in salvo i piccoli Mimi.\nI Mimi sono uno dei soggetti principali nella scultura aborigena.\nDal 1967,i Mimi sono diventati molto frequenti in Francia e, fino ai tempi d'oggi si trovano molto spesso nei parchi di Parigi "}
{"id": "229934", "revid": "4175", "url": "https://it.wikipedia.org/wiki?curid=229934", "title": "\u0409", "text": "La \u0409, minuscolo \u0459, chiamata lje, \u00e8 una lettera dell'alfabeto cirillico. In origine era una legatura di \u041b e \u042c.\nViene usata in serbo e macedone dove rappresenta la consonante laterale approssimante palatale IPA , corrispondente al digramma italiano gl di \"egli\".\nFu inventata da Vuk Stefanovi\u0107 Karad\u017ei\u0107."}
{"id": "229935", "revid": "2203136", "url": "https://it.wikipedia.org/wiki?curid=229935", "title": "Acido nitroso", "text": "L'acido nitroso \u00e8 un acido debole di formula HNO2.\nCaratteristiche e propriet\u00e0.\n\u00c8 un composto estremamente instabile dall'odore pungente e di colore verde-azzurro, e a temperatura ambiente si decompone rapidamente in acido nitrico ( &lt;chem&gt; HNO3 &lt;/chem&gt; ), liberando contemporaneamente biossido di azoto ( &lt;chem&gt; NO2 &lt;/chem&gt; ). Pu\u00f2 essere ottenuto solo in soluzione acquosa, allo stato puro non \u00e8 mai stato isolato, anche se, termodinamicamente, \u00e8 abbastanza stabile specie allo stato gassoso. Ha la propriet\u00e0 di comportarsi da ossidante in ambiente acido e da riducente in ambiente alcalino, cio\u00e8 si autotampona.\nCon i metalli forma sali chiamati nitriti, stabili a temperatura ambiente. I nitriti dei metalli alcalini sono solubili in acqua, cristallini incolori, mentre quelli dei metalli di transizione sono in genere insolubili.\nUsi.\nL'acido nitroso \u00e8 un acido debole, viene utilizzato in chimica come agente nitrosante e nella preparazione dei diazocomposti, soprattutto nell'industria delle sostanze coloranti.\nInoltre viene utilizzato nelle reazioni con le ammine primarie, liberando N2, H2O e l'alcool corrispondente; nelle reazione con le ammine secondarie con la formazione di nitrosammine ed acqua.\nPreparazione.\nViene preparato per essere utilizzato immediatamente, o addirittura in seno alla reazione, facendo reagire una soluzione fredda di un nitrito alcalino con un acido minerale diluito come l'acido cloridrico, e i nitriti alcalini si possono preparare facendo assorbire biossido di azoto da una soluzione fredda di idrossido corrispondente, oppure per decomposizione termica del corrispondente nitrato alcalino.\nPrecauzioni.\nL'acido nitroso \u00e8 anche un agente mutageno poich\u00e9 pu\u00f2 modificare i legami chimici fra le varie basi del DNA secondo un processo chiamato deaminazione ossidativa.\nL'alterazione consiste nella trasformazione dell'adenina in ipoxantina e la citosina in uracile; l'ipoxantina, a differenza dell'adenina, non pu\u00f2 pi\u00f9 legarsi con la timina, ma solo con la citosina, mentre l'uracile, anzich\u00e9 appaiarsi con la guanina, si unisce con l'adenina comportando dunque una evidente mutazione del codice genetico."}
{"id": "229937", "revid": "121829543", "url": "https://it.wikipedia.org/wiki?curid=229937", "title": "Giovanni Gualberto", "text": "Biografia.\nGiovanni, figlio di Gualberto, nacque probabilmente a Firenze o secondo altre fonti nel castello chiamato villa di Poggio Petroio, in val di Pesa, intorno all'anno mille dalla nobile famiglia dei Visdomini o, secondo altre fonti, da quella dei Buondelmonti. Suo fratello Ugo venne assassinato e secondo i costumi del tempo Giovanni fu chiamato a vendicarne la morte con l'uccisione del rivale. La vendetta si doveva consumare fuori porta San Miniato a Firenze, ma secondo la leggenda agiografica, il suo avversario si inginocchi\u00f2 e messo le braccia in forma di croce invoc\u00f2 piet\u00e0. Giovanni gett\u00f2 la spada e concesse il perdono.\nA quel punto Giovanni, secondo la tradizione, and\u00f2 nel monastero di San Miniato in preghiera e il crocifisso l\u00ec presente avrebbe fatto segno, con il capo, di approvazione. Dopodich\u00e9 Giovanni si ritir\u00f2 all'interno del monastero benedettino annesso. Una volta diventato monaco il suo impegno si diresse a difendere la Chiesa dalla simonia e dal nicolaismo. I suoi primi avversari furono il suo stesso abate, Oberto, nominato suo superiore dopo la morte dell'abate Leone, nel 1034 e il vescovo di Firenze, Atto, entrambi simoniaci. Non essendo incline ai compromessi, e confortato dal monaco Teuzzone e non riuscendo ad allontanarli dalla citt\u00e0 prefer\u00ec ritirarsi in solitudine. Nel 1036 dopo varie peregrinazioni insieme ad alcuni monaci giunse a Vallombrosa, conosciuta allora come Acquabella.\nNonostante la solitudine per\u00f2 il suo ideale monastico rimaneva quello cenobitico, com'\u00e8 presentato dalla Regola benedettina. A Vallombrosa la Regola fu applicata in una forma inedita, quella poi detta vallombrosana. I monaci, con la preghiera, si preparavano all'intervento diretto con gli affari di Firenze. Qui il loro antagonista era il nuovo vescovo Pietro Mezzabarba, succeduto ad Atto e simoniaco anch'egli. La vittoria dei monaci avvenne sia grazie all'appoggio del partito della riforma sia grazie alla leggenda dell'ordalia (giudizio di Dio) di Badia a Settimo. Qui il monaco Pietro avrebbe attraversato indenne il fuoco dimostrando il favore divino e per questo fu detto \"Igneo\". Dopo l'approvazione papale, i vallombrosani conobbero un periodo di grande crescita.\nGiovanni Gualberto mor\u00ec nella badia di Passignano, un monastero che aveva accettato la sua Regola. Le sue reliquie erano conservate nel monastero di San Salvi presso Firenze, ma in occasione dell'assedio furono spostate a Passignano. In quell'occasione and\u00f2 praticamente distrutto il sarcofago scolpito da Benedetto da Rovezzano, i cui frammenti sono oggi conservati nel Museo del cenacolo di Andrea del Sarto. Fu canonizzato nel 1193 da papa Celestino III; nel 1951 papa Pio XII lo dichiar\u00f2 patrono del Corpo forestale italiano e nel 1957 patrono dei forestali del Brasile.\nIconografia.\nGli episodi salienti della vita di san Giovanni Gualberto sono rappresentati in una serie di affreschi, opera di Livio Modigliani, che decorano le lunette del chiostro dell'abbazia di San Mercuriale a Forl\u00ec, che fu a lungo sede di un monastero vallombrosano.\nA Firenze, un grande affresco di \"San Giovanni Gualberto in cattedra\" si trova nella chiesa vallombrosana di Santa Trinita ed \u00e8 opera di Neri di Bicci."}
{"id": "229938", "revid": "6066", "url": "https://it.wikipedia.org/wiki?curid=229938", "title": "Johan Cruyff", "text": ""}
{"id": "229939", "revid": "339392", "url": "https://it.wikipedia.org/wiki?curid=229939", "title": "Graminacea", "text": ""}
{"id": "229943", "revid": "852396", "url": "https://it.wikipedia.org/wiki?curid=229943", "title": "\u041c", "text": "La \u041c, minuscolo \u043c, chiamata em, \u00e8 una lettera dell'alfabeto cirillico. Rappresenta la consonante nasale bilabiale IPA ."}
{"id": "229945", "revid": "767487", "url": "https://it.wikipedia.org/wiki?curid=229945", "title": "Pink Floyd The Wall", "text": "Pink Floyd - The Wall \u00e8 un film del 1982 diretto da Alan Parker.\nLa pellicola \u00e8 la trasposizione cinematografica del concept album \"The Wall\", realizzato nel 1979 dai Pink Floyd. La canzone \"Another Brick in the Wall\" ha vinto il BAFTA alla migliore canzone originale: questo sar\u00e0 uno degli unici tre riconoscimenti dedicati a codesta categoria consegnati dall'organizzazione britannica, poich\u00e9 due anni dopo fu ritirato.\nIl film \u00e8 stato presentato fuori concorso il 23 maggio 1982 al 35\u00ba Festival di Cannes ed \u00e8 uscito il 15 luglio dello stesso anno.\nTrama.\nIn una stanza d'albergo a Los Angeles Pink, rockstar con problemi di droga, subito prima di un concerto sta guardando alla TV un vecchio film di guerra grazie al quale rivive i momenti pi\u00f9 significativi della sua tragica esistenza: il padre morto nella seconda guerra mondiale quand'egli era ancora in fasce, il crudele maestro di scuola, la madre iperprotettiva, la moglie infedele e le groupies che darebbero l'anima per stare con lui.\nTutti questi avvenimenti non hanno fatto altro che erigere intorno a Pink un muro psicologico che lo protegge dalle altre persone, ma che col passare del tempo lo soffoca. Dopo avere portato con s\u00e9 in albergo una groupie e avere distrutto la stanza, Pink pone l'ultimo mattone nel muro, chiudendosi del tutto nella sua follia. Il suo staff lo trova in condizioni disumane e, dopo averlo rimesso in sesto, lo trascina a tenere il concerto che per\u00f2 nella sua mente assume la forma di un raduno nazista nel quale egli \u00e8 il leader che arringa le masse dal palco.\nOrmai al culmine della pazzia, Pink immagina scorribande di squadre naziste e martelli che al suo comando marciano al passo dell'oca finch\u00e9, in un attimo di lucidit\u00e0, si autosottopone a un processo nel quale tutti i personaggi significativi della sua vita, rappresentati come grottesche creature, lo accusano delle sue infamie: al termine, il giudice Verme sentenzia l'abbattimento del muro, riesponendo cos\u00ec Pink al mondo reale.\nProduzione.\nL'idea.\nVerso la met\u00e0 degli anni settanta, i Pink Floyd avevano ormai raggiunto l'apice del proprio successo, alch\u00e9 Waters inizi\u00f2 a sentirsi sempre pi\u00f9 estraniato e distante psicologicamente dal loro pubblico:Il pubblico e quei concerti enormi si fanno, penso, per amore del successo. Quando una band o una persona divengono degli idoli, pu\u00f2 avere a che fare col successo che quella persona manifesta, ma non pi\u00f9 necessariamente con la qualit\u00e0 del lavoro che produce. Non diventi un fanatico perch\u00e9 il lavoro di qualcuno \u00e8 buono, diventi tale perch\u00e9 sei toccato direttamente dalla sua fama e dalla sua attrazione personale. Le star dei film e del rock 'n' roll rappresentano in tal senso la vita che tutti noi facciamo. Questi si trovano davvero al centro della loro vita. Ed \u00e8 questo il motivo per cui le masse spendono anche molti soldi per andare a vederli ad un concerto anche se si trovano a notevole distanza dal palcoscenico, talvolta scomodi, dove anche il suono si sente male.\nWaters si sentiva dunque a disagio per questa forma di successo che non dipendeva necessariamente dai lavori del suo gruppo (risentimenti che si possono cogliere in \"Wish You Were Here\" oppure in \"Have a Cigar\"). L'idea del film nacque quindi proprio da questo disorientamento e la stessa decisione di dare al protagonista il nome di \"Pink\", \u00e8 un evidente trasposizione di come il gruppo si sentiva rispetto ai propri fans. Il film simboleggi\u00f2 l'apertura verso una nuova era per le rock bands, che i Pink Floyd esplorarono (...) sentendo la realt\u00e0 dell'\"essere dove si \u00e8\" degli esistenzialisti, riconoscendosi in Jean-Paul Sartre.\nRegia.\nInizialmente, furono in quattro a iniziare la messa in opera del progetto: oltre a Waters, il disegnatore Gerald Scarfe, il regista Michael Seresin e il produttore Alan Parker. Dopo poco tempo, il testimone della regia pass\u00f2 a quest'ultimo il quale impose subito una nuova visione di lavoro: tinte forti, immagini crude, stile diretto ed evocativo. Waters, dal canto suo, spodestato dal ruolo di comando e incapace di seguire personalmente la regia, abbandon\u00f2 le riprese per un mese di vacanze forzate, lasciando Parker libero di organizzare il lavoro. Il regista accanton\u00f2 cos\u00ec l'idea di utilizzare riprese effettuate dal vivo durante i concerti del tour di The Wall utilizzando soltanto le sequenze animate di Scarfe che, in quei concerti, erano proiettate sul muro che s'innalzava progressivamente fino a nascondere totalmente il gruppo alla vista del pubblico per tutta la seconda met\u00e0 dello spettacolo, per poi venire abbattuto solo nel finale.\nColonna sonora.\nIl film, fatta eccezione per brevi scene recitate, \u00e8 interamente costruito attorno alle canzoni che compongono l'album \"The Wall\": esse tuttavia presentano molte differenze rispetto alle versioni contenute nel disco. Inoltre le tracce \"Hey You\" e \"The Show Must Go On\" furono escluse dal film perch\u00e9 ridondanti rispetto all'andamento della storia.\"\"\nDistribuzione.\nIl film venne mostrato \"fuori gara\" durante il Festival di Cannes 1982.\nLa premiere del film fu invece all'\"Empire\" di Leicester Square a Londra, il 14 luglio 1982. Presenziarono Waters e gli altri membri dei Pink Floyd David Gilmour e Nick Mason, ma non Richard Wright, che non era pi\u00f9 membro della band. Intervennero inoltre diverse personalit\u00e0 tra cui Geldof, Scarfe, Paula Yates, Pete Townshend, Sting, Roger Taylor, James Hunt, Lulu e Andy Summers.\nDivieti.\nIl film negli Stati Uniti \u00e8 stato vietato ai minori di 17 anni, in Italia fu concessa la visione ai minori di 14 anni solo se accompagnati da adulto. In Regno Unito \u00e8 stato vietato ai minori di 15 anni non accompagnati da adulto.\nCritica.\nIl film, terza fase del progetto ideato da Roger Waters, \u00e8 basato sull'album anzich\u00e9 viceversa, e ne rappresenta in effetti la \"colonna visiva\". La storia permette almeno tre livelli di lettura: uno autobiografico (la morte in guerra del padre di Roger, Eric Fletcher Waters, i problemi dell'educazione scolastica nel periodo delle rivolte studentesche), uno di osservazione e critica sociale (l'incomunicabilit\u00e0 nei rapporti di coppia, la rockstar onnipotente), uno infine che rappresenta l'evoluzione della follia del protagonista, nel quale si intravede un riferimento a Syd Barrett, sebbene le esperienze di vita e artistiche del bassista ne rappresentino la vera anima.\nUna quarta visione, la pi\u00f9 importante, \u00e8 il mostrare la nascita, l'embrione del nazismo."}
{"id": "229948", "revid": "767487", "url": "https://it.wikipedia.org/wiki?curid=229948", "title": "E iotizzata", "text": "La \u0464, minuscolo \u0465, \u00e8 una lettera dell'alfabeto cirillico, caduta ormai in disuso. \u00c8 una legatura di \"\u0406\" e \"\u0404\", e rappresenta la vocale iotizzata //."}
{"id": "229950", "revid": "827882", "url": "https://it.wikipedia.org/wiki?curid=229950", "title": "Omega (cirillico)", "text": "La ', minuscolo ', chiamata come in greco omega, \u00e8 una lettera dell'alfabeto cirillico, caduta ormai in disuso. Veniva utilizzata per trascrivere i nomi greci che contenevano la lettera greca omega, e con essa condivide la forma, ripresa dal minuscolo greco."}
{"id": "229952", "revid": "1272592", "url": "https://it.wikipedia.org/wiki?curid=229952", "title": "Floriano (nome)", "text": "Origine e diffusione.\nDeriva dal latino \"Florianus\", un gentilizio derivato del nome \"Florus\", quindi \u00e8 un patronimico che significa \"appartenente a Floro\", \"discendente di Floro\". Pu\u00f2 anche essere interpretato come nome teoforico, quindi \"appartenente a Flora\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "229954", "revid": "508036", "url": "https://it.wikipedia.org/wiki?curid=229954", "title": "Salmonella", "text": "Il genere Salmonella \u00e8 caratterizzato da bacilli Gram-negativi, asporigeni e anaerobi facoltativi. Fermentano il glucosio, producendo gas, degradano le proteine solforate con produzione di H2S, riducono i nitrati e non producono citocromo-ossidasi. La maggior parte sono lattosio non fermentanti. Possedendo flagelli peritrichi, sono tutte mobili tranne \"S. gallinarum e S. pullorum\".\nTassonomia.\nLa classificazione tassonomica di questo genere \u00e8 piuttosto complessa e si basa su dati di comparazione e di omologia del DNA; prevede due specie principali: \"Salmonella bongori\" e \"Salmonella enterica\". All'interno di quest'ultima specie si distinguono varie sottospecie, tra cui \"Salmonella enterica\" \"enterica\", che presenta vari serovar (o sierotipi) e tra questi quelli di interesse clinico sono: Typhi, Paratyphi, Typhimurium, Enteritidis e Cholaeresuis. Un esempio di denominazione corretta \u00e8: \"Salmonella enterica\" \"enterica\" ser. \"Thypi\", tuttavia si ha la tendenza a utilizzare il nome del sierotipo in sostituzione a quello della specie, come: \"Salmonella typhi\", \"Salmonella paratyphi\", ecc.\nLa classificazione dei sierotipi si basa sul corredo antigenico dei batteri secondo lo schema suggerito da Kauffmann e White, e perci\u00f2 utilizzando l'antigene somatico O, gli antigeni flagellari H1 e H2 e l'antigene di superficie \"Vi\" (quest'ultimo presente solo in alcuni serovar). In base all'antigene O si distinguono nei sierogruppi A, B, C1, C2, D ed E.\nIl nome \"Salmonella\" deriva da quello del veterinario Daniel Elmer Salmon che la document\u00f2 per primo, sebbene a scoprirla sia stato il suo assistente Theobald Smith.\nMalattie.\nI bacilli del genere Salmonella sono presenti nell'ambiente, nel suolo e nelle acque, e possono essere riscontrate come parassiti nell'intestino degli animali e dell'uomo (es. \"Salmonella typhimurium\") o esclusivamente dell'uomo (es. \"Salmonella typhi\" e \"Salmonella paratyphi A e C\").\nNell'uomo questi vari sierotipi sono causa di differenti gruppi di malattie infettive:"}
{"id": "229955", "revid": "767487", "url": "https://it.wikipedia.org/wiki?curid=229955", "title": "Koppa", "text": "La \u0480, minuscolo \u0481, chiamata koppa, \u00e8 una lettera arcaica dell'alfabeto cirillico, ormai caduta in disuso nelle versioni nazionali dell'alfabeto.\nQuesta lettera non ha mai avuto un valore fonetico definito e non \u00e8 mai stata usata nelle parole slave. Veniva usata, e viene usata anche oggi nel linguaggio ecclesiastico, solamente nella traslitterazione delle parole greche contenenti la lettera qoppa, dalla quale deriva la koppa cirillica."}
{"id": "229957", "revid": "768068", "url": "https://it.wikipedia.org/wiki?curid=229957", "title": "Frauenkirche (Dresda)", "text": "La Frauenkirche (in italiano \"chiesa di Nostra Signora\") \u00e8 un edificio di culto luterano e uno dei simboli della citt\u00e0 di Dresda, in Germania.\nStoria e descrizione.\nFu progettata dall'architetto George B\u00e4hr e costruita fra il 1726 ed il 1743. L'edificio \u00e8 ispirato all'architettura ed alle cupole delle chiese barocche italiane del tempo. La cupola \u00e8 alta 91 metri e presenta 23 metri di diametro. L'altare maggiore fu realizzato dallo scultore Johann Christian Feige. Fra i pi\u00f9 importanti simboli della capitale della Sassonia, \u00e8 considerata la pi\u00f9 bella chiesa luterana della Germania. Dopo la morte del progettista nel 1738, la costruzione venne portata a termine a cura dell'architetto Johann George Schmidt. La cupola in pietra, per la sua slanciata forma venne soprannominata \"Die Steinerne Glocke\", ossia la \"Campana di Pietra\". La lanterna della cupola fu realizzata da Johann Gottfried Fehre.\nIl 13 febbraio 1945, durante il brutale bombardamento britannico della RAF, la chiesa non venne colpita direttamente dalle bombe. Prima della guerra gli ampi finestroni erano stati murati per preservare l'interno; tuttavia, su un lato ne vennero lasciati aperti alcuni. La tempesta di fuoco che devastava la citt\u00e0 spinse il fuoco anche all'interno della chiesa. Bruciarono le balconate e tutti gli arredamenti in legno. La chiesa tuttavia rimase in piedi ancora per due giorni; poi, a seguito del calare della temperatura (che era arrivata a oltre 1000 \u00b0C), per effetto del raffreddamento della pietra arenaria (e del mutamento della sua natura, divenuta spugnosa per l'alta temperatura), uno degli otto piloni che sorreggevano la cupola si spost\u00f2: questa, venendo a mancare l'appoggio, croll\u00f2 su se stessa trascinando tutto l'edificio, che rimase allo stato di rudere per 45 anni.\nSi dovette attendere fino al 1990, dopo la riunificazione tedesca, per un'evoluzione della situazione, che arriv\u00f2 con l\"appello di Dresda\" (\"Ruf aus Dresden\") del 13 febbraio, in occasione del 45\u00ba anniversario della distruzione della citt\u00e0.\nL'iniziativa, partita dai cittadini sotto l'iniziativa del musicista Ludwig G\u00fcttler, cominci\u00f2 con 14 membri che dopo l'appello crebbero a 5000 in pi\u00f9 di venti paesi nel 1991 (\"Dresden Trust\" in Gran Bretagna, \"Friends of Dresden, Inc.\" negli Stati Uniti, \"Association reconstruction de la Frauenkirche \u00e0 Dresde\" in Francia). Con esposizioni e concerti, donazioni private e sovvenzioni il progetto di restauro riusc\u00ec a partire e venne cos\u00ec fondata la \"Stiftung Frauenkirche Dresden\", con il patrocinio del land della Sassonia e della Chiesa evangelica. I lavori sono costati circa 125 milioni di euro.\nLa prima fase del restauro, fino al 1994, consistette nello sgombero delle macerie. Nel 1996 era completata la ricostruzione della volta della cripta, nel 2002 tutti i lavori di assemblaggio, effettuati per lo pi\u00f9 con materiali originali puntualmente repertoriati, per rendere all'edificio l'aspetto originario. Tutti gli elementi, anche le pitture murali irrimediabilmente perdute, sono il pi\u00f9 possibile fedeli all'originale, grazie alle documentazioni d'epoca. Da notare \u00e8 poi la croce dorata che sovrasta la cupola, finanziata dai britannici in segno di riconciliazione.\nLa chiesa, terminata, \u00e8 stata consacrata il 30 ottobre 2005 per essere completamente visibile ai turisti nel 2006, in occasione dell'800\u00ba anniversario della citt\u00e0. Questo edificio, anche secondo le intenzioni del governo tedesco, assume cos\u00ec la funzione di simbolo di pace e riconciliazione fra i popoli."}
{"id": "229958", "revid": "86599", "url": "https://it.wikipedia.org/wiki?curid=229958", "title": "113 Amalthea", "text": "113 Amalthea, a volte in italiano 113 Amaltea, \u00e8 un asteroide della fascia principale. Scoperto nel 1871, presenta un'orbita caratterizzata da un semiasse maggiore pari a e da un'eccentricit\u00e0 di 0,0869228, inclinata di 5,04298\u00b0 rispetto all'eclittica.\nFu scoperto il 12 marzo 1871 da Karl Theodor Robert Luther dall'Osservatorio di D\u00fcsseldorf, situato nel distretto urbano di Bilk in Germania, di cui era direttore dal 1851.\nNel marzo 2017, durante l'osservazione di un'occultazione stellare, \u00e8 stato individuato un satellite a cui \u00e8 poi stata assegnata la designazione provvisoria S/2017 (113) 1.\nL'asteroide \u00e8 dedicato ad Amaltea, la capra che, secondo la mitologia greca, allatt\u00f2 Zeus sul monte Ida a Creta.\nAmalthea \u00e8 anche il nome di uno dei piccoli satelliti interni di Giove."}
{"id": "229961", "revid": "1573940", "url": "https://it.wikipedia.org/wiki?curid=229961", "title": "\u0417", "text": "La \u0417, minuscolo \u0437, chiamata ze, \u00e8 una lettera dell'alfabeto cirillico. Rappresenta la consonante fricativa alveolare sonora IPA . In russo quando si trova in fine di parola viene desonorizzata e si pronuncia . Appare simile al numero 3.\nLa pronuncia di \u0417 \u00e8 quella della S sonora italiana, ad eccezione di quando \u00e8 seguita da \u042c o da una delle vocali palatalizzanti. In questi casi in russo viene letta quasi come una \u0416 (IPA )."}
{"id": "229965", "revid": "138282", "url": "https://it.wikipedia.org/wiki?curid=229965", "title": "Aspetto profondo", "text": ""}
{"id": "229966", "revid": "2166030", "url": "https://it.wikipedia.org/wiki?curid=229966", "title": "Danilo", "text": ""}
{"id": "229968", "revid": "124484559", "url": "https://it.wikipedia.org/wiki?curid=229968", "title": "Sovrani di Russia", "text": "In tempi differenti, i governanti della Rutenia, della Rus' di Kiev, di Vladimir e della Moscovia assunsero il titolo di \"Knjaz'\" (\u041a\u043d\u044f\u0437\u044c, traducibile come duca o principe) e di \"Velikij Knjaz'\" (, traducibile come gran duca o gran principe).\nDal 1561 i sovrani di Russia assunsero il titolo di Zar (\"Car'\", \u0426\u0430\u0440\u044c) prima, e Imperatore poi.\nGli stessi patriarchi, capi della Chiesa ortodossa russa, ottennero in certi casi la reggenza della Russia, come, per esempio, durante l'occupazione polacca e il Periodo dei torbidi dal 1610 al 1613.\n\"NB:\" Le date riportate nell'elenco qui sotto sono quelle secondo il calendario gregoriano.\nImperatori di Russia (1721 \u2013 1917).\nRomanov (1721 \u2013 1917).\n\"(Anche Grandi Principi di Finlandia dal 1809 al 1917; e Re di Polonia dal 1815 al 1917)\"\nPretendenti al Trono di Russia.\nPer diversi anni molti membri della Casa Imperiale Russa non credettero o furono scettici sulle notizie riguardanti la strage dei membri della famiglia imperiale e quindi fino al 1924 non ci furono ufficiali pretese alla corona.\nCrisi dinastica.\nRamo Nikolaevi\u010d discendente da Nicola I.\nNicola Romanovi\u010d di Russia rivendic\u00f2 per s\u00e9 la successione al trono imperiale secondo la legge della primogenitura maschile del 1797. Inoltre fu eletto Zar nel 1992 dalla maggioranza dei membri della famiglia Romanov.\n2021-oggi\nRamo Vladimirovi\u010d discendente da Alessandro II.\nMaria Vladimirovna di Russia rivendic\u00f2 per s\u00e9 la successione al trono imperiale nonostante la legge di successione escluda le donne, tranne in caso di estinzione totale della linea maschile."}
{"id": "229969", "revid": "767487", "url": "https://it.wikipedia.org/wiki?curid=229969", "title": "Brubaker", "text": "Brubaker \u00e8 un film del 1980 diretto da Stuart Rosenberg e interpretato da Robert Redford.\n\u00c8 una delle opere pi\u00f9 rappresentative del cinema d'impegno sociale caro a Redford, ispirata a una storia realmente accaduta a Thomas Murton, un criminologo incaricato alla fine degli anni sessanta di riformare il sistema carcerario dell'Arkansas, esperienza dalla quale trasse poi un libro.\nTrama.\nHenry Brubaker \u00e8 un criminologo riformista ed ex capitano dell'esercito, al quale viene affidato il compito di dirigere il penitenziario di Wakefield in Arkansas, dove non sono previste guardie carcerarie e dove l'ordine interno \u00e8 mantenuto da detenuti cosiddetti \"affidabili\". Al fine di rendersi conto delle reali problematiche dell'istituzione, l'uomo si introduce nel carcere fingendosi, per alcuni giorni, detenuto egli stesso e scoprendo cos\u00ec le drammatiche condizioni in cui i carcerati vengono a trovarsi: le violenze fisiche e psicologiche, i continui soprusi, lo sfruttamento cui essi sono costantemente sottoposti dai commercianti della citt\u00e0 e, non di rado, la morte.\nUna volta svelata la sua identit\u00e0, inizia un'azione di radicale cambiamento della vita all'interno della prigione, cercando di eliminarne le ingiustizie e scontrandosi con i corrotti membri del comitato per la gestione del penitenziario. Nella sua opera il nuovo direttore viene sostenuto da Lillian, la donna che lo ha voluto alla guida di Wakefield, ma il suo sostegno viene meno nel momento in cui lo scontro con la burocrazia e soprattutto con la politica emerge in tutta la sua evidenza quando Brubaker si rifiuta di fermare gli scavi in un campo dove sono stati seppelliti dei detenuti trucidati all'interno del carcere.\nDickie, detenuto del gruppo degli affidabili, all'inizio si mostra scettico nei confronti del nuovo direttore, ma lentamente si rende conto del valore del suo operato, fino a rendergli completo tributo nel momento in cui egli, appena rimosso dall'incarico, si appresta a lasciare il penitenziario.\nProduzione.\nIl film fu girato in Ohio, nel carcere di Junction City nella Contea di Perry, e nella Contea di Fairfield.\nLa regia fu inizialmente affidata a Bob Rafelson, che per divergenze con la produzione e forse anche con lo stesso Redford (Rafelson voleva realizzare un film totalmente politico) fu sostituito da Stuart Rosenberg, uno dei migliori registi di pellicole carcerarie (aveva diretto Paul Newman nel 1967 in \"Nick mano fredda\")."}
{"id": "229975", "revid": "118496787", "url": "https://it.wikipedia.org/wiki?curid=229975", "title": "Legge Casati", "text": "\u00c8 nota come legge Casati la legge 13 novembre 1859, n. 3725 del Regno di Sardegna, entrata in vigore nel 1861 ed estesa, con l'unificazione, a tutta l'Italia (regio decreto 28 novembre 1861, n. 347). La legge, che prese il nome dal Ministro della Pubblica Istruzione Gabrio Francesco Casati e fece seguito alle leggi Bon Compagni del 1848 e Lanza del 1857, riform\u00f2 in modo organico l'intero ordinamento scolastico, dall'amministrazione all'articolazione per ordini e gradi ed alle materie di insegnamento, confermando la volont\u00e0 dello Stato di farsi carico del diritto-dovere di intervenire in materia scolastica a fianco e in sostituzione della Chiesa cattolica che da secoli era l'unica ad occuparsi dell'istruzione, introducendo l'obbligo scolastico nel regno.\nLa legge si ispir\u00f2 al modello prussiano sia nell'impianto generale che nel sistema organizzativo fortemente gerarchizzato e centralizzato. Si propose, inoltre, di contemperare diversi principi: il riconoscimento dell'autorit\u00e0 paterna, l'intervento statale e l'iniziativa privata. A tal proposito, la legge sanc\u00ec il ruolo normativo generale dello Stato e la gestione diretta delle scuole statali, cos\u00ec come la libert\u00e0 dei privati di aprirne e gestirne di proprie, pur riservando alla scuola pubblica la possibilit\u00e0 di rilasciare diplomi e licenze.\nStoria.\nL'elaborazione della legge avvenne in un periodo storico che vedeva il Regno di Sardegna impegnato nelle vicende inerenti alla seconda guerra di indipendenza. Per questo motivo la norma non fu discussa in parlamento ma, grazie ai poteri straordinari dallo stesso conferiti al Governo del Re, venne stesa interamente da una commissione di cui faceva parte Angelo Fava, esule veneto che, specie nell'ordinamento della scuola elementare, port\u00f2 le esperienze introdotte da anni nel Regno Lombardo-Veneto.\nCon l'Unit\u00e0, la Destra storica, di fronte ai gravissimi problemi del nuovo Stato, scelse di mantenere la legge Casati, abbandonando l'idea di una nuova riforma scolastica. In seguito furono apportate delle modifiche alla legge che, tuttavia, rimase in vigore fino al 1923, quando intervenne la riforma Gentile.\nContenuti della legge.\nLa legge Casati era costituita da numerosi articoli ordinati in cinque titoli:\nSistema scolastico.\nLa legge era ispirata ad una concezione dell'educazione essenzialmente elitaria, nella quale veniva dato ampio spazio all'istruzione secondaria e superiore (universitaria) ma scarso risalto a quella primaria (non a caso la legge iniziava con la disciplina dell'istruzione superiore e non, come sarebbe stato pi\u00f9 logico, con quella dell'istruzione elementare). Tracciava inoltre una netta separazione tra la formazione tecnica, volta a formare la classe operaia specializzata, da quella classica, di stampo umanistico, volta a formare le classi dirigenti. D'altro canto riconosceva una certa parit\u00e0 fra i due sessi riguardo alle esigenze dell'educazione.\nL'istruzione elementare, a carico dei comuni, era articolata in due cicli: un \"ciclo inferiore\" biennale, obbligatorio e gratuito, istituito nei luoghi dove ci fossero almeno 50 alunni in et\u00e0 di frequenza, e un \"ciclo superiore\", anch'esso biennale, presente solo nei comuni sede di istituti secondari o con popolazione superiore a 4.000 abitanti.\nL'istruzione secondaria classica, l'unica che consentiva l'accesso a tutte le facolt\u00e0 universitarie, era presente in ogni capoluogo di provincia, ed era articolata nel \"ginnasio\", di cinque anni, a carico dei comuni, seguito dal \"liceo\", di tre anni, a carico dello Stato.\nL'istruzione secondaria tecnica era invece articolata nella \"scuola tecnica\", di tre anni, gratuita ed a carico dei comuni, seguita dall\"'istituto tecnico\", di tre anni, a carico dello Stato; l'istituto tecnico era diviso in sezioni, una delle quali, la sezione fisico-matematica, consentiva l'iscrizione alla facolt\u00e0 di scienze matematiche, fisiche e naturali.\nPer la formazione dei maestri elementari furono istituite le \"scuole normali\" (quelle pubbliche erano 18, 9 maschili e 9 femminili) di durata triennale, alle quali si accedeva a 15 anni per le femmine e a 16 per i maschi. Il reclutamento dei maestri elementari, demandato a comuni spesso privi di adeguate risorse finanziarie e destinatari di disposizioni di legge che la stessa non sanzionava, sarebbe risultato uno dei punti deboli in sede di attuazione della legge, tanto che sovente la loro preparazione lasciava a desiderare. Anche per questo motivo, oltre che per una mentalit\u00e0 che le portava a mantenere le distanze dalle altre classi sociali, le famiglie delle classi pi\u00f9 agiate disdegnarono la scuola elementare, preferendo istruire privatamente i loro figli come, del resto, la legge consentiva (era la cosiddetta \"scuola paterna\": l'insegnamento era impartito dagli stessi genitori o dal \"precettore\" incaricato dalla famiglia; l'allievo doveva poi sostenere un esame di stato).\nQuanto all'universit\u00e0, alle tre facolt\u00e0 di origine medioevale - teologia (soppressa nel 1873), giurisprudenza, medicina - se ne aggiunsero due nuove: lettere e filosofia, e scienze fisiche, matematiche e naturali; a quest'ultima venne annessa la \"scuola di applicazione\" per la formazione degli ingegneri, della durata di tre anni, alla quale si accedeva dopo aver frequentato il biennio della facolt\u00e0.\nTra le materie era prevista la \"dottrina religiosa\" il cui insegnamento era affidato nelle scuole elementari al maestro sotto il controllo del parroco, nelle scuole secondarie tecniche e classiche ad un \"direttore spirituale\" nominato dal vescovo (abolito nel 1877) e nelle scuole normali, dove costituiva materia d'esame, ad un docente titolare di cattedra (norme abolite nel 1880); fu per\u00f2 data alle famiglie la possibilit\u00e0 di chiederne l'esonero.\nAmministrazione scolastica.\nLa legge disegn\u00f2 un'organizzazione dell'amministrazione scolastica nettamente accentrata, secondo quel principio centralistico e unificatore che pervadeva all'epoca tutta la politica del Regno.\nL'intera amministrazione scolastica faceva capo al Ministero della Pubblica istruzione (istituito nel 1847), sebbene al Ministero dell'Agricoltura e Commercio fosse stata demandata la formazione tecnica e al Ministero dell'Interno spettassero alcune competenze in materia. Il Ministro della Pubblica istruzione era affiancato dal \"Consiglio superiore delle Pubblica istruzione\", composto da 21 membri di nomina regia.\nOrgani locali erano il \"rettore\" per l'universit\u00e0 nonch\u00e9, in ogni capoluogo di provincia, il \"provveditore agli studi\" per l'istruzione secondaria e l\"'ispettore scolastico\" per l'istruzione elementare. In ogni provincia era inoltre istituito un \"consiglio provinciale scolastico\" presieduto dal provveditore agli studi e composto dall'ispettore scolastico, dal preside del liceo, dai direttori del ginnasio e delle scuole e istituti tecnici nonch\u00e9 da membri nominati dalla deputazione provinciale (attuale giunta provinciale) e dal comune capoluogo di provincia.\nObbligo scolastico.\nLa legge sanc\u00ec l'obbligatoriet\u00e0 e la gratuit\u00e0 del primo biennio dell'istruzione elementare; peraltro, pur minacciando pene a coloro che trasgredivano tale obbligo, non specific\u00f2 quali fossero queste pene, n\u00e9 lo fece il codice penale, con il risultato che le disposizioni sull'obbligo scolastico furono ampiamente disattese in un paese nel quale l'evasione scolastica era molto diffusa, soprattutto nelle regioni meridionali (secondo i dati ISTAT nel 1861 l'analfabetismo maschile era del 74% e quello femminile dell'84%, con punte del 95% nell'Italia meridionale). Va per\u00f2 tenuto presente che: \"la lentezza del processo di alfabetizzazione della popolazione italiana non fu dovuto solo all'attribuzione ai Comuni del compimento di provvedere all'istruzione e al mantenimento delle scuole elementari, ma anche alla struttura del sistema economico e sociale dell'Italia di allora, caratterizzata da una forte prevalenza del settore primario (nel 1861 il 69,7% della popolazione attiva era dedito all'agricoltura), da una rigida stratificazione sociale, da fortissime resistenze di gruppi reazionari, da una domanda di istruzione proveniente dalle famiglie ancora molto limitata, in relazione alle miserevoli condizioni di vita delle classi sociali inferiori\".\nPer una prima effettiva sanzione dell'obbligo scolastico si dovr\u00e0 attendere il 1877, con la legge Coppino che elev\u00f2 la durata del grado superiore dell'istruzione elementare a tre anni e sanc\u00ec l'obbligo dai sei ai nove anni di et\u00e0."}
{"id": "229977", "revid": "123115243", "url": "https://it.wikipedia.org/wiki?curid=229977", "title": "Villa San Martino (Arcore)", "text": "Villa San Martino \u00e8 una residenza signorile, realizzata dalla famiglia marchionale Casati Stampa nel XVIII secolo e inclusa nel comune di Arcore, nella provincia di Monza e Brianza, in viale San Martino. Dal 1974 \u00e8 la residenza di Silvio Berlusconi.\nLa storia della dimora.\nCon Villa Borromeo d'Adda, sede comunale, e Villa La Cazzola, residenza privata, fa parte del gruppo delle ville di delizia, ma che erano nate come residenze padronali, da dove venivano gestite grandi aziende agricole, o semplici casini per la caccia.\nUn tempo monastero benedettino, a met\u00e0 del '700 fu acquisito con le sue terre dai conti Giulini, che lo ristrutturarono in forme neoclassiche.\nL'edificio fu disposto o forse mantenuto dal conte Giorgio Giulini nella tipica struttura a U aperta verso il paese. Durante queste opere di trasformazione fu impostato anche il grande viale d'accesso lungo un asse prospettico che, partendo dalla piazza antistante villa Borromeo, si spinge verso Ovest oltrepassando a cannocchiale l'edificio, nella sequenza corte d'onore, arco centrale del portico e apertura corrispondente nel salone; quindi attraversa il giardino e, infine, fiancheggiato da un lungo filare di alti pioppi, si prolunga fino al Lambro, distante qualche chilometro.\nL'architettura offre un impianto scenografico imponente, capace di far colloquiare l'edificio, il parco secolare, il verde agricolo circostante. L'asse prospettico all'ingresso, sebbene ora in parte interrotto, visivamente, da una macchia verde di alberi e arbusti e dal muro di cinta, \u00e8 rimasto sostanzialmente integro nel corso del tempo. Dopo le trasformazioni compiute dai Giulini, la villa pass\u00f2 ai Casati nella prima met\u00e0 dell'Ottocento a seguito del matrimonio di Anna Giulini Della Porta (1818-1883) con Camillo Casati (1805-1869) e, alla fine di quello stesso secolo, pervenne quindi al ramo dei Casati Stampa di Soncino. Il conte Alessandro Casati (1881-1955), che vi abit\u00f2 sino alla propria morte, ne ingrand\u00ec la biblioteca e vi ospit\u00f2 a pi\u00f9 riprese l'amico Benedetto Croce.\nAlla morte del conte Alessandro Casati l'immobile pass\u00f2 a suo nipote, ovverosia il suo parente pi\u00f9 prossimo, marchese Camillo Casati Stampa di Soncino (1927-1970), il quale risiedette saltuariamente nella villa. Suicidatosi il 30 agosto 1970 dopo avere assassinato la moglie Anna Fallarino e il di lei amante Massimo Minorenti (Delitto di via Puccini), la propriet\u00e0 pass\u00f2 ad Anna Maria Casati Stampa di Soncino, nata a Roma il 22 maggio 1951, ossia alla figlia di primo letto (avuta con Letizia Izzo) del marchese. La giovane, all'epoca dei fatti delittuosi diciannovenne (e quindi secondo la legge di allora minorenne), venne affidata ad un tutore, nella persona di Giorgio Bergamasco. Pro-tutore venne nominato Cesare Previti.\nIl passaggio alla famiglia Berlusconi.\nIl 26 giugno 1972 Bergamasco divenne Ministro per i rapporti fra Governo e Parlamento nel Governo Andreotti II; nel frattempo la Casati Stampa si era gi\u00e0 emancipata dalla potest\u00e0 giuridica tutoriale con il raggiungimento della maggiore et\u00e0 al compimento del ventunesimo anno avvenuto il 22 maggio 1972. Successivamente Anna Maria Casati Stampa, frattanto sposatasi con il conte Pierdonato Don\u00e0 dalle Rose, si trasfer\u00ec con il marito in Brasile e come suo legale in Italia venne da lei scelto il suo ex pro-tutore Cesare Previti. Poich\u00e9 pressata da esigenze economiche e avendo ricevuto in eredit\u00e0 non solo i beni di famiglia ma anche i grandi sospesi del padre con il fisco, Anna Maria Casati Stampa di Soncino in Don\u00e0 dalle Rose decise nel 1973 di porre in vendita la villa e di avvalersi del suo avvocato come mediatore.\nL'acquirente venne trovato nell'allora imprenditore edile Silvio Berlusconi. La villa, completa di pinacoteca, biblioteca di diecimila volumi - per curare i quali venne assunto come bibliotecario Marcello Dell'Utri - arredi e parco con scuderia in cui fu assunto come stalliere il mafioso Vittorio Mangano - era all'epoca valutata per il solo bene immobile (3500 m\u00b2) oltre 1 miliardo e 700 milioni dell'epoca, stando alle stime legate all'eredit\u00e0. Fu per\u00f2 ceduta in cambio della cifra, molto inferiore alla valutazione, di 500 milioni di lire in titoli azionari (di societ\u00e0 all'epoca non quotate in borsa), con arredi, quadri e pinacoteca compresa, pagamento che fu inoltre dilazionato nel tempo. L'ereditiera non riusc\u00ec a monetizzare questi titoli azionari, se non con un accordo con gli stessi Previti e Berlusconi, che li riacquistarono per 250 milioni. All'inizio degli anni ottanta la propriet\u00e0 fu valutata garanzia sufficiente ad erogare un prestito di 7,3 miliardi di lire. Berlusconi si insedi\u00f2 ad Arcore alla fine del 1974.\nLe modifiche apportate da Berlusconi.\nSilvio Berlusconi, proprietario della dimora, ha fatto eseguire un restauro di tipo conservativo della porzione pi\u00f9 antica dell'edificio e un ripristino di alcune parti alterate da precedenti interventi o che apparivano ormai fatiscenti. Grazie a questi lavori sono anche stati liberati, sistemati e resi disponibili splendidi locali sotterranei. Il proprietario ha collocato nel parco della tenuta un mausoleo personale (opera di Pietro Cascella intitolata \"La volta celeste\") con loculi per i prossimi, un monumento in travertino da 100 tonnellate e un grande sarcofago in marmo rosa.\nAll'interno della villa sono rimasti quadri e medaglioni raffiguranti personaggi della famiglia Giulini (quali lo storiografo Giorgio Giulini) e della famiglia Casati.\nBibliografia.\nPer la rilevanza pubblica del suo protagonista, la vicenda della compravendita fra la famiglia Casati e Silvio Berlusconi fu oggetto di grande attenzione da parte della stampa, ed \u00e8 ampiamente descritta, ad esempio, in:"}
{"id": "229980", "revid": "123439707", "url": "https://it.wikipedia.org/wiki?curid=229980", "title": "Resident Evil Outbreak", "text": "Resident Evil Outbreak \u00e8 un videogioco per PlayStation 2 pubblicato nel 2004 dalla Capcom. \u00c8 il primo \"Resident Evil\" a possedere una modalit\u00e0 multiplayer online.\nIl gioco ha venduto 1,45 milioni di copie.\nTrama.\nLa serie \"Outbreak\" parte dalla contaminazione di Raccoon City. Si dovranno interpretare 8 personaggi che in 5 scenari dovranno portare a termine i loro obiettivi. I livelli partiranno dalla citt\u00e0 messa a ferro e fuoco fino ad arrivare ai laboratori Umbrella Corporation, passando per vari edifici incendiati ed ospedali.\nModalit\u00e0 di gioco.\nLa sottoserie \"Outbreak\" rappresenta l'ingresso nel gioco online di un videogioco come \"Resident Evil\" che nasce invece come esperienza a giocatore singolo. Per rendere possibile la fruizione online si \u00e8 innanzitutto deciso di dividere un'unica avventura in 5 scenari distinti, fruibili indipendentemente, della durata media di 1 ora. I personaggi giocabili diventano otto e molte situazioni si basano sulla collaborazione. Ogni personaggio ha le sue specialit\u00e0 come: essere bravo a scassinare porte, partire subito dall'inizio con una buona pistola, modificare oggetti. Ad ogni partita partecipano fino a quattro giocatori, un semplice sistema di chat consente una comunicazione minimale, sufficiente per\u00f2 ad impartire istruzioni di gioco (frasi tipo \"vieni qui\", \"seguimi\", \"aiutami\", \"andiamo\", \"resta qui\", \"grazie\", \"s\u00ec\" e \"no\"). Ogni giocatore pu\u00f2 scegliere se proseguire in autonomia o procedere in gruppo con altri (scelta quest'ultima incoraggiata), la morte di un personaggio non pregiudica gli altri, La partita \u00e8 comunque da considerarsi a tempo in quanto ogni personaggio inizia che \u00e8 gi\u00e0 stato infettato dal virus zombificante e deve portare a termine lo scenario prima di soccombervi definitivamente. \nIl gioco \u00e8 tuttavia giunto in Europa e Australia privo della modalit\u00e0 online, risultando cos\u00ec privato della sua anima principale. I personaggi che affiancano il protagonista (nella versione online guidati dagli altri giocatori) risultano alquanto goffi e poco cooperativi guidati come sono dalla intelligenza artificiale. Il seguito, \"Resident Evil Outbreak File 2\", \u00e8 dotato di modalit\u00e0 online completa.\nScenari.\n\"Scenario 1: Contagio\".\nIl giocatore si trover\u00e0 all'interno di un bar, quando ad un tratto un'orda di zombi cercher\u00e0 di sfondare la porta di ingresso per entrare. Lo scopo dello scenario \u00e8 di riuscire a fuggire dal locale, raggiungendo il tetto dell'edificio e calandosi gi\u00f9 attraversando le impalcature. Una volta in strada dovr\u00e0 aiutare la polizia intenta a debellare la minaccia zombi, barricando le strade, incendiando un camion di benzina ed infine facendo esplodere delle cariche al plastico con un detonatore.\n\"Scenario 2: Sotto zero\".\nIl giocatore si rifuger\u00e0 all'interno di un laboratorio, che altro non \u00e8 il laboratorio della Umbrella visto in \"Resident Evil 2\". Qui si dovranno affrontare diversi zombi e Hunters (questi ultimi inizialmente congelati). Una volta risolti gli enigmi che porteranno il giocatore alla piattaforma girevole, si affronter\u00e0 il boss finale, il mutante \"G\".\n\"Scenario 3: Alveare\".\nIl giocatore partir\u00e0 dalla camera di un ospedale. In questo edificio dovr\u00e0 affrontare diversi zombi e una strana creatura, il \"Leech Man\", invulnerabile agli attacchi. Una volta trovata la via di fuga nel condotto fognario, si dovr\u00e0 uscire dallo scenario affrontando la \"Giant Moth\".\n\"Scenario 4: Inferno\".\nLo scenario si svolge all'interno di un edificio in fiamme. Per fuggire dallo scenario, il giocatore dovr\u00e0 risolvere gli enigmi affrontando diversi Lickers, fino a raggiungere l'uscita nella Hall principale, che sar\u00e0 protetta dal \"Regis Licker\", il boss finale.\n\"Scenario 5: Decisioni, decisioni\".\nInizialmente il livello si svolge all'interno di una Universit\u00e0. Lo scopo sar\u00e0 quello di trovare il modo di uscire all'esterno e di raccogliere diversi ingredienti per creare l'antidoto contro il virus, passando anche attraverso un centro di depurazione delle acque infestato di Hunter \"Gamma\". Ad un certo punto far\u00e0 la sua apparizione Thanatos, il boss di fine gioco.\nRipubblicazione.\nCapcom ha confermato che in futuro la saga \"Outbreak\" sar\u00e0 pubblicata in HD, per\u00f2 la storia si baser\u00e0 solo sul giocatore singolo senza multiplayer, e dovrebbe uscire tramite PlayStation Network. Nell'ottobre 2016 al produttore Masachika Kawata venne chiesto se Capcom far\u00e0 un remake del titolo o un sequel, e lui rispose che \"se Capcom vede che i fan lo richiedono si potr\u00e0 fare un terzo capitolo\".\nAll'inizio del 2018 il sito del gioco \u00e8 in aggiornamento.\nAccoglienza.\nLa rivista \"Play Generation\" classific\u00f2 l'elefante zombi il pi\u00f9 insolito tra quelli presenti nei titoli per PlayStation 2.\nSequel.\nUn seguito del gioco, \"Resident Evil Outbreak File 2\", \u00e8 uscito nel 2004 solo per PlayStation 2."}
{"id": "229981", "revid": "2160443", "url": "https://it.wikipedia.org/wiki?curid=229981", "title": "Sussidiario illustrato della giovinezza", "text": "Sussidiario illustrato della giovinezza \u00e8 l'album di debutto dei Baustelle, pubblicato nel 2000 dall'etichetta indipendente Baracca&amp;Burattini e distribuito da EDEL.\nIl disco.\nIl disco \u00e8 stato registrato nel 1999 in due diversi studi: a gennaio al \"West Link Studio\" di Cascina da Alessandro Sportelli e Alessandro Paolucci e tra febbraio e marzo al \"Blue Records Studio\" di Mondov\u00ec da Alessio Dorini e Fabrizio Barale. In quest'ultimo studio \u00e8 stato mixato tra marzo e maggio da Fabrizio Barale, Amerigo Verardi e Alessio Dorini. A causa delle vicissitudini dell'etichetta (mai del tutto chiarite; di certo c'\u00e8 che alla sua registrazione si sono alternati ben 7 producer differenti) l'album non viene pubblicato fino al luglio del 2000.\nDal punto di vista stilistico dal disco emergono la sensibilit\u00e0 pop degli anni sessanta e settanta sia italiana che francese, le influenze new wave anni ottanta, riferimenti alle composizioni da colonna sonora cinematografica e uno stile riconducibile ai generi exotica e easy listening. Nonostante ci\u00f2 Bianconi, facendo da porta voce per il gruppo, afferma che il gruppo non si sente \"retr\u00f2\". Dai testi emerge anche una forte ironia intesa dall'autore come \u00abnon nel senso di scanzonato, ma spero cercando di sdrammatizzare e portare su un piano pi\u00f9 distaccato gli avvenimenti biografici presenti.\u00bb Esempio emblematico di questo \"distacco\" \u00e8 la traccia di apertura \"Le vacanze dell'ottantatr\u00e8\" le cui vicende adolescenziali non sono mai state vissute in prima persona dai membri del gruppo per evidenti motivi anagrafici: Bianconi all'epoca aveva solo dieci anni. \"Leitmotiv\" dell'album, ma anche delle successive pubblicazioni, \u00e8 infatti quella che John Vignola de \"Il Mucchio Selvaggio\" definisce l'\u00abeterna adolescenza\u00bb, tema nato spontaneamente durante la scrittura dei testi, ma senza alcun intento di pubblicare un \"concept album\". Il metodo di scrittura di Francesco Bianconi prevede anche una ricca dose di citazioni, mescolando \"cultura alta\" e \"cultura bassa\".\nLa voce femminile nell'ottava traccia, \"Cinecitt\u00e0\", viene erroneamente attribuita a Rachele Bastreghi, invece \u00e8 quella dell'attrice bresciana Camilla Filippi. Rachele Bastreghi fa da vocalist principale in \"Gomma\" e \"La canzone del parco\" (da Bianconi descritto come \"l'unico pezzo serio\" [del disco] ... da tragedia greca) e partecipa ai cori di tutto il disco.\nAccoglienza.\nCritica.\nIl disco viene accolto dalla stampa musicale italiana con entusiasmo: Federico Guglielmi su \"Il Mucchio Selvaggio\" lo definisce \u00absenza dubbio una delle pi\u00f9 stupefacenti \"opere prime\" degli ultimi anni nell'ambito del rock italiano\u00bb, elogiando la variet\u00e0 stilistica, l'atipicit\u00e0, la produzione di Verardi e la scrittura dei testi \u00abun album diverso dal solito: poliedrico ma stilisticamente omogeneo, raffinato ma ruvido, trascinante ma vellutato, serio ma faceto, accattivante ma alternativo, \"trendista\" ma lontano da qualsiasi trend.\u00bb Pi\u00f9 tardi, nell'autunno del 2000 il \"Sussidiario illustrato della giovinezza\" vince il \"Premio Fuori dal Mucchio\" come miglior album d'esordio della stagione 1999/2000.\nIl critico Riccardo Bertoncelli nel libro \"Ventiquattromila dischi. Guida a tutti i dischi degli artisti e gruppi pi\u00f9 importanti\" assegna tre stelle su cinque al disco commentando \u00ab\u00e8 tutto un fiorire di capacit\u00e0 melodiche e liriche singolari.\u00bb\nIl talento che trapela dal \"Sussidiario illustrato della giovinezza\" viene notato anche dalle webzine musicali. Tra queste rockit.it su cui viene scritto: \u00abnon \u00e8 solo musica, ma \u00e8 anche arte, va cio\u00e8 al di l\u00e0 del semplice \u2018entertainment\u2019 [...] \u00e8 tanto orecchiabile quanto ricercato nelle sue melodie che intrecciano pi\u00f9 generi in un'intersezione chiamata (vagamente) easy-exotica.\u00bb\nI testi del disco sono stati molto apprezzati anche da Simone Lenzi dei Virginiana Miller. Successivamente nel 2003 Bianconi e Bastreghi parteciperanno al terzo album del gruppo \"La verit\u00e0 sul tennis\" facendo da coristi. La produzione artistica de \"La verit\u00e0 sul tennis\", pubblicato da Baracca&amp;Burattini come per il debutto dei Baustelle, \u00e8 di Amerigo Verardi.\nRiedizione.\nIl 16 novembre 2010 viene pubblicata dalla Warner una riedizione dell'album, da anni non pi\u00f9 in commercio. In contemporanea viene anche pubblicato il \"Cofanetto illustrato della giovinezza\".\nFormazione.\nGruppo.\nAltri musicisti"}
{"id": "229982", "revid": "775372", "url": "https://it.wikipedia.org/wiki?curid=229982", "title": "Battaglia di Casalecchio", "text": "La battaglia di Casalecchio si svolse il 26 giugno 1402 vicino a Casalecchio di Reno, nei pressi di Bologna. In questo scontro, un esercito bolognese agli ordini di Giovanni I Bentivoglio si scontr\u00f2 con quello di Gian Galeazzo Visconti, duca di Milano e dei suoi alleati, i Malatesta, signori di Rimini ed i Gonzaga, signori di Mantova. Bologna, dal canto suo, era aiutata da Firenze, nel tentativo comune di fermare le ambizioni territoriali dei Visconti.\nGian Galeazzo Visconti aveva nel suo esercito molti feudatari italiani. Con Facino Cane, Alberico da Barbiano e Ludovico Gabriotto Cantelli (Ludovico da Parma) (1360-1410 circa) comand\u00f2 l'avanguardia milanese, composta da 2.000 cavalieri. Cantelli combatt\u00e9 contro Bernardo della Serra e cattur\u00f2 Rigo Galletto, Pietro da Carrara e Brunoro Della Scala, che vennero condotti a Parma.\nI bolognesi furono sconfitti e Giovanni I Bentivoglio venne ucciso. Gian Galeazzo Visconti conquist\u00f2 Bologna e programm\u00f2 l'assalto a Firenze. Si ammal\u00f2 per\u00f2 il 10 agosto 1402 e mor\u00ec il 3 settembre successivo."}
{"id": "229985", "revid": "1723025", "url": "https://it.wikipedia.org/wiki?curid=229985", "title": "Abd Allah II di Giordania", "text": "\u02bfAbd All\u0101h \u00e8 famoso a livello locale e internazionale per il mantenimento della stabilit\u00e0 giordana ed \u00e8 noto per la promozione del dialogo inter-religioso e una comprensione moderata dell'Islam. Venne considerato dal Royal Islamic Strategic Studies Center il musulmano pi\u00f9 influente al mondo nel 2016. \u02bfAbd All\u0101h \u00e8 custode dei siti sacri musulmani e cristiani di Gerusalemme, posizione ricoperta dalla sua dinastia dal 1924.\nPur fra mille difficolt\u00e0 dovute all'instabilit\u00e0 della regione, re \u02bfAbd All\u0101h \u00e8 riuscito a mantenere un elevato grado di stabilit\u00e0 del suo regno all'interno del frastagliato quadro politico del Vicino Oriente, e per questo ha potuto beneficiare di ingenti flussi di aiuti finanziari internazionali, destinati a contenere le proteste popolari e a gestire le ripercussioni della crisi siriana.\nBiografia.\nInfanzia.\nDi stirpe hascemita, o presunta tale, nato ad Amman da Re \u1e24usayn e Antoinette Avril Gardiner, figlia di un militare inglese che partecipava all'occupazione del paese. Tale matrimonio venne visto molto male dal popolo giordano, specialmente in seguito alla scoperta che la Gardiner era di ascendenza ebraica e che non voleva convertirsi all'Islam.\nEducazione.\nIl re ha frequentato da giovane la scuola islamica della capitale giordana per la sua educazione elementare, e successivamente si \u00e8 trasferito nel Surrey, in Inghilterra, per studiare presso la \"St. Edmund's School\".\nHa infine proseguito i suoi studi negli Stati Uniti d'America presso la \"Eaglebrook School\" e la \"Deerfield Academy\" senza per\u00f2 ottenere mai una laurea. Nel 1980 \u00e8 entrato nell'Accademia Militare Britannica (Royal Military Academy Sandhurst), militando nell'Esercito di Sua Maest\u00e0 col grado di cadetto. Tale fatto fu motivo di scontento in Giordania, un tempo sotto la dominazione inglese. In poco tempo ha assunto il grado di colonnello.\nNel 1982 ha frequentato il Pembroke College dell'universit\u00e0 di Oxford seguendo un corso speciale sulla politica nel Vicino Oriente. Ha conseguito anche un Master in Relazioni internazionali presso la Georgetown University nel 1987.\nMatrimonio.\n\u02bfAbd All\u0101h II \u00e8 sposato con la palestinese di Tulkarem Rania al-Y\u0101s\u012bn (adesso Regina), assai elogiata per la sua attivit\u00e0 in favore delle donne musulmane e contro la discriminazione sessuale, criticata per\u00f2 dai musulmani pi\u00f9 integralisti per i suoi comportamenti molto vicini alla cultura occidentale. La coppia ha quattro figli.\nOpinioni.\nRe \u02bfAbd All\u0101h II ha ricevuto diverse critiche perch\u00e9 il suo governo \u00e8 accusato di aver imposto drastiche restrizioni alla libert\u00e0 di parola, ma alcuni ritengono che abbia migliorato le condizioni del suo paese, sia per quanto riguarda le infrastrutture sia per quanto riguarda la tecnologia. Ha inoltre, insieme alla moglie Rania, equiparato i diritti di uomini e donne in numerosi campi. Re \u02bfAbd All\u0101h II ha infine dato nuovo impulso all'economia del suo paese, viaggiando in giro per il mondo, per convincere gli Stati esteri a incrementare gli investimenti finanziari, sia pubblici che privati, nel suo paese.\nCuriosit\u00e0.\nSembra che Re \u02bfAbd All\u0101h II sia un appassionato della serie televisiva statunitense di fantascienza \"Star Trek\". Nel 1995, quando ancora era principe, apparve egli stesso in un episodio della seconda stagione \"\" \"Il commissario Neelix\".\nAscesa al trono.\n\u02bfAbd All\u0101h \u00e8 asceso al trono il 7 febbraio del 1999 dopo la morte di suo padre, Re \u1e24usayn. Il padre aveva inizialmente scelto come erede al trono il proprio fratello, il principe \u1e24asan, ma poco prima della morte cambi\u00f2 la propria decisione, affidando ad \u02bfAbd All\u0101h il comando del regno.\n\u02bfAbd All\u0101h si un\u00ec a suo padre in diverse missioni, inclusi incontri all'estero con leader sovietici e americani. Occasionalmente era il reggente di re Hussein negli anni '90, ma questo compito era principalmente svolto dal fratello minore di Hussein, il principe ereditario Hasan. \u02bfAbd All\u0101h guid\u00f2 la delegazione di suo padre a Mosca per colloqui nel 1987. Ha spesso visitato il Pentagono a Washington, dove ha fatto pressioni per aumentare l'assistenza militare in Giordania. Il principe si un\u00ec a suo padre in viaggio per visitare Hafez Al-Assad a Damasco e Saddam Hussein a Baghdad (prima della guerra del Golfo del 1990). \u02bfAbd All\u0101h comand\u00f2 esercitazioni militari durante le visite di funzionari militari israeliani in Giordania nel 1997 e fu inviato per consegnare a mano un messaggio a Muammar Gheddafi nel 1998. \nIl re Hussein si recava spesso negli Stati Uniti per cure mediche dopo la diagnosi di cancro nel 1992. Dopo che Hussein torn\u00f2 da una visita medica di sei mesi in Giordania alla fine del 1998, critic\u00f2 in una lettera pubblica la gestione degli affari giordani di suo fratello Hasan, accusandolo di aver abusato dei suoi poteri costituzionali come reggente. Il 24 gennaio 1999, due settimane prima della sua morte, Hussein sorprese tutti - incluso \u02bfAbd All\u0101h che pensava che avrebbe trascorso la sua vita nell'esercito - sostituendo Hasan con suo figlio come erede. \nIl re mor\u00ec per complicazioni del linfoma non Hodgkin il 7 febbraio 1999. Il suo regno di 47 anni si era esteso attraverso quattro turbolenti decenni del conflitto arabo-israeliano e della guerra fredda. Diverse ore dopo l'annuncio della morte di suo padre, \u02bfAbd All\u0101h \u00e8 apparso in una sessione di emergenza del parlamento giordano. I due fratelli di Hussein, Hasan e Mohammed, gli passarono davanti mentre entrava nell'assemblea ed \u02bfAbd All\u0101h pronunci\u00f2 lo stesso giuramento di suo padre di quasi cinquant'anni prima: \"Giuro su Dio Onnipotente di sostenere la costituzione e di essere fedele alla nazione\". Il portavoce del Senato Zaid Al-Rifai ha aperto la sessione con Al-Fatiha (il capitolo iniziale del Corano), con la voce che si spezzava per l'emozione mentre guidava la recitazione: \"Dio, salva Sua Maest\u00e0 ... Dio, dagli consigli e prenditi cura di lui\". L'investitura di \u02bfAbd All\u0101h ebbe luogo il 9 giugno 1999. Un ricevimento al Raghadan Palace a cui hanno partecipato 800 dignitari ha seguito un giro in corteo attraverso Amman da parte del re 37enne e della moglie 29enne Rania, l'allora regina pi\u00f9 giovane del mondo.\nPrimo anno di regno.\nSebbene la Giordania sia una monarchia costituzionale, il re mantiene ampi poteri esecutivi e legislativi: \u00e8 capo di stato e comandante in capo delle forze armate giordane e nomina il primo ministro e i direttori delle agenzie di sicurezza. Il primo ministro \u00e8 libero di scegliere il suo gabinetto ed il parlamento della Giordania \u00e8 composto da due camere: il Senato e la Camera dei rappresentanti, che servono da controllo al governo. Il senato \u00e8 nominato dal re e la Camera dei rappresentanti \u00e8 eletta direttamente. \nQuando \u02bfAbd All\u0101h sal\u00ec al trono come quarto re della Giordania, molti osservatori dubitavano della sua capacit\u00e0 di gestire la crisi economica del paese, un'eredit\u00e0 della guerra del Golfo del 1990. Il re mantenne la moderata politica filo-occidentale di suo padre, sostenendo il trattato di pace Israele-Giordania del 1994 e la transizione reale spinse gli Stati Uniti e gli stati arabi del Golfo Persico ad aumentare i loro aiuti. Nei primi mesi di regno, \u02bfAbd All\u0101h, che governava su una popolazione di 4,5 milioni di persone, spesso andava sotto copertura per vedere di persona le sfide della Giordania. Nel 2000 disse delle sue visite in incognito alle istituzioni governative.\n\u02bfAbd All\u0101h ha represso la presenza di Hamas in Giordania nel novembre 1999, a seguito di richieste presentate da Stati Uniti, Israele e Autorit\u00e0 palestinese. La repressione si \u00e8 verificata durante i colloqui di pace tra Israele e l'Autorit\u00e0 palestinese. Il re ha esiliato quattro funzionari di Hamas in Qatar e ha vietato al gruppo l'attivit\u00e0 politica, chiudendo i loro uffici ad Amman. I colloqui di pace sono crollati in una violenta rivolta palestinese, la Seconda Intifada, nel settembre 2000. Di conseguenza, la Giordania ha affrontato un calo del turismo fonte principale dell'economia della Giordania, un paese con poche risorse naturali. Secondo quanto riferito, \u02bfAbd All\u0101h ha guidato gli sforzi per disinnescare la violenza politica.\nAnni duemila.\nGuerra dell'Iraq.\nIl 23 giugno 2000, mentre era in vacanza nelle isole greche, \u02bfAbd All\u0101h ricevette una telefonata dal direttore del Mukhabarat (la direzione dell'intelligence del paese) che avvertiva di un tentativo di omicidio contro di lui da parte di Al Qaeda. L'attentato doveva colpire \u02bfAbd All\u0101h e lo yacht noleggiato della sua famiglia con esplosivi. \nGli attacchi dell'11 settembre del 2001 contro obiettivi americani furono fermamente condannati da \u02bfAbd All\u0101h. La Giordania rispose rapidamente alle richieste americane di assistenza, promulgando una legislazione antiterrorismo e mantenendo un alto livello di vigilanza. Il Mukhabarat del paese svent\u00f2 trame simili l'anno seguente contro obiettivi occidentali, comprese le ambasciate americana e britannica in Libano.\nCon l'amministrazione di George W. Bush che pianificava un attacco all'Iraq, accusando Saddam Hussein di possedere armi di distruzione di massa, \u02bfAbd All\u0101h si oppose all'intervento americano durante la visita del vicepresidente americano Dick Cheney nel 2002 in Medio Oriente. Nel marzo 2003, durante un incontro con George W. Bush alla Casa Bianca, \u02bfAbd All\u0101h ha cercato di dissuadere il presidente dall'invasione dell'Iraq. Durante la guerra del Golfo del 1990, la diffidenza della guerra del re Hussein fu vista come schieramento con Saddam Hussein, che alien\u00f2 la Giordania dai suoi alleati arabi nella regione del Golfo Persico e nel mondo occidentale; la sua posizione scaten\u00f2 una crisi economica innescata dalla sospensione di aiuti esteri e investimenti in Giordania. \nNon riuscendo a convincere Bush, \u02bfAbd All\u0101h ha rotto con l'opposizione interna dando il permesso per l'installazione di batterie MIM-104 Patriot americani nel deserto giordano lungo il suo confine con l'Iraq, ma non ha permesso alle truppe della coalizione di lanciare un'invasione dalla Giordania. dichiarando la neutralit\u00e0 della Giordania nella \"Seconda Guerra del Golfo\", poich\u00e9 il nuovo conflitto stava aggravando la situazione energetica all'interno del Paese: sino ad allora la Giordania importava dall'Iraq il petrolio a met\u00e0 prezzo rispetto ai Paesi occidentali. Re \u02bfAbd All\u0101h ha rinsaldato i rapporti con gli Stati Uniti, i cui aiuti sono vitali per il paese. \nNel 2007, \u00e8 stato riferito che la Giordania ha ospitato 800.000 rifugiati iracheni fuggiti dall'insurrezione in seguito all'invasione americana, la maggior parte sono tornati in Iraq. Nel 2008, \u02bfAbd All\u0101h \u00e8 diventato il primo capo di stato arabo a visitare l'Iraq dopo l'invasione americana del 2003. La visita \u00e8 stata vista come la manifestazione delle preoccupazioni degli arabi sunniti per la crescente influenza iraniana in Iraq. \nProblemi con il mondo musulmano.\nLe elezioni generali giordane del 2003 furono le prime elezioni parlamentari sotto il dominio di \u02bfAbd All\u0101h. Anche se le elezioni si sarebbero dovute tenere nel 2001, sono state rinviate dal re a causa dell'instabilit\u00e0 politica regionale in conformit\u00e0 con la costituzione giordana (che autorizza il monarca a rinviare le elezioni per un massimo di due anni). Il suo rinvio \u00e8 stato criticato dal pi\u00f9 grande partito di opposizione islamista nel paese, il Fronte di azione islamica braccio politico dei Fratelli musulmani, che ha accusato \u02bfAbd All\u0101h di ostacolare il processo democratico. Il controverso sistema elettorale a voto unico non trasferibile, inaugurato da suo padre nel 1991, ha ostacolato i partiti politici islamici dopo aver ottenuto 22 degli 80 seggi alle elezioni del 1989. \u02bfAbd All\u0101h ha emesso un decreto reale prima delle elezioni, introducendo un emendamento alla legge elettorale che conferisce alle donne una quota di sei seggi in Parlamento.\nNel 2004, \u02bfAbd All\u0101h ha coniato il termine \"Mezzaluna sciita\" per descrivere una regione dominata dagli sciiti da Damasco a Teheran (aggirando Baghdad) che promuoveva la politica settaria. Il suo avvertimento ha ricevuto attenzione internazionale e l'osservazione del re fu convalidata dopo l'ascesa di Nuri Al-Maliki al governo iracheno nel 2006 e dai successivi eventi. \nIl fondatore di Al Qaeda in Iraq Abu Musab Al-Zarqawi ha rivendicato la responsabilit\u00e0 di un attacco terroristico ad Amman il 9 novembre 2005. Fu l'attacco pi\u00f9 mortale nella storia della Giordania e gli attentatori suicidi colpirono tre hotel, uno dei quali ospitava un matrimonio. L'attacco ha ucciso 60 persone e ne fer\u00ec 115. \nNel 2006, Al-Zarqawi \u00e8 stato ucciso in un attacco aereo con l'aiuto di agenti dell'intelligence giordana. \u02bfAbd All\u0101h e la Giordania sono visti con disprezzo dagli estremisti islamici per il trattato di pace del Paese con Israele e le sue relazioni con l'Occidente. La sicurezza della Giordania \u00e8 stata rafforzata e da allora non sono stati segnalati gravi attacchi terroristici nel paese. \nAnni successivi.\n\u02bfAbd All\u0101h, un monarca costituzionale, ha liberalizzato l'economia quando ha assunto il potere, e le sue riforme hanno portato a un boom economico che \u00e8 continuato fino al 2008. \nIl presidente russo Vladimir Putin ha visitato la Giordania per la prima volta nel febbraio 2007 ed \u00e8 stato accolto da \u02bfAbd All\u0101h. I leader hanno discusso delle prospettive per il processo di pace israelo-palestinese, il programma nucleare iraniano e la violenza in Iraq. \n\u02bfAbd All\u0101h fond\u00f2 la \"King's Academy\" vicino a Madaba, il primo collegio su modello occidentale del Medio Oriente, nel 2007, avendo apprezzato l'educazione che ricevette alla Deerfield Academy. Ha assunto il preside di Deerfield Eric Widmer per supervisionare la scuola, che ha studenti da tutta la regione. \nLe elezioni generali giordane del 2007 si sono svolte a novembre, con i gruppi di opposizione che accusavano il governo di usare l'islamismo in crescita come scusa per un \"governo autocratico\".\nPrimavera araba.\nDurante gli anni seguenti l'economia della Giordania ha sofferto di difficolt\u00e0 poich\u00e9 ha affrontato gli effetti della Grande Recessione e le conseguenze della Primavera araba, compreso un taglio nella fornitura di petrolio e il crollo degli scambi con i paesi vicini. \nTra il 2011 e il 2012, anche la Giordania \u00e8 stata teatro di manifestazioni popolari, seppure sempre contenute, da parte di gruppi di opposizione tra cui i Fratelli Musulmani, di sinistra e generali dell'esercito in pensione. \nLe proteste giordane erano guidate da lamentele su un'economia in difficolt\u00e0: prezzi in aumento, disoccupazione diffusa e un tenore di vita relativamente basso. Anche se alcuni hanno chiesto la fine della monarchia, la rabbia della maggior parte dei manifestanti era diretta contro politici considerati non democratici, corrotti e non responsabili. I manifestanti hanno chiesto lo scioglimento del parlamento che era stato eletto tre mesi prima nel novembre 2010, quando le figure a favore del regime hanno ottenuto la maggioranza dei seggi. \nLa monarchia giordana si distinse per essere il primo regime arabo a offrire concessioni politiche durante la primavera araba. La monarchia non \u00e8 per\u00f2 riuscita a ridurre il diffuso malcontento popolare dovuto soprattutto agli alti livelli di disoccupazione, all'aumento dei prezzi e all'altissima corruzione che domina nel settore pubblico.\nEntro il 1\u00ba febbraio 2011, i disordini interni hanno indotto \u02bfAbd All\u0101h a licenziare il governo di Samir Rifai avviando un programma di riforme destinato soprattutto a indebolire l'opposizione costituita dai Fratelli Musulmani, che dal 1997 boicottano le elezioni. \nMarouf Bakhit fu nominato primo ministro, ma le proteste continuarono per tutta l'estate; Bakhit era visto come un conservatore che difficilmente spingeva per una riforma. Insoddisfatto del ritmo delle riforme, \u02bfAbd All\u0101h licenzi\u00f2 il governo Bakhit e nomin\u00f2 Awn Shawkat al-Khasawneh per formare un gabinetto. Khasawneh si dimise bruscamente nell'aprile 2012 e il re nomin\u00f2 Fayez Tarawneh come primo ministro ad interim; fu il terzo rimpasto del governo in 18 mesi.\nNel novembre 2012 il governo ridusse i sussidi per il carburante, aumentando i prezzi. La decisione, successivamente revocata, ha scatenato proteste su vasta scala in tutto il paese. \u02bfAbd All\u0101h ha reagito rapidamente ai disordini interni sostituendo il governo e introducendo riforme della costituzione e delle leggi che governano le libert\u00e0 e le elezioni pubbliche. Il regime ha calmato i disordini introducendo riforme, modificando circa un terzo della costituzione e istituendo una Corte costituzionale e la Commissione elettorale indipendente. La rappresentanza proporzionale \u00e8 stata reintrodotta al parlamento giordano nelle elezioni generali del 2016, una mossa che secondo lui avrebbe portato alla fondazione di governi parlamentari.\n\u02bfAbd All\u0101h ha chiesto le elezioni anticipate e ha nominato Abdullah Ensour primo ministro invitandolo a formare un gabinetto. Nelle elezioni del gennaio 2013, le figure a favore del regime hanno vinto mentre i gruppi di opposizione hanno continuato il boicottaggio. Dal dicembre 2012, il re ha pubblicato sette documenti di discussione che delineavano la sua visione della democrazia e delle riforme in Giordania.\nNel dicembre 2012, \u02bfAbd All\u0101h \u00e8 stato il primo capo di stato a visitare la Cisgiordania dopo che un voto dell'Assemblea generale delle Nazioni Unite ha portato l'Autorit\u00e0 palestinese al rango di osservatore non membro. La Giordania vede uno stato palestinese indipendente, con i confini del 1967, come parte della soluzione a due stati e di supremo interesse nazionale. La Giordania, unico paese confinante con la Cisgiordania oltre Israele, la govern\u00f2 dopo la guerra arabo-israeliana del 1948 e perse nella guerra dei sei giorni del 1967 . La sua annessione della Cisgiordania non fu riconosciuta e nel 1988 il regno cedette la sua rivendicazione al territorio. \nUn'intervista con \u02bfAbd All\u0101h di Jeffrey Goldberg, pubblicata su \"The Atlantic\" nel marzo 2013, ha suscitato polemiche quando il re ha criticato figure e partiti locali e internazionali. Ha definito la Fratellanza Musulmana un \"culto massonico\" e \"lupi travestiti da pecora\", ha descritto il presidente egiziano Mohammad Morsi da poco estromesso come un uomo senza \"profondit\u00e0\" e ha affermato che il primo ministro turco Recep Tayyip Erdogan ha visto la democrazia come \"un viaggio in autobus\". Abd All\u0101h ha anche criticato i diplomatici americani, alcuni dei capi tribali del suo paese e membri della sua famiglia. \nUn altro articolo del 2013 sullo stesso giornale gli ha consigliato di affrontare la corruzione governativa, affermando che \"c'\u00e8 una crescente percezione che la degenerazione raggiunga il palazzo\". Secondo l'articolo, \u02bfAbd All\u0101h \u00e8 stato accusato di \"appropriarsi illegalmente di terre\" tribali \"poco dopo la sua adesione e membri di 36 trib\u00f9 giordane hanno rilasciato una dichiarazione in cui si denunciava la festa \"pubblicizzata e stravagante\" per i 40 anni della regina Rania nel 2013. \nCoinvolgimento nella guerra civile siriana.\nLe riforme hanno avuto luogo tra sfide senza precedenti derivanti dall'instabilit\u00e0 regionale, tra cui un afflusso di 1,4 milioni di rifugiati siriani in un paese privo di risorse naturali e l'emergere dello Stato islamico dell'Iraq e del Levante.\nLo scoppio della guerra civile siriana del marzo 2011 ha costretto masse di rifugiati oltre il confine della Giordania con la Siria, tanto che si \u00e8 arrivati a circa 3000 rifugiati al giorno nelle prime fasi della guerra. Alla domanda sul conflitto siriano in un'intervista alla BBC nel novembre 2011, \u02bfAbd All\u0101h ha dichiarato che avrebbe rassegnato le dimissioni se fosse stato nei panni di Bashar Al-Assad, dichiarando: \"\"Ogni volta che si esercita violenza sulla propria gente, non finir\u00e0 mai bene e per quanto mi riguarda, s\u00ec, ci sar\u00e0 una data di scadenza, ma ancora una volta \u00e8 quasi impossibile per chiunque prevedere se si tratta di sei settimane, sei mesi o sei anni\" \". \nA proposito dei disordini in Iraq, \u02bfAbd All\u0101h ha riferito a una delegazione di membri del Congresso degli Stati Uniti nel giugno 2014 della sua paura che il tumulto si sarebbe diffuso in tutta la regione affermando che qualsiasi soluzione ai problemi nei paesi dilaniati dalla guerra doveva coinvolgere tutto il popolo iracheno e siriano. La Giordania inizi\u00f2 a erigere barriere lungo l'arido confine di 175 chilometri con l'Iraq e 379 chilometri di confine con la Siria. Da allora, centinaia di tentativi di infiltrazione sono stati sventati dalle guardie di frontiera giordane, anch'esse occupate dal flusso di rifugiati. La Giordania fu coinvolta nell'Operazione Timber Sycamore guidata dalla CIA per addestrare e armare i ribelli siriani.\nNell'aprile 2014, lo Stato islamico ha pubblicato un video online che minacciava di invadere il regno e massacrare \u02bfAbd All\u0101h (che vedevano come un nemico dell'Islam). Nell'agosto 2014, migliaia di cristiani iracheni sono fuggiti dall'ISIS e hanno cercato rifugio nelle chiese giordane.\nPoco dopo che la Giordania si \u00e8 unita alla coalizione internazionale contro l'ISIS a met\u00e0 settembre 2014, l'apparato di sicurezza del paese ha sventato un complotto terroristico contro civili in Giordania. Poco dopo, \u02bfAbd All\u0101h ha dichiarato in un'intervista che i confini del paese con l'Iraq e la Siria erano \"estremamente sicuri\". Alla fine di dicembre 2014, un jet da combattimento giordano F-16 si \u00e8 schiantato vicino a Raqqa, in Siria, durante una missione. Un video \u00e8 stato pubblicato online il 3 febbraio 2015, mostrando il pilota giordano catturato Muath Al-Kasasbeh bruciato vivo in una gabbia; per tutto il mese di gennaio, la Giordania aveva negoziato per il rilascio di Al-Kasasbeh. Secondo quanto riferito, il gruppo terroristico ha chiesto il rilascio di Sajida Al-Rishawi, un attentatore suicida la cui cintura non \u00e8 riuscita a far esplodere negli attentati di Amman del 2005. L'omicidio di Al-Kasasbeh ha suscitato indignazione nel paese, mentre il re era via in una visita di stato negli Stati Uniti. Prima di tornare in Giordania, \u02bfAbd All\u0101h ha ratificato rapidamente le condanne a morte precedentemente pronunciate a due jihadisti iracheni imprigionati, Sajida Al-Rishawi e Ziad Al-Karbouly, che sono stati giustiziati prima dell'alba del giorno successivo. La stessa sera, \u02bfAbd All\u0101h \u00e8 stato accolto ad Amman da una folla esultante che si \u00e8 messa in fila lungo la strada dell'aeroporto per esprimere il proprio sostegno. La sua decisione ha anche ottenuto il sostegno internazionale. Come comandante in capo, \u02bfAbd All\u0101h lanci\u00f2 l\"'Operazione Martyr Muath\", in cui 30 F-16 dell'aviazione giordana hanno lanciato una serie di attacchi aerei contro obiettivi dell'ISIS durante la settimana successiva contro bersagli di armi, campi di addestramento e impianti di estrazione petrolifera. La sua rappresaglia \u00e8 stata elogiata su Internet, dove \u00e8 stato soprannominato \"Il re guerriero\". Circolavano voci secondo cui guidava personalmente le sortite.\nDurante un'intervista della BBC del gennaio 2016, \u02bfAbd All\u0101h ha affermato che la Giordania \u00e8 al \"punto di ebollizione\" a causa dell'afflusso di rifugiati siriani, la Giordania afferma che oltre un milione di siriani hanno cercato rifugio in Giordania. Il re ha notato pressioni sull'economia, le infrastrutture e i servizi del paese dichiarando: \"La diga sta per scoppiare\". La Giordania ha accolto storicamente i rifugiati palestinesi nel 1948 e 1967, iracheni durante l'invasione americana e ora siriani, che costituiscono circa il 20% della popolazione di 9,5 milioni della Giordania e secondo \u02bfAbd All\u0101h: \"Per la prima volta, non possiamo farlo ancora\". \nInfatti, la Giordania, secondo l\u2019UNHCR, ospita circa 1.400.000 rifugiati siriani. Questi numeri danno immediato riscontro della problematica umanitaria che la Giordania ha affrontato, su una popolazione di poco meno di 10 milioni di abitanti. Per incentivare l\u2019ingresso nel tessuto economico del Paese, nel 2017 Amman ha rilasciato 46.000 permessi di lavoro a siriani registrati, e nel 2018 approssimativamente 45.000. \nIl documento Global Trends realizzato dall\u2019Agenzia Onu per i Rifugiati spiega come la Giordania sia la nazione che ospita la decima pi\u00f9 grande popolazione di rifugiati al mondo ed \u00e8 il secondo Paese al mondo, preceduta dal Libano e seguita dalla Turchia, dove sono presenti 71 rifugiati ogni mille abitanti. Secondo il Ministro degli Esteri Ayman Safaid la Giordania ha gi\u00e0 speso 10 miliardi di dollari per ospitare i soli rifugiati siriani, con ulteriore prezzo salatissimo da affrontare nel momento in cui gli Usa termineranno, come annunciato dal Presidente Trump, i finanziamenti all\u2019UNRWA, l\u2019Agenzia Onu per i Rifugiati Palestinesi.\nLe elezioni del 2016.\nLe elezioni generali giordane di novembre 2016 sono state le prime elezioni dal 1989 le quali hanno utilizzato principalmente una forma di rappresentanza proporzionale; le elezioni intermedie avevano utilizzato il sistema di voto unico non trasferibile. Le riforme hanno incoraggiato i partiti dell'opposizione, compreso il Fronte di azione islamico (che aveva boicottato le precedenti elezioni, tra cui quelle del 2010 e del 2013), a partecipare. Le elezioni sono state considerate eque e trasparenti da osservatori internazionali indipendenti. La rappresentanza proporzionale \u00e8 vista come il primo passo verso l'istituzione di governi parlamentari in cui i blocchi parlamentari, anzich\u00e9 il re, scelgono il primo ministro. Tuttavia, il sottosviluppo dei partiti politici in Giordania ha rallentato tali movimenti. Dopo l'inaugurazione della presidenza di Donald Trump il 20 gennaio 2017, \u02bfAbd All\u0101h si \u00e8 recato negli Stati Uniti in visita ufficiale. Era preoccupato per le posizioni della nuova amministrazione sul conflitto israelo-palestinese, in particolare per le questioni relative agli insediamenti israeliani. \u02bfAbd All\u0101h ha incontrato Trump per breve tempo alla National Prayer Breakfast il 2 febbraio e, secondo quanto riferito, lo ha convinto a cambiare la sua politica nei confronti degli insediamenti israeliani. Ci\u00f2 \u00e8 stato confermato dal segretario stampa della Casa Bianca Sean Spicer, che ha dichiarato due giorni dopo che l'espansione degli insediamenti israeliani potrebbe non essere utile per raggiungere la pace. Secondo il \"New York Times:\" \"l'incontro ha messo il re, uno dei leader pi\u00f9 rispettati del mondo arabo, davanti a Netanyahu nel vedere il nuovo presidente\". Il senatore Bob Corker ha confermato l'influenza di \u02bfAbd All\u0101h in un'intervista: \"Lo chiamiamo l'Henry Kissinger di quella parte del mondo e amiamo sempre ascoltare la sua visione della regione.\"\nProteste 2018-2019 e problemi economici.\nProteste popolari hanno avuto inizio a fine maggio 2018, quando migliaia di cittadini giordani sono scesi in piazza per protestare contro i tagli ai sussidi pubblici, contro le nuove tasse pianificate dal governo di Hani al-Mulki, e per denunciare le conseguenze di un\u2019inflazione che negli ultimi tempi continua a crescere. \nImmediatamente dopo le prime sommosse, presa coscienza del rischio che la situazione potesse andare fuori controllo, il sovrano ha immediatamente provato a gettare acqua sul fuoco, cancellando gli aumenti dei prezzi del carburante e dell'elettricit\u00e0. Per poi licenziare il primo ministro sostituito da Omar Razzaz. \nIl paese che, da un lato, si comporta come uno stato del Golfo ricco di petrolio, con sussidi generosi e un settore pubblico che impiega un lavoratore su tre, dall'altro paga l\u2019assenza di risorse naturali, con un\u2019economia poco in crescita, principalmente per via della drastica diminuzione degli scambi con Siria e Iraq afflitte dalla guerra, per la recessione in Arabia Saudita - che in passato ha sempre sostenuto in maniera sostanziosa l\u2019economia giordana - e per il calo del turismo spaventato dai disordini nella regione.\nIl bisogno di riforme strutturali che appianino il debito pubblico diventa sempre pi\u00f9 pressante per il regno, che deve fare i conti con le numerose proteste di piazza causate dall'aumento dei prezzi delle materie prime e, in parallelo, per la richiesta di tutela della libert\u00e0 di stampa, messa in pericolo dagli emendamenti alla legge sul cybercrime proposti dal precedente Governo, ritirati dal nuovo. \nRazzaz, criticato gi\u00e0 in partenza per aver formato un nuovo esecutivo composto, su 28 Ministri, da 16 esponenti del governo di al-Mulki, a pochi mesi dall'insediamento, a ottobre Razzaz ha effettuato un rimpasto che ha visto l\u2019introduzione di un nuovo Ministero, l\u2019accorpamento di altri e la nomina di 7 donne a capo di importanti Ministeri (tra i quali il Ministero della Comunicazione, guidato da Jumana Ghunaimat, portavoce dell\u2019esecutivo). Questa innovazione, d\u2019altro canto, non va di pari passo con l\u2019auspicato cambiamento sul fronte economico, con una crescita debole che da anni si \u00e8 attestata attorno al 2% mentre a settembre 2018 il debito pubblico ammontava al 96,2% del Pil, in crescita di oltre 2 punti rispetto all'anno precedente con la disoccupazione al 18% che colpisce principalmente giovani e donne e l\u2019inflazione attestata al 4,5%. \nRecenti incontri a Washington tra gli esponenti del nuovo esecutivo e del Fondo Monetario Internazionale hanno modificato gli interventi da effettuare, col risultato dell\u2019abbassamento dell\u2019Iva di 4 punti su beni essenziali tassati al 10 e al 16%, come pasta, formaggio, frutta e verdura, pesce e carne in scatola. Inoltre, il governo Razzaz ha avviato una serie di riforme di medio termine per incentivare la buona governance delle risorse, la competitivit\u00e0 del Paese, un adeguato livello di riserve monetarie internazionali. \nNei prossimi 5 anni Kuwait, Emirati Arabi Uniti e Arabia Saudita verseranno nelle casse di Amman 2,5 miliardi di dollari in aiuti per la gestione della crisi migratoria, che ha impoverito le casse del regno. L\u2019Unione Europea, primo partner commerciale della Giordania ha semplificato l\u2019arrivo dei prodotti del Regno e in particolare dalle imprese che impiegano manodopera siriana. Tale agevolazione avverr\u00e0 al raggiungimento della cifra di 200.000 lavoratori siriani nel mercato del lavoro giordano. Le relazioni commerciali tra Giordania e UE sono governate dall\u2019Association Agreement del 2002 che stabilisce un\u2019area di libero scambio per i beni giordani ed europei, identificando 18 Zone Economiche Speciali per l\u2019origine dei prodotti del regno. Nel 2016 l\u2019accordo \u00e8 stato potenziato, semplificando le regole d\u2019origine dei beni giordani verso l\u2019UE. A dicembre 2018 l\u2019iniziativa Giordania-UE \u00e8 stata rafforzata ancora e ha validit\u00e0 fino al 2030, coprendo una vasta gamma di prodotti. Anche in questo caso, l\u2019aspetto legato all'epocale migrazione dal nord influisce sulle politiche economiche e sociali del Paese. \nOltre che sul fronte economico, le proteste di piazza contro la corruzione, le politiche economiche e i piani di austerit\u00e0, gli aumenti delle tasse che hanno portato il 4 giugno 2018 alla caduta del governo al-Mulki vertevano anche sull'insoddisfazione popolare per la revisione di alcune parti della legge sul cybercrimine che, se attuata, avrebbe colpito la libert\u00e0 di stampa. A dicembre 2018, incontrando i giornalisti Jumana Ghunaimat, portavoce del Governo Razzaz, ha chiarito che il nuovo esecutivo non intende proseguire con le modifiche alla legge in seguito all'evidente malcontento popolare e agli incontri del Primo Ministro con membri della societ\u00e0 civile ed esponenti delle professioni.\nIl 25 giugno 2018, Abdullah ha effettuato un'altra visita ufficiale a Washington, DC. \u00c8 stato ospitato dal presidente Trump alla Casa Bianca e i due hanno discusso di \"terrorismo, minaccia dall'Iran e crisi in Siria, e di lavorare per una pace duratura tra israeliani e palestinesi\". Nell'agosto 2018, dopo che l'amministrazione Trump aveva annunciato di porre fine a tutti i finanziamenti degli Stati Uniti per l'UNRWA, Abdullah ha cercato di sostituire i fondi Usa, convocando le riunioni della Lega Araba e dei paesi occidentali. \nIn un'intervista a \"Der Spiegel\" nel maggio 2020, Abdullah ha criticato i piani di Donald Trump per la pace in Medio Oriente, tra cui Israele che annette parti della Cisgiordania. Ha dichiarato: \"La soluzione dei due Stati \u00e8 l'unico modo per poter andare avanti\", e ha osservato che una possibile annessione israeliana della Cisgiordania causerebbe conflitti. \nNell'ottobre 2020, Omar Razzaz si \u00e8 dimesso dalla sua posizione a causa delle critiche alla sua gestione della pandemia di COVID-19. Inoltre, Abdullah ha sciolto il parlamento incaricando il suo principale consigliere politico, Bishr Al-Khasawneh, di formare un nuovo governo come nuovo Primo Ministro. Dopo che Joe Biden ha vinto le elezioni presidenziali statunitensi del 2020, Abd Allah \u00e8 stato il primo leader arabo a congratularsi con Biden per la sua vittoria.\nTentato colpo di Stato.\nNell'aprile 2021, le autorit\u00e0 giordane hanno sventato un golpe per destituire \u02bfAbd All\u0101h II. Sono stati arrestati un ex consigliere del re e un'altra ventina di persone tra funzionari civili e militari; arrestato ai domiciliari anche il fratellastro Hamza bin al-Husayn.\nGoverno e riforme.\nEconomia.\nRiforme economiche.\n\u02bfAbd All\u0101h propose importanti riforme economiche nel paese durante il primo decennio del suo regno. La Giordania, un paese relativamente piccolo, semi-arido, quasi senza sbocco sul mare, ha una delle economie pi\u00f9 piccole della regione; il suo Pil era di circa 39 miliardi di dollari nel 2016. Risorse naturali insufficienti, specialmente in acqua e petrolio (a differenza dei suoi vicini) hanno dato al regno debito pubblico cronico, disoccupazione e povert\u00e0 che hanno portato a una dipendenza dagli aiuti esteri dei suoi alleati occidentali e del Golfo Arabo. La Giordania inizi\u00f2 un aggressivo programma di liberalizzazione economica quando \u02bfAbd All\u0101h fu incoronato nel tentativo di stimolare l'economia e migliorare il tenore di vita della popolazione. Ad \u02bfAbd All\u0101h \u00e8 stato attribuito il merito di attrarre investimenti stranieri, migliorare i partenariati pubblico-privato e fornire le basi per l'autorit\u00e0 speciale della \"zona economica di Aqaba\" e il fiorente settore della tecnologia dell'informazione e delle comunicazioni della Giordania. \u02bfAbd All\u0101h ha istituito altre cinque zone economiche speciali: Irbid, Ajloun, Mafraq, Ma'an e il Mar Morto. A seguito di queste riforme, la crescita economica della Giordania \u00e8 raddoppiata (all'8% annuo) tra il 2004 e il 2008 rispetto alla seconda met\u00e0 degli anni 90. Ha inoltre portato a un costante aumento degli investimenti esteri da parte dei paesi occidentali e del Golfo Persico.\nIl re ha lanciato una serie di iniziative per fornire alloggio ai cittadini giordani, compresi gli insegnanti e coloro che prestavano servizio nelle forze armate. Ha istituito premi per incoraggiare la buona cittadinanza, tra cui il premio Re \u02bfAbd All\u0101h II per la forma fisica, il premio Re \u02bfAbd All\u0101h II per l'eccellenza nelle prestazioni e la trasparenza del governo, il premio Re \u02bfAbd All\u0101h II per l'eccellenza per il settore privato e il premio Re \u02bfAbd All\u0101h II per l'eccellenza per le associazioni di imprese. Per combattere la disoccupazione, \u02bfAbd All\u0101h ha istituito il \"Consiglio nazionale per la formazione professionale\" e ha istituito un comitato per sviluppare una strategia nazionale per lo sviluppo delle risorse umane al fine di produrre una forza lavoro qualificata. \nLa crescita dell'economia giordana \u00e8 rallentata a un tasso medio annuo del 2,8% tra il 2010 e il 2016, in calo rispetto alla media dell'8% negli anni precedenti, insufficiente per far fronte alla crescita esponenziale della popolazione.\nSettore turistico.\nSotto il regno di \u02bfAbd All\u0101h, il turismo si \u00e8 affermato quale forza primaria dell'economia giordana; nel 2004 \u00e8 stata fondata la \"NTS\" (\"National Tourism Strategy\") per tutelare gli interessi nazionali. La situazione turbolenta ha colpito il settore turistico della Giordania (fonte economica principale di valuta estera del paese) duramente, e gli arrivi di turisti sono diminuiti di oltre il 66% dal 2011. Tuttavia, nel 2017 il turismo ha iniziato a riprendersi. \nPolitiche energetiche.\nLa Giordania dipendeva dal petrolio iracheno sovvenzionato per la sua energia. Dal 2008 la Giordania ha iniziato ad importare petrolio a prezzi molto pi\u00f9 alti dall'Arabia Saudita. Nello stesso anno il sovrano ha dovuto far fronte a un nuovo e massiccio arrivo di profughi iracheni nel Paese.\nL'invasione americana del 2003 in Iraq ha interrotto la fornitura di petrolio e ha spinto la Giordania ad iniziare l'importazione di gas dall'Egitto nel 2009. L'insurrezione nel Sinai, iniziata quando la primavera araba si diffuse in Egitto, dove scorre il gasdotto ha portato dal 2011 il gasdotto ad essere attaccato pi\u00f9 di 30 volte dall'ISIS nel Sinai. Il gasdotto \u00e8 stato effettivamente chiuso nel 2014. La Giordania ha subito perdite per 6 miliardi di dollari. La grande recessione e le turbolenze regionali innescate dalla primavera araba durante gli anni 2010 hanno ostacolato l'economia giordana, rendendola sempre pi\u00f9 dipendente dagli aiuti esteri.\nIl vandalismo della conduttura egiziana che riforniva la Giordania ha messo a dura prova la compagnia elettrica del paese, il cui debito \u00e8 aumentato sostanzialmente; questo ha spinto \u02bfAbd All\u0101h a sollecitare il governo a formulare un piano decennale (2015-2025) per diversificare le fonti energetiche del regno.\nNel 2007, \u02bfAbd All\u0101h ha affermato che la Giordania intende beneficiare delle sue grandi riserve di uranio costruendo reattori nucleari per generare elettricit\u00e0. All'inizio, in un'intervista del 2010, \u02bfAbd All\u0101h ha accusato Israele di aver tentato di interrompere il programma nucleare della Giordania. \u02bfAbd All\u0101h ha inaugurato il primo impianto nucleare della Giordania nel 2016. Il \"Jordan Research and Training Reactor\", presso la \"Jordan University of Science and Technology\" vicino ad Ar Ramtha, mira a formare gli studenti giordani nel programma di ingegneria nucleare della scuola. Nel 2018, la Commissione per l'energia atomica del paese ha annunciato che la Giordania era in trattative con pi\u00f9 aziende per costruire la prima centrale nucleare commerciale, un reattore raffreddato ad elio che dovrebbe essere completato nel 2025.\nIl paese ha 330 giorni di sole all'anno e la velocit\u00e0 del vento supera i 7 m/s nelle aree montuose. Durante gli anni 2010, \u02bfAbd All\u0101h ha inaugurato il parco eolico di al-Tafila da 117 MW e la centrale elettrica Ma'an da 53 MW. Nel maggio 2017 \u00e8 stato annunciato che erano stati completati oltre 200 MW di progetti di energia solare. Dopo aver fissato inizialmente la percentuale di energia rinnovabile che la Giordania intendeva generare entro il 2020 al 10%, nel 2018 il governo ha annunciato che aver cercato di battere quella cifra e mirare al 20% tanto che la Giordania venne descritta come la \"centrale solare del Medio Oriente\".\nNel 2014 \u00e8 stata firmata una dichiarazione di intenti dalla societ\u00e0 elettrica nazionale con la Noble Energy per importare gas dal giacimento di gas offshore di Leviathan in Israele, un accordo di 15 anni stimato in 10 miliardi di dollari. La mossa ha suscitato indignazione in Giordania e l'opposizione ha affermato che l'accordo ha favorito Israele e la sua occupazione in Cisgiordania accusando il governo di ignorare le opzioni di energia rinnovabile. L'accordo, in vigore nel 2019, \u00e8 stato firmato nel settembre 2016. Separatamente, \u02bfAbd All\u0101h ha aperto un porto di gas naturale liquefatto ad Aqaba nel 2015, consentendo alla Giordania di importare gas naturale. L'elettricit\u00e0 generata da gas naturale fa risparmiare alla Giordania circa 1 milione di dollari al giorno. \nAccordi commerciali e debito estero.\n\u02bfAbd All\u0101h ha negoziato un accordo di libero scambio con gli Stati Uniti, il terzo accordo di libero scambio per gli Stati Uniti ed il primo con un paese arabo. In base all'accordo, le esportazioni giordane negli Stati Uniti sono aumentate da $ 63 milioni nel 2000 a oltre $ 1,4 miliardi nel 2015. Il rapporto debito / PIL estero della Giordania \u00e8 sceso da oltre il 210% nel 1990 all'83% alla fine del 2005, una riduzione definita \"risultato straordinario\" dal Fondo monetario internazionale. Gli sforzi di \u02bfAbd All\u0101h hanno reso la Giordania l'economia araba pi\u00f9 libera e la nona economia pi\u00f9 libera del mondo, secondo uno studio del 2014 della Fondazione Friedrich Naumann per la libert\u00e0.\nIl debito estero totale della Giordania nel 2012 era di 22 miliardi di dollari, il 72% del suo PIL. Nel 2016 il debito ha raggiunto 35,1 miliardi di dollari, il 95% del PIL del paese. L'aumento \u00e8 stato attribuito alle sfide regionali, che hanno diminuito l'attivit\u00e0 turistica e gli investimenti stranieri oltre ad aver aumentato la spesa militare, gli attacchi al gasdotto egiziano, il crollo degli scambi con l'Iraq e la Siria, le spese di accoglienza dei rifugiati siriani e l'accumulo di interessi sui prestiti. Secondo la Banca Mondiale, i rifugiati siriani costano alla Giordania oltre 2,5 miliardi di dollari all'anno (il 6% del suo Pil e il 25% delle entrate annuali del governo). Gli aiuti esteri coprono solo una parte di questi costi, il 63% dei quali sono a carico della Giordania. Il governo ha adottato un programma di austerit\u00e0 che mira a ridurre il rapporto debito/Pil della Giordania al 77% entro il 2021.\nPolitica e giustizia.\nRiforme politiche.\n\u02bfAbd All\u0101h \u00e8 stato criticato durante i suoi primi anni per essersi concentrato sulle riforme economiche, piuttosto che politiche. Nel febbraio 2005 \u00e8 stato costituito un comitato per formulare un progetto di riforma politica nel paese per il prossimo decennio. Questa agenda nazionale, finalizzata circa nove mesi dopo, non fu mai attuata. Comprendeva l'incorporazione di una rappresentanza proporzionale nelle elezioni generali, il miglioramento del settore giudiziario, il rispetto dei diritti umani e la gestione delle questioni relative all'occupazione, al benessere, all'istruzione e alle infrastrutture. Secondo quanto riferito, l'agenda non \u00e8 mai stata attuata a causa dell'opposizione conservatrice. Dopo la primavera araba, nel 2012 \u00e8 stata emanata una nuova legge elettorale che \u00e8 stata utilizzata nelle elezioni del 2013. Comprendeva elementi di rappresentanza proporzionale e 27 dei 150 membri della Camera dei rappresentanti potevano essere eletti di conseguenza. \nRiforme costituzionali.\nCome gi\u00e0 detto sono state intraprese una serie di riforme politiche per limitare alcuni dei poteri del re, tra cui la modifica di circa un terzo della costituzione, l'istituzione di una Corte Costituzionale e della Commissione elettorale indipendente ed il miglioramento delle leggi che regolano i diritti umani e la libert\u00e0 di parola e di riunione.\nNel 2014 e nel 2016, diversi emendamenti costituzionali hanno suscitato polemiche nonostante la schiacciante approvazione da parte di senatori e rappresentanti. Gli emendamenti conferirono al re la sola autorit\u00e0 di nominare il suo principe ereditario, il vice, il capo e i membri della Corte Costituzionale, i capi delle forze militari e paramilitari e il direttore dell'intelligence generale del paese. I sostenitori hanno affermato che gli emendamenti hanno rafforzato la separazione dei poteri, mentre i critici hanno affermato che erano incostituzionali. \nLe riforme introdotte nelle elezioni generali del 2016 hanno portato Freedom House ad aggiornare la Giordania a \"parzialmente libero\" da \"non libero\" nel suo rapporto \"Freedom in the World 2017\". Secondo il rapporto, la Giordania divenne il terzo paese arabo pi\u00f9 libero e che il cambiamento fu dovuto ai cambiamenti della legge elettorale che portarono a elezioni parlamentari pi\u00f9 giuste. \nRiforme della Giustizia.\nNel settembre 2016, \u02bfAbd All\u0101h ha formato un comitato reale per formulare raccomandazioni che migliorerebbero la magistratura del paese. La commissione ha finalizzato il suo rapporto, che ruotava attorno al rafforzamento dell'indipendenza giudiziaria e al miglioramento della giustizia penale, nel febbraio 2017. Il Parlamento ha approvato le raccomandazioni che includevano una maggiore protezione delle donne contro la violenza e migliori procedure processuali. \u00c8 stata inoltre emanata una nuova legge per le persone con disabilit\u00e0. Human Rights Watch ha elogiato le riforme. \nDecentramento.\nIl 15 agosto 2017 si sono tenute le prime elezioni locali per consigli comunali, consigli locali e consigli di governatorato, creati da una nuova legge sul decentramento. La legge intende cedere un certo potere del governo centrale ai consigli eletti, aumentando la partecipazione dei cittadini al processo decisionale municipale.\nDifesa.\nGrazie al suo background militare, \u02bfAbd All\u0101h crede in un potente esercito e ha seguito una politica di \"qualit\u00e0 sulla quantit\u00e0\". \n\u02bfAbd All\u0101h ha modernizzato l'esercito, portando la Giordania ad acquisire armi avanzate e ad aumentare e potenziare la sua flotta di caccia F-16. Il re si allena occasionalmente con l'esercito giordano in esercitazioni militari dal vivo.\nIl 3 dicembre 2018 viene lanciato JY1-SAT, il primo satellite giordano nello spazio.\nKADDB ed industria della difesa.\nDurante il primo anno del suo regno ha istituito con decreto reale il \"King Abdullah Design and Development Bureau\" (KADDB), il cui obiettivo \u00e8 \"fornire una capacit\u00e0 indigena per la fornitura di servizi scientifici e tecnici alle forze armate giordane\".\nLa societ\u00e0 produce una vasta gamma di prodotti militari, presentati alla Biennale Internazionale della \"Special Operations Forces Exhibition\" (SOFEX). \u02bfAbd All\u0101h \u00e8 il patrono di SOFEX. \nKADDB \u00e8 stato inoltre creato per la fornitura di equipaggiamento per la difesa ottimizzato per le esigenze del Medio Oriente. \u00c8 un'agenzia indipendente all'interno delle forze armate giordane incaricata di operare secondo le migliori pratiche commerciali ed \u00e8 finanziata sia attraverso il bilancio della difesa che attraverso entrate di vendita di tecnologia, prodotti e servizi. KADDB impiega circa 200 militari e civili nelle sue due Business Unit strategiche. La maggior parte del personale lavora nel gruppo tecnico. KADDB, con sede nel centro di Amman, \u00e8 organizzata in tre divisioni: il gruppo tecnico, il gruppo manifatturiero e il gruppo programmi.\nNell'ottobre 2009, il re Abdullah II ha inaugurato il KADDB Industrial Park, che \u00e8 la prima zona franca globale in Medio Oriente, specializzata nell'industria della difesa e nella produzione di veicoli. KADDB Industrial Park \u00e8 una societ\u00e0 a responsabilit\u00e0 limitata interamente di propriet\u00e0 del KADDB. \u00c8 stato istituito nel 2006 in conformit\u00e0 con la legge sulle zone franche per migliorare la base industriale della Giordania, attrarre investimenti e incoraggiare lo sviluppo di industrie interattive per la produzione di veicoli, nel contesto di un ambiente che attira gli investimenti offrendo incentivi, esenzioni fiscali ed eccellenti servizi logistici come comunicazioni, infrastrutture e gestione. Il Parco gode anche delle misure di sicurezza necessarie per le industrie della difesa e tutte le altre strutture per garantire il successo dell'investimento. Si trova su 3.800 dunam (1 dunum equivale a 1.000 metri quadrati) di terra a Khalidiyah nel Governatorato di Mafraq, a 50 km da Amman e 24 km da Zarqa, sulla strada trasversale che collega la Giordania all'Arabia Saudita, all'Iraq e alla Siria, che facilita il trasporto dei prodotti in tutti i paesi della regione.\nIl gruppo d'investimento KADDB lanciato il 1\u00ba gennaio 2010, \u00e8 stato istituito per fungere da braccio commerciale per l'Ufficio di progettazione e sviluppo del KADDB. Il gruppo d'investimento KADDB mira a creare nuove attivit\u00e0 nei settori della difesa, della sicurezza e dell'automotive insieme a tutti i servizi che completerebbero tali settori. \nLa prima priorit\u00e0 di KADDB \u00e8 quella di soddisfare le esigenze militari. Un esempio di un'idea generata dall'ufficio per i militari \u00e8 la Desert Iris Jeep, un veicolo multiuso sviluppato da Jordan Light Vehicle Manufacturing. Le forze giordane hanno usato il veicolo durante le operazioni di mantenimento della pace delle Nazioni Unite in Sierra Leone. Ora il veicolo \u00e8 impiegato in Arabia Saudita, Emirati Arabi Uniti e Libia. \nNel 2005, una joint venture tra Bin Jabr Group di Abu Dhabi e KADDB, denominata Advanced Industries of Arabia, ha vinto un contratto da 41 milioni di dollari per fornire alle forze armate degli Emirati Arabi Uniti il cosiddetto veicolo tattico ad alta mobilit\u00e0 Nimr 4x4. L'ordine Nimr prevedeva 500 veicoli in un mix di quattro varianti. Il veicolo ha un sistema di raffreddamento su misura, che consente alle truppe di operare in condizioni meteorologiche estreme. Il Nimr sar\u00e0 prodotto in uno stabilimento KADDB in Giordania.\nSviluppo droni.\nKADDB \u00e8 stata pubblicizzata come la prima azienda a sviluppare veicoli militari senza pilota nel mondo arabo. L'ufficio di progettazione e sviluppo ha lavorato nel 2001 con Jordan Aerospace Industries in una joint venture, denominata Jordan Advanced Remote Systems (JARS), per sviluppare una serie di droni tattici Falcon UAV progettato per le missioni di sorveglianza in grado di effettuare ricognizioni diurne e notturne in tempo reale, telerilevamento, sorveglianza e acquisizione di obiettivi fino a 50 chilometri. Il Falcon ha un motore a due tempi che brucia una miscela di gas e petrolio. L'UAV ha una durata di quattro ore ma potrebbe essere dotato di serbatoi di carburante aggiuntivi per una maggiore capacit\u00e0. La stazione di controllo a terra del sistema \u00e8 disponibile in configurazioni da tavolo o montate su riparo. \nSilent Eye \u00e8 uno zaino UAV portatile utilizzato per missioni di scouting, controllo di area e perimetro, monitoraggio e sorveglianza delle autostrade. \u00c8 inoltre adatto per il supporto di missioni di ricerca e salvataggio e per la sicurezza dei convogli. Pu\u00f2 essere assemblato e smontato in meno di 15 minuti. L'autonomia di sistema avanzata consente il funzionamento a mani libere del sistema dal decollo al ripristino. L'I-Wing \u00e8 un mini UAV con un'apertura alare di 1,25 metri, che pu\u00f2 essere trasportato da due persone in una custodia leggera e impermeabile ed \u00e8 lanciato a spalla. Le ali e la coda dell'I-Wing sono riposte in posizione piegata, ma si aprono immediatamente quando vengono lanciate. Al raggiungimento di un'altitudine di 100 metri, il motore a propellente duro viene espulso e viene avviato automaticamente un motore elettrico. Jordan Arrow \u00e8 un sistema di bersaglio aereo destinato sia all'addestramento di difesa aerea che ai test dei sistemi d'arma. La freccia simula una variet\u00e0 di minacce alla difesa aerea. L'obiettivo \u00e8 un UAV recuperabile dotato di centrale elettrica, sistema di controllo di volo automatico, paracadute di recupero e payload di missione modulari multi-versione.\nKADDB sta inoltre sviluppando veicoli terrestri senza pilota. Il loro robot multifunzione \u00e8 un veicolo controllato in modalit\u00e0 wireless progettato per eseguire missioni a lungo raggio utilizzando telecamere passive per la misurazione della distanza. \u00c8 un veicolo a ruote 6x6 progettato per trasportare un carico utile di 200 kg per una vasta gamma di usi, tra cui operazioni di smaltimento di ordigni esplosivi, logistica, recupero del campo di battaglia, ricognizione e altri. Il robot multifunzione \u00e8 completamente azionato elettricamente e ha una velocit\u00e0 massima su strada di 12 km/h, pu\u00f2 passare su una trincea di 45 cm e pu\u00f2 superare un gradino verticale di 20 cm avanti e indietro. L'autonomia \u00e8 di 2-3 ore. La piattaforma \u00e8 disponibile in una configurazione anticarro con due lanciatori RPG-32 su un supporto per telecomando.\nDiscendenza.\n\u02bfAbd All\u0101h II e Rania di Giordania hanno avuto quattro figli:"}
{"id": "229988", "revid": "254059", "url": "https://it.wikipedia.org/wiki?curid=229988", "title": "Giovanni I Bentivoglio", "text": "Biografia.\nFu il primo Bentivoglio a comandare su Bologna, dal 1401 al 1402, l'unico membro della famiglia a portare il titolo di signore della citt\u00e0.\nDopo il dominio dei Visconti, Bologna risultava un comune governato da una oligarchia senatoria formata dalle famiglie pi\u00f9 importanti della citt\u00e0.\nIn una serie di lotte intestine tra loro, Giovanni, appartenente alla famiglia dei Bentivoglio, occup\u00f2 con l'appoggio dei Visconti il 14 marzo 1401 il Palazzo Comunale riuscendo ad avere la meglio sulle altre. Eletto gonfaloniere perpetuo, diede cos\u00ec inizio alla supremazia dei Bentivoglio su Bologna, la quale formalmente rimaneva comunque un comune compreso nel territorio dello Stato Pontificio.\nTuttavia i Visconti erano interessati a riprendere il loro dominio sulla citt\u00e0 e, sostenuti dalle famiglie rivali dei Bentivoglio (Gozzadini, Galluzzi, Isolani), assalirono la citt\u00e0 e riportando la vittoria nella battaglia di Casalecchio.\nGiovanni, sconfitto, mor\u00ec linciato dalla folla. Altre fonti invece riportano che mor\u00ec in battaglia.\nFu sepolto nella chiesa di San Giacomo Maggiore.\nDiscendenza.\nSi spos\u00f2 due volte, prima con Elisabetta da Castel San Pietro, figlia di Cino, ed in seguito con Margherita Guidotti. \nEbbe tre figli dalla prima moglie:"}
{"id": "229991", "revid": "1982", "url": "https://it.wikipedia.org/wiki?curid=229991", "title": "Agnes Baden-Powell", "text": "Nona di dieci figli, terza tra le femmine, Agnes era la sorella minore di Robert Baden-Powell. Questi, nel 1910, decise di offrire alle ragazze una proposta simile a quella dello scautismo (all'epoca rivolto ai soli maschi). Nacque cos\u00ec in quell'anno il guidismo, e Agnes fu la prima presidente dell'associazione delle guide britanniche.\nEra una buona musicista e suonava il pianoforte, l'organo, il violino ed eccelleva nelle arti manuali.\nAgnes insistette sempre sulla vita all'aperto quale valore fondante per il movimento delle guide, movimento che divenne ufficiale il 24 settembre 1915. Agnes lavor\u00f2 alacremente nell'adattare il libro, \"Scouting for Boys\" anche per le ragazze e vennero cos\u00ec alla luce \"Handbook of the Girl Guides\" ed \"How Girls Can Help to Build Up the Empire\".\nNel 1917 rassegn\u00f2 le proprie dimissioni dalla carica di presidente in favore della Principessa reale Mary Windsor che era una fervente sostenitrice del movimento.\nAgnes rimase vice presidente del movimento fino alla sua morte, il 2 giugno 1945."}
{"id": "229992", "revid": "1494169", "url": "https://it.wikipedia.org/wiki?curid=229992", "title": "Brabante", "text": ""}
{"id": "229993", "revid": "1573940", "url": "https://it.wikipedia.org/wiki?curid=229993", "title": "Nimlot (III)", "text": "Biografia.\nForse figlio di Osorkon III, venne nominato governatore da Takelot III o, secondo altri studiosi, da Rudamon II.\nPer motivi che non sono chiari si attribu\u00ec rango reale \u2013 al pari del governatore di Eracleopoli, Payeftjauembastet \u2013 pur non esercitando di fatto alcun potere e restando in posizione di vassallaggio verso Iuput II, il sovrano della XXIII dinastia.\nDurante la guerra che oppose Piankhi della XXV dinastia a Tefnakht, fondatore della XXIV dinastia, dapprima fece atto di sottomissione al primo, ma poi ader\u00ec alla coalizione guidata da Tefnakht, scelta a cui rimase fedele fino alla fine opponendo, sembra, una strenua resistenza all'avanzata del sovrano nubiano.\nNella stele eretta da Piankhi per celebrare la sua vittoria, Nimlot \u00e8 uno dei quattro \"re\" (insieme ad Osorkon IV di Tanis e i gi\u00e0 citati Iuput II di Leontopolis e Payeftjauembastet di Heracleopolis) che rendono omaggio al vincitore e porta la corona con l'ureo, simbolo della regalit\u00e0.&lt;br&gt;\nPrima di ritornare vittorioso a Napata, Piankhi riconferm\u00f2 le cariche governative sulle rispettive citt\u00e0 di questi personaggi sottomessi e tra questi scelse Nimlot come interlocutore.\nnmlt - Nimlot"}
{"id": "229995", "revid": "30610", "url": "https://it.wikipedia.org/wiki?curid=229995", "title": "Organizzazione non a scopo di lucro", "text": "Un'organizzazione non a scopo di lucro, detta anche organizzazione \"non profit (dall'inglese \"profit\", cio\u00e8 \"profitto\") o ente \"non profit, \u00e8 un'organizzazione che, per statuto, non \u00e8 destinata alla realizzazione di profitti e reinveste interamente gli utili generati per i propri scopi organizzativi.\nStoria.\nLa struttura delle organizzazioni non a scopo di lucro \u00e8 nata nella seconda met\u00e0 del XX secolo, principalmente nei paesi economicamente pi\u00f9 progrediti, supportata dall'accresciuta attenzione sociale per le attivit\u00e0 di solidariet\u00e0, dal miglioramento delle condizioni economiche generali, e dalla diffusione dei \"mass media\", che hanno agevolato la conoscenza di particolari situazioni di disagio economico, sanitario, sociale e politico.\nParallelamente sono nate associazioni di persone volontarie, mosse dalla percezione di inadeguatezza della risposta degli Stati maggiormente sviluppati a livello economico alle situazioni di necessit\u00e0 sociale sia interne agli stessi Stati, che all'esterno, negli Stati meno sviluppati, e finalizzate a risolvere o ad attenuare tali situazioni.\nIn questo contesto sono nate anche organizzazioni di tipo privato al fine di soddisfare bisogni specifici sociali (ad esempio le associazioni per la fornitura di cibo e medicinali o per l'assistenza di persone affette da malattie rare).\nLa rilevanza del fenomeno ha indotto gli ordinamenti giuridici a prenderne atto, e a predisporre agevolazioni fiscali per queste attivit\u00e0.\nIn diritto, il problema affrontato dalla dottrina si \u00e8 incentrato sulla corretta definizione dell'ente \"non profit\".\nDescrizione.\nLe organizzazioni non a scopo di lucro non distribuiscono ai soci gli utili, che sono invece destinati a terzi; tali organizzazioni hanno un'attivit\u00e0 commerciale limitata ai soli scopi sociali e perci\u00f2 risultano diverse dalle societ\u00e0 cooperative e dalle associazioni, nelle quali legittimamente residua un interesse personale indiretto dei soci.\nPer dare una definizione delle caratteristiche di un ente \"non profit\", Giulio Marcon si avvale di uno studio specifico del 1999 del \"Centro per gli studi della societ\u00e0 civile\" della Johns Hopkins University di Baltimora, a cui aggiunge ulteriori due caratteristiche:\nLegislazione.\nGli enti \"non profit\" si differenziano nella loro struttura per tipo e \"status\" giuridico.\nIn Italia.\nLa legislazione italiana ha disciplinato cinque tipi di organizzazioni private che operano senza fini economici con finalit\u00e0 solidaristiche:\nCon il decreto legislativo n. 117 del 3 luglio 2017 tutto il Codice del Terzo settore \u00e8 incentrato sulla figura degli enti del terzo settore (ETS), la quale ricomprende anche altre tipologie di organizzazioni esistenti:\nOrganizzazione di volontariato (ODV).\nSecondo gli articoli 2-3 della legge n. 266 dell'11 agosto 1991, per organizzazioni di volontariato si intende \"ogni organismo liberamente costituito\" che si avvale dell'attivit\u00e0 di volontariato che \"deve intendersi quella prestata in modo personale, spontaneo e gratuito, tramite l'organizzazione di cui il volontario fa parte, senza fini di lucro anche indiretto ed esclusivamente per fini di solidariet\u00e0\".\nTale dimensione organizzata si configura a partire dagli anni settanta, ma la sua importanza \u00e8 cresciuta in modo particolare durante quest'ultimo decennio; se guardiamo infatti all'anzianit\u00e0 delle organizzazioni di volontariato presenti sul territorio, possiamo vedere come la maggior parte sia di recente costituzione (Rapporto Biennale sul Volontariato, 2005): delle pi\u00f9 di 21 000 (21 021 nel 2005) associazioni esistenti in Italia il 61% \u00e8 nato dopo il 1999.\nAccanto a questa crescente rilevanza, si \u00e8 assistito nel tempo anche a una maturazione delle organizzazioni stesse. Esempio di tale evoluzione sono i profili dei servizi forniti: accanto a quelli di pi\u00f9 classica valenza assistenziale, si affiancano oggi pratiche di prevenzione e promozione sociale, con l'obiettivo non solo di curare il \"sintomo\" ma anche di eliminare le cause che producono emarginazione e degrado degli individui.\nIl decreto legislativo n. 117 del 3 luglio 2017 Codice del Terzo Settore (CTS), provvede al riordino e alla revisione organica della disciplina speciale e delle altre disposizioni vigenti relative agli Enti del Terzo Settore (ETS).\nIl CTS abrogando gran parte della legge n. 266/1991, ha introdotto una nuova definizione di ODV; il 1\u00b0 comma dell'articolo 32 dispone che le ODV sono ETS costituiti in forma di associazione, riconosciuta o non riconosciuta, da un numero non inferiore a sette persone fisiche o a tre organizzazioni di volontariato, per lo svolgimento prevalentemente in favore di terzi di una o pi\u00f9 attivit\u00e0 di interesse generale di cui all'articolo 5, avvalendosi, in modo prevalente dei volontari associati.\nAssociazione di promozione sociale (APS).\nLe associazioni di promozione sociale possono essere definite quelle organizzazioni in cui individui si associano per perseguire un fine comune non di natura commerciale. La loro valenza \u201csociale\u201d deriva dal fatto che esse non sono assimilabili a quelle associazioni che hanno come finalit\u00e0 la tutela esclusiva di interessi economici dei membri (come ad esempio avviene per associazioni sindacali, di partito o di categoria).\nLe caratteristiche e il ruolo svolto dalle associazioni di promozione sociale sono molto vicine a quelle delle organizzazioni di volontariato, le differenze risiedono nella possibilit\u00e0 di remunerare i propri soci e nella valenza mutualistica dei servizi, anche se \u00e8 indubbio che oggi le associazioni non si limitino solamente alla mera soddisfazione degli interessi e dei bisogni degli associati, ma abbiano sviluppato una forte apertura al sociale operando promozioni della partecipazione e della solidariet\u00e0 attiva.\nFondazione di diritto civile e di origine bancaria.\nLe circa 6 220 fondazioni presenti in Italia (dato 2011) rappresentano un importante attore nel panorama del non profit. Le fondazioni sono enti senza fini di lucro con una propria sorgente di reddito che viene impiegata per scopi di utilit\u00e0 sociale. A differenza delle associazioni infatti, le fondazioni non trovano il loro fondamento nei soci e nelle attivit\u00e0 da loro svolte, ma piuttosto nella possibilit\u00e0 di beneficiare di un patrimonio (che per legge deve essere sufficiente allo scopo, anche se non vi sono indicazioni relative a cifre esatte) che d\u00e0 loro un'ampia capacit\u00e0 finanziatrice. Le fondazioni distribuiscono le proprie risorse con una strategia orientata alla scelta degli interlocutori per valutare i progetti da finanziare e in particolare, le aree in cui maggiormente le fondazioni operano sono l'istruzione, l'arte e la cultura, la sanit\u00e0, l'assistenza sociale e la ricerca. Le fondazioni svolgono spesso anche una funzione attrattiva di nuove risorse, di lasciti, di donazioni di privati e imprese.\nOrganizzazione non governative (ONG).\nIn seno alla categoria delle organizzazioni \"non profit\" rientrano anche quelle organizzazioni che di fatto, in genere in ragione di particolari princ\u00ecpi ispiratori o di particolari modalit\u00e0 o luoghi di attivit\u00e0, costituiscono soggetti di rilevanza inevitabilmente politica e che vengono a loro volta classificate come ONG quando appunto il loro operato sia svincolato da quello del governo dello Stato di appartenenza.\nLe prime Ong nate intorno agli anni settanta svolgevano un'attivit\u00e0 di sostegno del mondo missionario presente nei paesi in via di sviluppo. Oggi le organizzazioni non governative sono espressioni organizzate della societ\u00e0 civile di ispirazione anche laica, impegnate sul pi\u00f9 ampio fronte della cooperazione, intessendo rapporti con le istituzioni nazionali, europee ed internazionali e contribuendo all'elaborazione di strategie politiche. I tre principali organismi di coordinamento a cui aderiscono la maggior parte delle Ong italiane sono: i Volontari nel mondo - federazione di organismi cristiani di servizio internazionale, che riunisce 56 Ong di ispirazione cristiana; il Coordinamento delle Ong per la cooperazione internazionale allo sviluppo, che riunisce 35 Ong di matrice laica e il Coordinamento di iniziative popolari di solidariet\u00e0 internazionale che conta 28 Ong di ispirazione cristiana.\nOrganizzazione non lucrativa di utilit\u00e0 sociale (ONLUS).\nLa disciplina delle ONLUS, che nell'acronimo ben segnalano la compresenza dei requisiti di assenza di lucro e di utilit\u00e0 sociale, resta pertanto ben indicativa di alcuni dei possibili campi di intervento, sebbene in tale inquadramento - \u00e8 stato da molti eccepito - siano eterogeneamente parificati obiettivi di emergenza vitale e scopi di potenziale fatuit\u00e0:\nPer quanto infatti il concetto di \"non profit\" sia in genere, nella sua pi\u00f9 immediata accezione, prontamente riferito a importanti e lodevoli iniziative di grande spessore, esso purtuttavia comprende qualsiasi attivit\u00e0 dalle caratteristiche sopra abbozzate, riguardando pertanto la bocciofila di quartiere come le associazioni per le emergenze alimentari del Terzo Mondo; ci\u00f2 ha dato luogo ad eccezioni ideali ed a proposte per una pi\u00f9 rigorosa verifica della corretta applicazione della disciplina, soprattutto onde salvaguardare la necessaria terziet\u00e0 degli effettivi beneficiari delle iniziative di questo genere, vista la potenziale facilit\u00e0 di maliziosa interpretazione del testo normativo.\nImpresa sociale.\nSempre di pi\u00f9 a partire dagli anni 80 si sono venute affermando forme imprenditoriali e organizzative create per perseguire finalit\u00e0 sociali operando all'interno del mercato concorrenziale. La forma giuridica che risponde a queste esigenze \u00e8 quella dell'impresa sociale, che comprende tutte quelle imprese private, comprese le cooperative, in cui l'attivit\u00e0 economica d'impresa principale \u00e8 stabile e ha per oggetto la produzione e lo scambio di beni e servizi di utilit\u00e0 sociale e di interesse generale. Si distingue cos\u00ec per la prima volta il concetto di imprenditoria da quello di finalit\u00e0 lucrativa: si riconosce l'esistenza di imprese con finalit\u00e0 diverse dal profitto. Il valore aggiunto rispetto a un'impresa tradizionale sta nel tentativo di produrre servizi ad alto contenuto relazionale, nel cercare di fare \"rete\" con esperienze del terzo settore, nel produrre esternalit\u00e0 positive per la comunit\u00e0; fondamentali sono la promozione dello sviluppo locale, la garanzia di democraticit\u00e0 dell'organizzazione e di un coinvolgimento diretto dei lavoratori nella gestione, l'adozione di valori quali la giustizia sociale, le pari opportunit\u00e0 e la riduzione delle diseguaglianze.\nLa disciplina di questi enti contenuta nella legge n. 118/2005 \u00e8 stata resa organica e attuale tramite il d.lgs. n. 155/2006.\nL'impresa sociale pu\u00f2 operare nei seguenti ambiti di attivit\u00e0:\nEsempi per aree di intervento.\nNel 1999 l'ISTAT ha censito 221 412 istituzioni non profit, di cui il 55% nate dopo gli anni novanta. La recente costituzione delle organizzazione non profit italiane \u00e8 attribuibile alla crisi politico-istituzionale, alla crisi delle autorit\u00e0 religiose, alla politica di contenimento della spesa pubblica attuata per rientrare nei parametri di Maastricht, e all'aumento di fenomeni razzisti e discriminatori a fronte della crescente iimmigrazione. Il fatturato totale del settore ammonta a 36 miliardi di euro, vengono impiegati 63 .000 lavoratori retribuiti (pari al 3%3 % della forza lavoro totale) e pi\u00f9 di 3 milioni di volontari.\nLa maggioranza delle organizzazioni non profit in Italia \u00e8 attiva nel settore della \"cultura, sport e ricreazione\" e solo il 20% del totale \u00e8 impegnato nell'erogazione di servizi (assistenza, istruzione e sanit\u00e0). Le organizzazioni che si occupano di welfare rappresentano la parte pi\u00f9 ricca del settore in termini di fatturato e di impiego di lavoratori. Qui di seguito sono descritte le organizzazioni pi\u00f9 rappresentative, classificate in base all'attivit\u00e0 prevalente.\nAmbiente.\nLa protezione dell'ambiente \u00e8 essenziale per la qualit\u00e0 della vita delle generazioni presenti e future e un aumento della qualit\u00e0 della vita implica la crescita del benessere della popolazione.\n\u00c8 per tale motivo che fin dagli anni settanta sono nate a livello internazionale, ma anche italiano, numerose associazioni sensibili alle problematiche ambientali ambientalismo.\nIl World Wide Fund For Nature (WWF) \u00e8 la pi\u00f9 grande associazione ambientalista al mondo, con obiettivi di tutela dell'ambiente naturale e di salvaguardia di specie animali a rischio di estinzione; \u00e8 attiva da pi\u00f9 di 40 anni e grazie al supporto di 5 milioni di persone lavora in circa 100 paesi a fianco delle comunit\u00e0 locali. Finanziariamente \u00e8 supportata da cittadini, imprese e istituzioni.\nUno dei pi\u00f9 grandi movimenti ambientalisti del mondo \u00e8 rappresentato da Greenpeace; esso si ispira ai principi della non violenza, \u00e8 apolitico e si finanzia esclusivamente con i contributi dei singoli individui. Le attivit\u00e0 di Greenpeace consistono nel coordinamento di programmi e attivit\u00e0 di campagna e investe in ricerca scientifica ed innovazione tecnologica.\nL'associazione Italia Nostra, attiva dal 1955, ha contribuito a diffondere nel paese la cultura della conservazione del paesaggio urbano e rurale, dei movimenti, del carattere ambientale della citt\u00e0 attraverso attivit\u00e0 di volontariato culturale.\nLegambiente \u00e8 nata nel 1980, erede dei primi nuclei ecologisti e del movimento antinucleare che si svilupp\u00f2 in Italia e in tutto il mondo occidentale nella seconda met\u00e0 degli anni settanta.\nTratto distintivo dell'associazione \u00e8 stato sempre l'ambientalismo scientifico, la scelta, cio\u00e8, di fondare ogni iniziativa per la difesa dell'ambiente su una solida base di dati scientifici, che hanno permesso di accompagnare le battaglie con l'indicazione di alternative concrete, realistiche, praticabili.\nCultura e Informazione.\nAlcune organizzazioni si impegnano nella promozione sociale e la diffusione di forme espressive come la \"musica\", la \"letteratura\", il \"teatro\" e l\"'arte\". Altre promuovono \"discipline sportive\" con l'obiettivo di creare un'identit\u00e0 locale coesa e collaborativa. Anche la \"storia\" e gli \"studi sociali\" sono considerati un bene comune da diffondere attraverso iniziative quali convegni, pubblicazioni ed eventi per la cittadinanza.\nEconomia.\nCommercio equo e solidale.\nLe organizzazioni di commercio equo si propongono di creare opportunit\u00e0 di autosviluppo sostenibile per le comunit\u00e0 escluse e svantaggiate dei paesi del sud del mondo. Il perseguimento di tale obiettivo avviene attraverso l'utilizzo di strumenti operativi come la vendita dei prodotti nella rete di Botteghe del mondo, la crescita della consapevolezza dei consumatori, attuata attraverso un'adeguata informazione, l'educazione e l'azione politica che consiste nell'attivit\u00e0 di pressione sulle istituzioni pubbliche e nell'adesione a campagne.\nLe organizzazioni si dividono in \"centrali di commercio alternativo\" (ATOS, Alternative Trade Organizations), \"botteghe importatrici\" e \"botteghe del mondo\"; le centrali hanno un pi\u00f9 forte potere di coordinamento della filiera equa e solidale, essendo l'anello di congiunzione tra le organizzazioni di produttori del sud del mondo e le botteghe del mondo dove vengono commercializzati i prodotti.\nL'importatore di maggiori dimensioni \u00e8 rappresentato dal Consorzio Ctm Altromercato che \u00e8 il maggiore importatore italiano e il secondo a livello mondiale con un fatturato di 37 milioni di euro e 102 dipendenti a tempo pieno. Seppur di dimensioni pi\u00f9 modeste giocano un ruolo importante nel panorama del commercio equo la centrale Commercio Alternativo con quasi 5 milioni di \u20ac di fatturato e la centrale Libero Mondo che ha circa 60 dipendenti e per scelte politiche vende esclusivamente attraverso la rete di Botteghe del mondo. Gli importatori hanno sviluppato dei marchi commerciali, a cui spesso erroneamente si contrappone il marchio di Transfair, che \u00e8 invece un organismo di certificazione di prodotti equosolidali nato nel 1997 per garantire che un prodotto rispetta gli standard definiti da FLO (Fairtrade Labelling Organization). La presenza del marchio di IFAT, che garantisce le organizzazioni di commercio equo e solidale invece che i prodotti equosolidali non rende semplice la conoscenza del consumatore.\nLe botteghe importatrici sono dei coordinamenti di botteghe, per lo pi\u00f9 di medie dimensioni e abbastanza strutturate che intraprendono rapporti diretti con i produttori del Sud del mondo eliminando il passaggio effettuato dagli importatori.\nLe Botteghe del mondo, infine, costituiscono il punto vendita per i prodotti equi ma anche e soprattutto un luogo di sensibilizzazione, di scambio culturale e di azione politica. In Italia sono circa 300 e aderiscono all'Associazione botteghe del mondo costituitasi nel 1991.\nFinanza etica.\nLa finanza etica nasce per sostenere le attivit\u00e0 di promozione umana e socio ambientale, pone al centro della sua attivit\u00e0 la persona e non il capitale, l'idea e non il patrimonio, la giusta remunerazione dell'investimento e non la speculazione; tale sistema garantisce credito ai soggetti che hanno un progetto economicamente sostenibile e socialmente importante ma che non ottengono finanziamenti dagli istituti bancari tradizionali perch\u00e9 sprovvisti di garanzie patrimoniali.\nLa finanza etica risponde alla necessit\u00e0 di riportare la finanza a svolgere la funzione originaria di garante del risparmio evitando gli impieghi puramente speculativi.\nTra le organizzazioni fondatrici, la pi\u00f9 rilevante \u00e8 l'Associazione finanza etica, attiva sin dalla fine degli anni settanta. \u00c8 un'associazione di secondo livello che si propone di far crescere la cultura della finanza etica, comprende un osservatorio di ricerca e confronto tra gli attori della finanza etica italiana ed attua attivit\u00e0 di monitoraggio del mercato dei prodotti finanziari etici italiani.\nL'istituzione creditizia pi\u00f9 importante \u00e8 costituita da Banca etica che \u00e8 una banca popolare, opera a livello nazionale e ha caratteristiche che favoriscono l'azionariato diffuso in modo da favorire processi democratici ai quali corrispondono \"una testa un voto\".\nIl consorzio finanziario Etimos raccoglie risparmio a sostegno di esperienze microimprenditoriali e programmi di microfinanza nel Sud del mondo.\nInfine l'attivit\u00e0 di raccolta credito viene effettuata in larga misura anche dalle cooperative di Commercio Equo, sia in veste di singole botteghe, sia facendo parte di sistemi pi\u00f9 strutturati come le cooperative socie al consorzio Ctm altromercato che utilizzano il risparmio raccolto per finanziare progetti nel Sud del mondo (concedendo quindi microcredito ai produttori) oppure per i lavori di ampliamento e/o manutenzione delle botteghe stesse.\nQueste forme di deposito tecnicamente sono concorrenti alle istituzioni di credito come Banca Etica.\nSalute e ricerca.\nIl settore della sanit\u00e0 nel mondo non profit \u00e8 al quarto posto dal punto di vista della concentrazione numerica, corrisponde cio\u00e8 al 4,4% (9.676 su 221.412 dati Istat) delle organizzazioni presenti nel territorio italiano. Rimane al primo posto invece per numero di dipendenti assunti (22,8%) ed entrate raggiunte (18,8% delle entrate del complessivo settore). Si caratterizza dall'estrema variet\u00e0 dimensionale delle organizzazioni: grandi associazioni private come l'ANFFAS che si avvalgono di ospedali e strutture sanitarie private altamente professionalizzate, insieme a piccole e numerose organizzazioni con prevalenza di lavoro volontario che offrono servizi di assistenza sanitaria e un servizio relazionale aggiuntivo come l'assistenza ai malati terminali, l'assistenza ospedaliera.\nIl settore dell'istruzione e della ricerca invece occupa il terzo posto raggiungendo il 5,3%. Si avvale di pochi volontari, quindi si basa prevalentemente su attivit\u00e0 remunerata, e la provenienza dei suoi ricavi \u00e8 soprattutto privata (consistente l'erogazione delle fondazioni bancarie).\nRecentemente \u00e8 stata proposta dal Governo la trasformazione dei 15 istituti di ricovero e cura a carattere scientifico pubblici in fondazioni \"non profit\" (il policlinico Francesco Sforza di Milano rappresenta la prima esperienza di questo tipo).\nLa Fondazione Telethon rappresenta un'importante realt\u00e0 nel campo della ricerca. Le sue azioni: individuare tematiche e assegnare fondi per progetti di ricerca, per borse di dottorato di ricerca e scuole di specializzazione, costituire proprie unit\u00e0 di ricerca, anche in collaborazione con universit\u00e0, enti pubblici di ricerca. Altre associazioni di particolare rilievo sono l'Associazione Italiana per la Ricerca sul Cancro (AIRC), la Fondazione italiana per la ricerca sul cancro (FIRC), l'Associazione italiana sclerosi multipla (AISM).\nSviluppo.\nCooperazione.\nLa cooperazione internazionale nasce \"governativa\" dopo il secondo conflitto mondiale con le prime conferenze delle Nazioni Unite (es. Bandug 1955); dalla fine del XX secolo viene affiancata e sostenuta grazie a un forte sistema di valori, da quella \"non governativa\", legittima rappresentanza della societ\u00e0 civile.\nLa \"cooperazione governativa\" si occupa del trasferimento di risorse finanziarie, assistenza tecnica, servizi e beni da un governo o da un organo pubblico di un Paese sviluppato a favore di un paese in via di sviluppo (PVS), mentre la \"cooperazione non governativa\" \u00e8 maggiormente slegata da interessi politico-economici particolari e rappresenta il canale privilegiato delle istanze provenienti dalla societ\u00e0 civile. Recentemente nuovi soggetti associativi hanno configurato una forma di cooperazione decentrata, che si basa sul contatto diretto tra due comunit\u00e0 con obiettivi comuni, e che quindi collabora con la tradizionale forma di cooperazione.\nIn Italia le ONG che si occupano di cooperazione con i PVS hanno ottenuto un riconoscimento nel 1979 (legge 38 sulla cooperazione) e, in particolare con la nuova legge di riforma (49/87), hanno conosciuto un periodo di moltiplicazione numerica. Oggi sono 154 le ONG che lavorano in questo settore, e complessivamente le organizzazioni che si occupano di cooperazione e solidariet\u00e0 superano i 1400 (fonte ISTAT). Le Ong si basano prevalentemente su finanziamenti pubblici, mentre il 90% delle restanti organizzazioni agiscono con volontari e forme di autofinanziamento.\nLe storiche organizzazioni internazionali attive in tutto il mondo in progetti di cooperazione allo sviluppo: Save the Children e Oxfam (gi\u00e0 nel 1942).\nVolontariato.\nSecondo un'indagine ISTAT relativa all'anno 2004 in Italia sono circa 11 milioni (il 22,2 % degli abitanti con pi\u00f9 di 14 anni) i cittadini che hanno partecipato almeno una volta nell'anno ad attivit\u00e0 di volontariato. Di questi, per\u00f2, solo poco pi\u00f9 della met\u00e0 (circa 6 milioni) sono andati oltre la partecipazione ad episodiche riunioni. Si tratta, comunque, di un numero consistente di volontari, che in genere dedicano parte del proprio tempo libero ad una singola organizzazione in modo identitario.\nLa crescita del numero delle istituzioni non profit \u00e8 stata particolarmente intensa dai primi anni novanta, mentre la crescita del numero dei volontari \u00e8 stata pi\u00f9 contenuta. La crisi del fordismo (gi\u00e0 annunciata nella met\u00e0 degli anni sessanta ma ancora non del tutto conclusa) e dello stato sociale tradizionale ha aperto enormi spazi di azione per il terzo settore, che nei primi anni novanta ha cercato di inserirsi nel panorama italiano come soggetto politico non partitico proprio mentre i partiti politici vivevano una stagione di delegittimazione dovuta anche a tangentopoli. All'indomani del sostanziale fallimento di intervento politico in senso stretto del mondo dell'associazionismo nasce alla fine del 1993 il Forum del Terzo Settore, coordinamento informale di associazioni, cooperative sociali ed organizzazioni di volontariato. Nel giugno del 1997 il Forum si costituisce formalmente escludendo per statuto le organizzazioni piccole e favorendo l'ingresso di quelle pi\u00f9 tradizionali, strutturate e con bilanci maggiori. Pur rappresentando oltre 100 organizzazioni, il Forum sembra vivere una fase di minore vitalit\u00e0 negli ultimi anni. Nonostante l'esigenza di coordinare l'attivit\u00e0 di un mondo del volontariato piuttosto frammentato (importanti sono i \"Centri di Servizio per il Volontariato\" su base regionale e talvolta provinciale e la FIVOL), le istituzioni che hanno come attivit\u00e0 prevalente la filantropia e la promozione del volontariato sono soltanto lo 0,6 % del totale e possono contare solo sul 10 % di personale dipendente.\nTutela dei diritti e della pace.\nLe organizzazioni che si occupano prevalentemente della tutela dei diritti sono intorno alle 6500, corrispondenti al 3 % circa del totale. (Fonte ISTAT relativa all'anno 2003). L'attivit\u00e0 \u00e8 svolta prevalentemente (circa l'80 %) da volontari, pur contando un buon 20 % di dipendenti. Una tra le organizzazioni pi\u00f9 autorevoli e radicate che si batte per la tutela dei diritti umani in tutto il mondo \u00e8 Amnesty International. Indipendente da ogni gruppo politico o confessione religiosa, nasce nel 1961 in Inghilterra ed ha vinto il premio Nobel per la pace nel 1977. Presente in Italia dal 1975, conta sul sostegno di 80000 soci.\nIl pacifismo italiano ha una lunga tradizione (nel secondo dopoguerra vanno ricordati i Partigiani della pace che raccolsero 10 milioni di firme per il disarmo nucleare ed il Movimento nonviolento per la pace animato da Aldo Capitini) ed una grande presa tra i cittadini, testimoniata dalla grande manifestazione del 15 febbraio 2003 a Roma contro la guerra in Iraq. Sono numerose le organizzazioni che si adoperano per diffondere una cultura pacifista, di orientamento laico o cattolico, come Pax Christi: movimento internazionale presente in Italia dal 1954, nel 1983 Pax Christi internazionale ha ricevuto il premio UNESCO per l'educazione alla pace. Il pacifismo \u00e8 altres\u00ec perseguito da Civicrazia una coalizione di soggetti ed Associazioni."}
{"id": "229996", "revid": "2730", "url": "https://it.wikipedia.org/wiki?curid=229996", "title": "William Jennings Bryan", "text": "Fu il candidato del suo partito per tre volte alle elezioni presidenziali: a quelle del 1896, a quelle del 1900 e a quelle del 1908, ma fu sempre sconfitto, da William McKinley le prime due volte e da William Howard Taft la terza. Fu un forte sostenitore del proibizionismo e un grande nemico dell'evoluzionismo darwiniano, contro il quale si distinse nel 1925 nel processo contro John Scopes, reo di aver insegnato la teoria dell'evoluzione in una scuola del Tennessee, processo di cui parlarono molto i giornali e le radio.\nA partire dal 1896 Bryan emerse come personalit\u00e0 dominante nel Partito Democratico. Prima delle tre candidature alla presidenza era stato deputato alla Camera dei rappresentanti; dopo di esse fu segretario di Stato con il presidente Woodrow Wilson. Aveva una grande fiducia nella saggezza della gente comune, per cui era spesso chiamato \"The Great Commoner\".\nNato e cresciuto nell'Illinois, Bryan si trasfer\u00ec nel Nebraska negli anni 1880. Vinse l'elezione alla Camera dei rappresentanti nelle elezioni del 1890, venendo poi rieletto per un secondo mandato; si candid\u00f2 quindi senza successo per il Senato nel 1894. Alla Convenzione nazionale democratica del 1896 Bryan pronunci\u00f2 il suo famoso discorso sulla \"croce d'oro\", contro il sistema aureo e gli interessi economici dell'Est, e si spese a favore di politiche inflazionistiche basate sull'uso dell'argento per emettere moneta. Ripudiando il presidente democratico in carica, Grover Cleveland, e i suoi Democratici \"Bourbon\" conservatori, la Convenzione democratica nomin\u00f2 Bryan candidato presidente, facendolo diventare il pi\u00f9 giovane candidato alla presidenza di un grande partito nella storia degli Stati Uniti. Successivamente Bryan ottenne anche l'appoggio del Partito populista, e molti populisti alla fine avrebbero seguito Bryan nel Partito Democratico. Nelle elezioni presidenziali del 1896, intensamente combattute, Bryan fu battuto dal candidato repubblicano William McKinley. Con 36 anni di et\u00e0, Bryan rimane la persona pi\u00f9 giovane nella storia degli Stati Uniti a ottenere almeno un grande elettore. In seguito Bryan guadagn\u00f2 fama come oratore, intraprendendo un giro di conferenze in tutti gli Stati Uniti nel 1896, toccando 27 Stati e un pubblico di cinque milioni di persone.\nBryan mantenne il controllo del Partito Democratico e fu nuovamente candidato alle elezioni presidenziali del 1900. Dopo la guerra ispano-americana, Bryan era diventato un feroce oppositore dell'imperialismo statunitense e gran parte della sua campagna elettorale si concentr\u00f2 su questo tema. Alle elezioni per\u00f2 McKinley sconfisse nuovamente Bryan, vincendo diversi Stati dell'Ovest che erano andati a Bryan nel 1896. L'influenza di Bryan nel partito si indebol\u00ec dopo queste elezioni i Democratici nominarono il conservatore Alton B. Parker per le elezioni presidenziali del 1904. Parker tuttavia fu clamorosamente sconfitto dal repubblicano Theodore Roosevelt, e questo riport\u00f2 in auge Bryan, anche perch\u00e9 gli elettori di entrambi i partiti vedevano con pi\u00f9 simpatia le riforme progressiste da lui sostenute da tempo. Bryan vinse la nomina del suo partito alle elezioni presidenziali del 1908, ma fu sconfitto dal successore prescelto di Roosevelt, William Howard Taft. Bryan e Henry Clay sono i soli a non aver mai vinto un'elezione presidenziale pur ottenendo grandi elettori in tre diverse elezioni tenutesi dopo la ratifica del XII emendamento nel 1804.\nI Democratici persero tutte le seguenti elezioni presidenziali fino a quelle del 1912, quando vinsero con Woodrow Wilson. Bryan fu ricompensato per il sostegno a Wilson con l'importante posizione di segretario di Stato. Bryan aiut\u00f2 Wilson a far approvare dal Congresso diverse riforme progressiste, ma si scontr\u00f2 con Wilson sulla neutralit\u00e0 degli Stati Uniti nella prima guerra mondiale. Fermo neutralista, Bryan si dimise dal suo incarico nel 1915 quando Wilson invi\u00f2 alla Germania una nota di protesta in risposta all'affondamento del RMS Lusitania da parte di un U-Boot tedesco. Dopo aver lasciato l'incarico Bryan mantenne parte della sua influenza all'interno del Partito Democratico, ma si dedic\u00f2 sempre pi\u00f9 alle questioni religiose e all'attivismo contro l'evoluzionismo. Si oppose al darwinismo per motivi religiosi e umanitari; l'episodio pi\u00f9 famoso avvenne nel 1925 con il processo contro John Scopes, reo di aver insegnato la teoria della evoluzione in una scuola del Tennessee.\nDopo la sua morte nel 1925, Bryan ha suscitato reazioni contrastanti da parte di vari commentatori, ma \u00e8 generalmente considerato una delle figure pi\u00f9 influenti dell'era progressista.\nBiografia.\nPrimi anni.\nNacque a Salem, nella cosiddetta regione di Little Egypt nell'Illinois meridionale; i suoi genitori furono Silas e Mary Ann Bryan. Suo padre Sylas era nato in Virginia ed era di origini irlandesi; dopo aver studiato legge a Lebanon, si dedic\u00f2 all'insegnamento nelle scuole superiori mentre si preparava all'esame di qualificazione professionale. Fu l\u00ec che incontr\u00f2 la sua futura moglie, Mary Elizabeth Jennings, con la quale si trasfer\u00ec a Salem. Sylas era un democratico fedele agli ideali del presidente Andrew Jackson e riusc\u00ec ad essere eletto al senato dell'Illinois, dove ebbe occasione di conoscere Abraham Lincoln e Stephen Douglas. Nel 1860, anno di nascita del piccolo William, Sylas perse il suo seggio in favore di un avversario repubblicano, ma vinse un'elezione a giudice dello Stato dell'Illinois.\nNel 1866 la famiglia Bryan si trasfer\u00ec in una fattoria a nord di Salem, vivendo in una grande casa. Mentre suo padre continuava a svolgere la sua attivit\u00e0 di giudice occupandosi altres\u00ec delle attivit\u00e0 della fattoria, il giovane William cresceva assimilando gli ideali di questo ambiente. Nel 1872 suo padre Silas abbandon\u00f2 la sua attivit\u00e0 professionale per concorrere alle elezioni per la Camera dei rappresentanti nella lista dei Democratici, ma venne sconfitto dagli avversari repubblicani e fu costretto a tornare all'attivit\u00e0 forense. Entrambi i genitori di William erano dei ferventi religiosi: sua madre era una metodista, mentre suo padre era un battista. Anche William fu educato alla pratica religiosa e inizi\u00f2 a frequentare la Chiesa presbiteriana del Cumberland, presso la quale venne battezzato, all'et\u00e0 di 14 anni, nel 1874.\nNegli anni a seguire William Jennings Bryan si sarebbe riferito al giorno del suo battesimo come al giorno pi\u00f9 importante di tutta la sua esistenza. Tuttavia, raggiunta la maggiore et\u00e0, William abbandon\u00f2 la Chiesa presbiteriana del Cumberland per unirsi alla Chiesa presbiteriana degli Stati Uniti d'America. Sin dall'et\u00e0 di 10 anni William venne educato in casa, seguendo non solo i dettami religiosi della Bibbia, ma anche i precetti morali contenuti nella serie di libri per l'educazione dell'infanzia noti come \"McGuffey Readers\". Questi ideali restarono radicati nell'animo di William Jennings Bryan; tra essi occorre sottolineare il precetto che condannava il gioco d'azzardo e l'uso di alcolici.\nNel 1874 Bryan venne mandato a Jacksonville per studiare alla Whipple Academy, un distaccamento dell'Illinois College, un importante istituto privato di studi superiori, nel quale in seguito si diplom\u00f2 con il grado di valedictorian in studi classici nel 1881. In seguito si trasfer\u00ec all'Union Law College di Chicago per studiare legge. Dopo la laurea Bryan esercit\u00f2 il mestiere di avvocato a Jacksonville dal 1883 al 1887. Nel 1887 si trasfer\u00ec a Lincoln nel Nebraska.\nInizio della carriera politica.\nBryan intraprese con successo la sua attivit\u00e0 legale a Lincoln, avendo come socio Adolphus Talbot, un repubblicano che Bryan aveva conosciuto all'universit\u00e0. Bryan inizi\u00f2 anche a fare politica, facendo campagna elettorale per i Democratici, in particolare Grover Cleveland. Si fece notare per l'efficacia dei suoi discorsi, e si candid\u00f2 alla Camera dei rappresentanti federale per l'elezione del 1890. Bryan chiedeva una riduzione dei dazi doganali, l'uso dell'argento per l'emissione di moneta in rapporto uguale rispetto all'oro, e un'azione per limitare i cartelli. Bryan vinse l'elezione, sconfiggendo il deputato in carica, il repubblicano William James Connell. Era soltanto la seconda volta che un democratico riusciva a vincere in Nebraska. A livello nazionale, i Democratici guadagnarono 27 seggi alla Camera, raggiungendo la maggioranza.\nBryan riusc\u00ec ad entrare nell'ambita Commissione fiscale della Camera. Acquis\u00ec rapidamente la fama di essere un grande oratore e cerc\u00f2 di conseguire una solida conoscenza delle principali questioni economiche del tempo. Durante l'era dorata, il Partito Democratico aveva iniziano a scindersi in due. I conservatori dei \"Bourbon Democrat\" al Nord, con qualche alleato al Sud, volevano limitare l'estensione e il peso del governo federale. L'altra tendenza, costituita soprattutto dagli interessi agrari del Sud e dell'Ovest, era a favore di un maggiore intervento del governo per aiutare gli agricoltori, regolare la costruzione di ferrovie e in generale limitare il potere delle grandi aziende. Bryan ader\u00ec a questi ultimi, sostenendo l'uso dell'argento nell'emissione di moneta e l'istituzione di una tassa federale sul reddito, progressiva. Guadagn\u00f2 simpatie tra i riformatori, ma ne perse tra i Democratici conservatori del Nebraska.\nBryan si candid\u00f2 alla rielezioni nel 1892, con l'appoggio anche di molti Populisti, e egli stesso appoggi\u00f2 il candidato del Partito Populista alle presidenziali, James B. Weaver, anzich\u00e9 il candidato democratico Grover Cleveland. Bryan fu rieletto per soli 140 voti, mentre Cleveland batt\u00e9 Weaver e il presidente in carica, il repubblicano Benjamin Harrison, alle elezioni del 1892. Cleveland nomin\u00f2 un gabinetto composto in gran parte da democratici conservatori. Poco dopo l'insediamento di Cleveland, una serie di chiusure di banche port\u00f2 al panico del 1893 e a una grave crisi economica. Come risposta, Cleveland convoc\u00f2 una sessione speciale del Congresso per chiedere l'abrogazione della legge detta \"Sherman Silver Purchase\", del 1890, che richiedeva al governo federale di acquistare diversi milioni di once d'argento ogni mese. Sebbene Bryan avesse organizzato una campagna per salvare la legge, essa fu abrogata da una coalizione di Repubblicani e di Democratici. Bryan, tuttavia, riusc\u00ec ad approvare un emendamento che prevedeva l'istituzione della prima imposta federale sul reddito in tempo di pace.\nCon il declino dell'economia dopo il 1893, le riforme volute da Bryan e dai Populisti divennero anche gradite a molti elettori. Piuttosto che candidarsi alla rielezione nel 1894, Bryan cerc\u00f2 l'elezione al Senato degli Stati Uniti. A livello nazionale, il Partito Repubblicano riport\u00f2 un'enorme vittoria alle elezioni del 1894, ottenendo oltre 120 seggi alla Camera. In Nebraska, nonostante la popolarit\u00e0 di Bryan, i Repubblicani elessero la maggioranza dei parlamentari statali e Bryan perse l'elezione al Senato contro il repubblicano John Mellen Thurston. Bryan era comunque soddisfatto del risultato delle elezioni del 1894, poich\u00e9 l'ala di Cleveland del Partito Democratico era stata screditata e il candidato governatore preferito di Bryan, Silas A. Holcomb, era stato eletto da una coalizione di Democratici e Populisti.\nDopo le elezioni del 1894, Bryan intraprese un giro di conferenze a livello nazionale, con lo scopo di propugnare l'uso dell'argento, spostare il suo partito lontano dalle politiche conservatrici dell'amministrazione di Cleveland, attirare Populisti e Repubblicani favorevoli all'uso dell'argento nel Partito Democratico e aumentare la visibilit\u00e0 prima delle prossime elezioni. I discorsi di Bryan erano remunerati, e questo gli consent\u00ec di abbandonare la sua pratica legale e di dedicarsi a tempo pieno all'oratoria.\nCandidature alla presidenza.\nNel 1896, la corrente favorevole all'uso dell'argento nell'emissione di moneta era in ascesa all'interno del partito. Sebbene molti leader democratici non fossero entusiasti dell'\"argento libero\" quanto lo era Bryan, la maggior parte riconobbe che fosse meglio per il partito prendere le distanze dalle politiche impopolari dell'amministrazione Cleveland. All'inizio della Convenzione nazionale democratica del 1896, il deputato Richard P. Bland, fautore da lunga data dell'\"argento libero\", era visto da molti come il principale pretendente alla nomina del partito. Bryan sperava di avere l'opportunit\u00e0 di candidarsi, ma la sua giovane et\u00e0 e la relativa inesperienza lo facevano apparire debole rispetto a veterani come Bland, il governatore dell'Iowa Horace Boies e il vicepresidente Adlai Stevenson. La corrente per l'\"argento libero\" riusc\u00ec a prendere rapidamente il controllo della Convenzione e Bryan aiut\u00f2 a redigere un programma elettorale che ripudiava Cleveland, attaccava le sentenze conservatrici della Corte Suprema e definiva il sistema aureo \"non solo non americano ma anti-americano.\"\nI Democratici conservatori chiesero un dibattito sul programma del partito e il terzo giorno della Convenzione ciascuna corrente present\u00f2 una lista di oratori per discutere dell'\"argento libero\" e del sistema aureo. Bryan e il senatore Benjamin Tillman della Carolina del Sud furono scelti come oratori che avrebbero sostenuto l'\"argento libero\", ma il discorso di Tillman fu male accolto dai delegati non del Sud, a causa del suo localismo e dei riferimenti alla guerra civile. Incaricato di tenere l'ultimo discorso della Convenzione sul tema della politica monetaria, Bryan colse la sua opportunit\u00e0 per emergere come il democratico pi\u00f9 in vista della nazione. Nel suo discorso sulla Croce d'oro, Bryan sostenne che il dibattito sulla politica monetaria faceva parte di una pi\u00f9 ampia lotta per la democrazia, l'indipendenza politica e il benessere dell'\"uomo comune\". Il discorso di Bryan fu accolto con un applauso entusiasta e congratulazioni durate pi\u00f9 di mezz'ora.\nIl giorno successivo, il Partito Democratico tenne le votazioni per la nomina del candidato. Con l'importante sostegno del governatore dell'Illinois John Altgeld, Bland arriv\u00f2 in testa al primo scrutinio della Convenzione, senza raggiungere i due terzi necessari. Bryan era secondo, distanziato, ma il suo discorso sulla Croce d'oro aveva fortemente impressionato molti delegati. Nonostante i leader del partito come Altgeld non si fidavano a nominare un candidato cos\u00ec inesperto, i voti per Bryan aumentarono nei successivi quattro scrutini. Al quarto scrutinio era in testa, e al quinto raggiunse la maggioranza necessaria per la nomina. A 36 anni, Bryan divenne (e lo \u00e8 ancora) il pi\u00f9 giovane candidato alla presidenza di un importante partito nella storia degli Stati Uniti. La convenzione nomin\u00f2 Arthur Sewall, un ricco costruttore navale del Maine anch'egli a favore dell'\"argento libero\" e dell'imposta sul reddito, come compagno di corsa di Bryan.\nElezioni generali.\nI democratici conservatori noti come \"Gold Democrats\" decisero di nominare altri candidati alla presidenza e vicepresidenza. Cleveland stesso, seppur non attaccando pubblicamente Bryan, privatamente gli prefer\u00ec il candidato repubblicano, William McKinley. Anche molti giornali delle citt\u00e0 nel Nordest e nel Midwest che avevano sostenuto precedenti candidati dei Democratici si opposero alla candidatura di Bryan. Bryan, tuttavia, ottenne il sostegno del Partito populista, che nomin\u00f2 un binomio composto da Bryan e Thomas E. Watson della Georgia. Sebbene i leader populisti temessero che appoggiare il candidato democratico avrebbe danneggiato il partito a lungo termine, condividevano molte delle opinioni politiche di Bryan e avevano sviluppato un rapporto di lavoro produttivo con Bryan. La campagna repubblicana dipinse McKinley come \"agente in avanscoperta della prosperit\u00e0\" e dell'armonia sociale e metteva in guardia dai presunti pericoli dell'elezione di Bryan. McKinley e il suo responsabile della campagna, Mark Hanna, sapevano che McKinley non poteva eguagliare le capacit\u00e0 oratorie di Bryan. Anzich\u00e9 intraprendere una campagna di discorsi itinerante, il candidato repubblicano condusse una cosiddetta \"campagna da portico anteriore\", facendo pochi comizi e spostandosi poco. Hanna, nel frattempo, raccolse una somma di denaro senza precedenti, inviato altre persone a tenere comizi e organizzato la distribuzione di milioni di opuscoli elettorali.\nMolto meno dotata finanziariamente, la campagna elettorale democratica si bas\u00f2 in gran parte sulle capacit\u00e0 oratorie di Bryan. Rompendo con la tradizione di non impegnarsi direttamente nella campagna elettorale, osservata dalla maggior parte dei candidati del partito, Bryan tenne circa 600 discorsi, principalmente nel Midwest molto in bilico. Bryan invent\u00f2 un tipo di giro di comizi per cui li iniziava sempre con lo stesso discorso; raggiunse un pubblico di 5 milioni in 27 stati. Cercava di coalizzare il Sud bianco, i contadini poveri del nord, i lavoratori dell'industria e i minatori d'argento contro le banche, le societ\u00e0 ferroviarie e il \"potere monetario\". L'\"argento libero\" era gradito agli agricoltori, in quanto l'inflazione generata avrebbe alzato i prezzi di vendita dei loro prodotti, ma non ai lavoratori dell'industria, i cui salari non seguivano l'inflazione, al contrario di tutti i beni acquistati. Le citt\u00e0 industriali votarono per McKinley, che vinse in quasi tutto il Midwest orientale e industriale e fece bene lungo il confine e la costa ovest. Bryan si aggiudic\u00f2 tutti gli Stati del sud e delle montagne e le regioni della coltura del grano del Midwest. I protestanti nostalgici applaudirono la retorica quasi religiosa di Bryan. Le minoranze etniche votarono per McKinley, che prometteva che non sarebbero stati esclusi dalla nuova prosperit\u00e0, e cos\u00ec fecero gli agricoltori pi\u00f9 ricchi e la classe media in rapida crescita.\nMcKinley vinse le elezioni con un margine abbastanza confortevole, ottenendo il 51% del voto popolare e 271 grandi elettori. I Democratici rimasero fedeli a Bryan dopo la sconfitta; molte lettere lo esortavano a candidarsi di nuovo alle elezioni presidenziali del 1900. Il fratello minore di William, Charles W. Bryan, compil\u00f2 un elenco di sostenitori a cui i due fratelli Bryan avrebbero inviato messaggi regolari per i successivi trent'anni. Il partito populista si sciolse dopo le elezioni; molti populisti, tra cui James Weaver, seguirono Bryan nel Partito Democratico, mentre altri seguirono Eugene V. Debs nel Partito Socialista.\nGuerra ispano-americana.\nA causa delle migliori condizioni economiche per gli agricoltori e degli effetti della corsa all'oro, l'\"argento libero\" perse di importanza come questione elettorale negli anni successivi al 1896. Nel 1900, il presidente McKinley firm\u00f2 la legge detta Gold Standard Act, che adottava il sistema aureo. Bryan rimase popolare nel Partito Democratico e i suoi sostenitori presero il controllo delle organizzazioni del partito in tutto il paese, ma inizialmente continu\u00f2 a insistere a favore dell'\"argento libero\". La politica estera divenne una questione importante a causa della Guerra d'indipendenza cubana in corso contro la Spagna, poich\u00e9 molti americani sostenevano l'indipendenza cubana. Dopo l'esplosione della USS \" Maine \" nella baia dell'Avana, gli Stati Uniti dichiararono guerra alla Spagna nell'aprile 1898, dando inizio alla guerra ispano-americana. Sebbene diffidente nei confronti del militarismo, Bryan era da tempo favorevole all'indipendenza cubana e sostenne quindi la guerra. Disse che \"non pu\u00f2 arrivare la pace universale fino a quando la giustizia non regner\u00e0 in tutto il mondo. Finch\u00e9 la giustizia non avr\u00e0 trionfato in ogni terra e l'amore regni in ogni cuore, il governo deve, come ultima risorsa, fare appello alla forza \". \nSu richiesta del governatore Silas A. Holcomb, Bryan reclut\u00f2 un reggimento di duemila uomini per la Guardia Nazionale del Nebraska e i soldati del reggimento elessero Bryan come loro capo. Sotto il comando del colonnello Bryan, il reggimento fu trasportato a Camp Cuba Libre in Florida, ma i combattimenti tra la Spagna e gli Stati Uniti terminarono prima che il reggimento raggiungesse Cuba. Il reggimento di Bryan rimase in Florida per mesi dopo la fine della guerra, impedendo cos\u00ec a Bryan di assumere un ruolo attivo nelle elezioni di medio termine del 1898. Bryan si dimise dal suo incarico e lasci\u00f2 la Florida nel dicembre 1898, dopo che gli Stati Uniti e la Spagna avevano firmato il trattato di Parigi. Bryan aveva sostenuto la guerra per ottenere l'indipendenza di Cuba, ma il fatto che il trattato di Parigi avesse concesso agli Stati Uniti il controllo sulle Filippine lo aveva indignato. Molti Repubblicani credevano che gli Stati Uniti avessero l'obbligo di \"civilizzare\" le Filippine, ma Bryan si oppose fermamente a quello che considerava l'imperialismo statunitense. Nonostante ci\u00f2, Bryan esort\u00f2 i suoi sostenitori a ratificare il trattato di Parigi; voleva porre rapidamente fine in modo ufficiale alla guerra e poi concedere l'indipendenza alle Filippine il prima possibile. Con il sostegno di Bryan, il trattato fu ratificato al Congresso con pochi voti di scarto. All'inizio del 1899 scoppi\u00f2 la guerra filippino-americana quando il governo filippino di Emilio Aguinaldo cerc\u00f2 di fermare l'invasione statunitense dell'arcipelago.\nElezioni presidenziali del 1900.\nLa Convenzione nazionale democratica del 1900 si tenne a Kansas City, nel Missouri, il luogo pi\u00f9 occidentale in cui uno dei due principali partiti aveva mai tenuto una convenzione. Alcuni leader democratici contrari a Bryan avevano sperato di nominare l'ammiraglio George Dewey alla presidenza, ma Bryan non ebbe alcuna opposizione significativa al momento della Convenzione e vinse la nomina del suo partito all'unanimit\u00e0. Bryan non partecip\u00f2 alla convenzione, ma controllava lo svolgimento della Convenzione tramite telegrafo. Riguardo a quale dovesse essere la questione principale della campagna elettorale, molti dei suoi pi\u00f9 ferventi sostenitori volevano che Bryan continuasse la sua crociata per l'\"argento libero\", mentre i Democratici del Nordest consigliavano a Bryan di centrare la sua campagna sul crescente potere dei cartelli. Bryan, tuttavia, decise che la sua campagna si sarebbe concentrata sull'anti-imperialismo, in parte per unire le fazioni del partito e conquistare alcuni Repubblicani. Il programma elettorale del partito conteneva parti a sostegno dell'\"argento libero\" e contro il potere dei cartelli, ma l'imperialismo fu definito la \"questione fondamentale\" della campagna. Il partito nomin\u00f2 l'ex vicepresidente Adlai Stevenson come compagno di corsa di Bryan. Nel discorso di accettazione della nomina, Bryan sostenne che le elezioni rappresentavano \"una gara tra democrazia e plutocrazia\". Critic\u00f2 molto l'annessione delle Filippine, paragonandola al dominio britannico delle Tredici Colonie. Bryan sostenne che gli Stati Uniti avrebbero dovuto astenersi dall'imperialismo e cercare di diventare il \"fattore morale supremo nel progresso del mondo e l'arbitro riconosciuto delle controversie mondiali\". Nel 1900 la Lega americana anti-imperialista, che comprendeva personalit\u00e0 come Benjamin Harrison, Andrew Carnegie, Carl Schurz e Mark Twain, era emersa come la principale organizzazione nazionale contraria all'occupazione statunitense delle Filippine. Molti dei leader della lega si erano opposti a Bryan nel 1896 e continuavano a diffidare di lui e dei suoi seguaci. Nonostante questa sfiducia, la forte presa di posizione di Bryan contro l'imperialismo convinse la maggior parte dei leader della lega a sostenere il candidato democratico.\nAncora una volta, la campagna di McKinley godette di risorse finanziarie enormemente superiori, mentre la campagna democratica si bas\u00f2 in gran parte sull'oratoria di Bryan. In una giornata tipo Bryan teneva discorsi di quattro ore e discorsi pi\u00f9 brevi, fino a sei ore di conversazione in totale. La migliore organizzazione e le maggiori risorse del Partito Repubblicano rafforzarono la candidatura di McKinley e, come nella campagna precedente, la maggior parte dei principali giornali prefer\u00ec McKinley. Bryan dovette anche fare i conti con il candidato alla vicepresidenza repubblicana, Theodore Roosevelt, che era emerso come una celebrit\u00e0 nazionale nella guerra ispano-americana e si dimostr\u00f2 un ottimo oratore pubblico. L'anti-imperialismo di Bryan non riusc\u00ec a fare presa su molti elettori e mentre la campagna si avvicinava alla fine, Bryan si spost\u00f2 sempre pi\u00f9 verso gli attacchi al potere delle grandi imprese. Ancora una volta insegu\u00ec l'elettorato dei lavoratori urbani, dicendo loro di votare contro gli interessi economici che avevano \"condannato i ragazzi di questo paese a un apprendistato perpetuo\".\nIl giorno delle elezioni, pochi credevano che Bryan avrebbe vinto e McKinley alla fine prevalse ancora una volta su Bryan. Rispetto ai risultati del 1896, McKinley aument\u00f2 il suo margine di voto popolare e raccolse diversi stati occidentali, incluso lo stato di origine di Bryan, il Nebraska. Il programma politico repubblicano a favore di una forte economia industriale si dimostr\u00f2 pi\u00f9 importante per gli elettori delle questioni sulla moralit\u00e0 dell'annessione delle Filippine. Le elezioni confermarono la supremazia organizzativa del Partito Repubblicano al di fuori del Sud.\nTra le campagne presidenziali, 1901-1907.\nDopo l'elezione, Bryan si dedic\u00f2 al giornalismo e all'oratoria. Nel gennaio 1901 pubblic\u00f2 il primo numero del suo settimanale, \"The Commoner\", che riecheggiava i temi politici e religiosi di lunga data di Bryan. Bryan era editore e direttore del giornale, e si faceva aiutare da familiari e amici. \"Il Commoner\" divenne uno dei giornali pi\u00f9 letti della sua epoca, vantando 145.000 abbonati a circa cinque anni dalla fondazione. Anche se la base di abbonati del giornale si sovrapponeva molto alla base elettorale di Bryan nel Midwest, il contenuto dei giornali veniva spesso ristampato dai principali giornali del Nordest. Nel 1902, Bryan, sua moglie e i suoi tre figli si trasferirono a Fairview, una villa situata a Lincoln; Bryan si riferiva alla casa come il \"Monticello dell'Ovest\" e spesso invitava politici e diplomatici a visitarla.\nLa sconfitta di Bryan nel 1900 gli cost\u00f2 lo status di leader indiscusso del Partito Democratico e conservatori come David B. Hill e Arthur Pue Gorman si diedero da fare per riprendere il controllo sul partito e riportarlo alle politiche dell'era di Cleveland. Nel frattempo, Roosevelt succedette a McKinley come presidente dopo che quest'ultimo fu assassinato nel settembre 1901. Roosevelt attacc\u00f2 alcuni casi di cartelli e attu\u00f2 altre politiche progressiste, ma Bryan sosteneva che Roosevelt non abbracci\u00f2 completamente la causa progressista. Bryan chiedeva un pacchetto di riforme, tra cui un'imposta federale sul reddito, leggi contro l'adulterazione di alimenti e farmaci, un divieto di finanziamento delle campagne elettorale da parte delle imprese, un emendamento costituzionale che prevedesse l'elezione diretta dei senatori, la propriet\u00e0 locale dei servizi pubblici e l'introduzione dell'iniziativa popolare e del referendum. Era anche critico della politica estera di Roosevelt e l'attacc\u00f2 per aver invitato Booker T. Washington a cenare alla Casa Bianca.\nPrima della Convenzione nazionale democratica del 1904, Alton B. Parker, un giudice di New York e alleato conservatore di David Hill, era visto come il favorito per la nomina. I conservatori temevano che Bryan si sarebbe unito all'editore William Randolph Hearst per bloccare la nomina di Parker. Cercando di placare Bryan e altri progressisti, Hill accett\u00f2 un programma elettorale che ometteva di menzionare il sistema aureo e che criticava i cartelli. Parker si aggiudic\u00f2 la nomination democratica, ma Roosevelt vinse le elezioni con il pi\u00f9 ampio margine di voto popolare dopo la guerra civile. La schiacciante sconfitta di Parker fu una sorta di vendetta per Bryan, che dopo le elezioni pubblic\u00f2 un'edizione di \"The Commoner\" che consigliava ai suoi lettori: \"Non scendete a compromessi con la plutocrazia\".\nBryan viaggi\u00f2 in Europa nel 1903, incontrando figure come Lev Tolstoj, che condividevano alcune delle opinioni religiose e politiche di Bryan. Nel 1905 Bryan e la sua famiglia intrapresero un viaggio intorno al mondo, visitando diciotto paesi in Asia e in Europa. Bryan finanzi\u00f2 il viaggio facendosi pagare per parlare in pubblico e pubblicando un diario di viaggio settimanale. Bryan fu accolto da una grande folla al suo ritorno negli Stati Uniti nel 1906 ed era da molti visto come il probabile candidato democratico alla presidenza del 1908. Gli elettori erano diventati sempre pi\u00f9 aperti alle idee progressiste dopo il 1904. Lo stesso presidente Roosevelt si era spostato a sinistra, favorendo la regolamentazione federale delle tariffe ferroviarie e degli impianti di confezionamento della carne. Tuttavia, Bryan continuava a preferire riforme di pi\u00f9 ampia portata, compresa la regolamentazione federale delle banche e dei titoli, la protezione per i sindacalisti e investimenti federali per la costruzione di autostrade e per l'istruzione. Bryan espresse anche per breve tempo sostegno alla propriet\u00e0 statale e federale delle ferrovie, in un modo simile alla Germania, ma cambi\u00f2 idea di fronte alla negativa reazione interna al partito.\nRoosevelt, che godeva di grande popolarit\u00e0 tra gli elettori anche se si era alienato la simpatia di alcuni capi d'azienda, non volendo presentarsi dopo essere stato presidente per quasi due mandati interni, consacr\u00f2 il segretario alla Guerra William Howard Taft come suo successore. Nel frattempo, Bryan ristabil\u00ec il suo controllo sul Partito Democratico, ricevendo l'appoggio da parte di numerose organizzazioni democratiche locali. I Democratici conservatori cercarono di nuovo di impedire la nomina di Bryan, ma non furono in grado di unirsi attorno a un candidato alternativo. Bryan fu nominato candidato alla presidenza al primo scrutinio della Convenzione nazionale democratica del 1908. Gli fu affiancato John W. Kern, un senatore dello stato dell'Indiana.\nBryan condusse la campagna elettorale sul programma elettorale che rifletteva le sue convinzioni di lunga data, ma anche i repubblicani avevano un programma a favore di politiche progressiste, per cui erano relativamente poche le differenze importanti tra i due principali partiti. Un punto di divisione era la garanzia sui depositi bancari, poich\u00e9 Bryan era favorevole a richiedere alle banche nazionali di fornire una garanzia sui depositi. Bryan riusc\u00ec a unificare i leader del suo partito e le sue politiche a favore dei lavoratori gli valsero il primo sostegno ufficiale a un candidato presidente espresso dal sindacato AFL. Come nelle campagne precedenti, Bryan intraprese un giro di conferenze pubbliche per rafforzare la sua candidatura; Taft lo imit\u00f2 poco dopo.\nBryan era fiducioso nella propria vittoria, ma Taft vinse nettamente le elezioni presidenziali del 1908. Bryan vinse solo pochi Stati al di fuori del Sud, non riuscendo ad attrarre a fondo i lavoratori delle grandi citt\u00e0. Bryan rimane l'unico candidato dai tempi della guerra civile a perdere tre distinte elezioni presidenziali presentandosi per uno dei principali partiti. Dalla ratifica del dodicesimo emendamento, Bryan e Henry Clay sono gli unici a vincere voti elettorali in tre elezioni presidenziali diverse perdendole tutte.\nBryan rimase una figura influente nella politica democratica e, dopo che i Democratici ebbero la maggioranza alla Camera dei Rappresentanti dopo le elezioni di medio termine del 1910, fece un'apparizione alla Camera per sostenere la riduzione dei dazi. Nel 1909, Bryan si dichiar\u00f2 pubblicamente per la prima volta a favore del proibizionismo. Astemio da sempre, Bryan non aveva per\u00f2 voluto appoggiare il proibizionismo fino ad allora a causa dell'impopolarit\u00e0 della questione tra molti democratici. Secondo il biografo Paolo Colletta, Bryan \"credeva sinceramente che il divieto avrebbe contribuito alla salute fisica e al miglioramento morale dell'individuo, stimolando il progresso civico e ponendo fine ai famigerati abusi legati al traffico di alcolici\".\nNel 1910 si schier\u00f2 anche a favore del suffragio femminile. Bryan si batt\u00e9 inoltre per l'introduzione dell'iniziativa legislativa popolare e del referendum come mezzo per dare agli elettori una voce diretta. Sebbene alcuni osservatori, tra cui il presidente Taft, ipotizzassero che Bryan puntava a una quarta candidatura alla presidenza, Bryan ripetutamente sment\u00ec di avere tale intenzione.\nPresidenza Wilson.\nElezione del 1912.\nUna crescente spaccatura nel Partito Repubblicano diede ai Democratici ottime probabilit\u00e0 di vincere le elezioni. Sebbene Bryan non avrebbe cercato la nomina democratica, la sua continua influenza nel partito gli davano un ruolo importante nella scelta del candidato. Bryan era intenzionato ad impedire alla corrente conservatrice di nominare il loro candidato preferito, come avevano fatto nel 1904. Puntava su due possibili candidati: il governatore del New Jersey Woodrow Wilson e il presidente della Camera Champ Clark. Questi poteva rivendicare i provvedimenti progressisti approvati, tra cui gli emendamenti costituzionali che prevedevano l'elezione diretta dei senatori e l'istituzione di un'imposta federale sul reddito, ma a Bryan non piaceva che non fosse riuscito ad abbassare i dazi, inoltre lo considerava eccessivamente amichevole con gli interessi economici conservatori. Wilson aveva criticato Bryan in passato, ma come governatore aveva un ottimo bilancio progressista. Con l'avvicinarsi della Convenzione nazionale democratica del 1912, Bryan continu\u00f2 a smentire di volersi candidare, ma molti giornalisti e politici sospettavano che Bryan sperava in che la Convenzione non riuscisse a decidersi tra i candidati espliciti e che si sarebbe rivolta a lui.\nDopo l'inizio della convenzione, Bryan lavor\u00f2 per far approvare una risoluzione in cui si afferma che il partito era \"contrario alla nomina di qualsiasi candidato che sia un rappresentante di, o che abbia un obbligo nei confronti di J. Pierpont Morgan, Thomas F. Ryan, August Belmont, o qualsiasi altro membro della classe dei cacciatori di privilegi e dei cercatori di favori\". Clark e Wilson ottennero il sostegno della maggior parte dei delegati nei primi scrutini per la presidenza, ma a entrambi sfugg\u00ec la necessaria maggioranza dei due terzi. Dopo che Tammany Hall si espresse a favore di Clark e anche la delegazione di New York gli forn\u00ec il suo sostegno, Bryan annunci\u00f2 che avrebbe sostenuto Wilson. Spiegando la sua decisione, Bryan dichiar\u00f2 di non poter \"partecipare alla nomina di nessuno (...) che non sar\u00e0, una volta eletto, assolutamente libero di attuare la risoluzione anti-Morgan-Ryan-Belmont\". Il discorso di Bryan segn\u00f2 l'inizio di una costante perdita di consensi di Clark: Wilson avrebbe finalmente conquistato la nomina presidenziale dopo oltre 40 scrutini. I giornalisti attribuirono gran parte del merito della vittoria di Wilson a Bryan.\nNelle elezioni presidenziali del 1912, Wilson affront\u00f2 il presidente Taft e l'ex presidente Roosevelt, che era uscito dal Partito Repubblicano e si candidava con il suo proprio partito, il Partito Progressista. Bryan fece campagna per Wilson in tutto l'Ovest, offrendogli anche consigli su varie questioni. La scissione di Roosevelt contribu\u00ec a dare a Wilson la presidenza; conquist\u00f2 oltre 400 voti elettorali con solo il 41,8% del voto popolare. Nelle concomitanti elezioni per il Congresso, i Democratici ampliarono la loro maggioranza alla Camera e conquistarono quella al Senato, avendo cos\u00ec il controllo totale dell'amministrazione per la prima volta dall'inizio degli anni 1890.\nSegretario di Stato.\nUna volta in carica, Wilson nomin\u00f2 Bryan segretario di Stato. I lunghi viaggi di Bryan, la popolarit\u00e0 nel partito e il sostegno a Wilson nelle elezioni del 1912 lo resero la scelta pi\u00f9 ovvia per quella che era tradizionalmente la posizione pi\u00f9 alta nel governo. Bryan arriv\u00f2 a capo di un dipartimento di Stato che impiegava 150 funzionari a Washington e altri 400 dipendenti nelle ambasciate all'estero. All'inizio del mandato di Wilson, il presidente e il segretario di Stato concordavano ampiamente sugli obiettivi di politica estera, compreso il rifiuto della \"diplomazia del dollaro\" di Taft. Condividevano anche molte priorit\u00e0 negli affari interni e, con l'aiuto di Bryan, Wilson orchestr\u00f2 l'approvazione di leggi che riducevano le aliquote dei dazi doganali, imponeva un'imposta progressiva sul reddito, introduceva nuove misure contro le concentrazioni e istituiva la Federal Reserve System, facente funzione di banca centrale. Bryan si dimostr\u00f2 particolarmente influente nell'assicurare che fosse il presidente, e non i banchieri privati, ad avere il potere di nominare il consiglio dei governatori della Federal Reserve.\nIl segretario di Stato Bryan persegu\u00ec una serie di trattati bilaterali che richiedevano a entrambi i firmatari di sottoporre tutte le controversie a un arbitrato. Ottenne rapidamente l'approvazione del presidente e del Senato per procedere: a met\u00e0 del 1913, El Salvador divenne la prima nazione a firmare uno dei trattati di Bryan. Anche altri 29 paesi, comprese tutte le grandi potenze europee, tranne la Germania e l'Austria-Ungheria, accettarono i trattati. Nonostante l'avversione di Bryan alle guerre, si occup\u00f2 degli interventi armati degli Stati Uniti ad Haiti, nella Repubblica Dominicana e in Messico.\nDopo lo scoppio della prima guerra mondiale in Europa, Bryan sostenne costantemente la neutralit\u00e0 degli Stati Uniti tra la \"triplice intesa\" e gli imperi centrali. Con il sostegno di Bryan, Wilson inizialmente cerc\u00f2 di rimanere fuori dal conflitto, esortando gli statunitensi ad essere \"imparziali nel pensiero tanto quanto nell'azione\". Per gran parte del 1914, Bryan tent\u00f2 di porre fine alla guerra con il negoziato, ma i capi di Stato dell'intesa e degli imperi centrali non erano in realt\u00e0 interessati alla mediazione degli Stati Uniti. Mentre Bryan rimase fermamente impegnato per la neutralit\u00e0, Wilson e gli altri membri dell'amministrazione divennero sempre pi\u00f9 solidali con l'Intesa. L'incidente del marzo 1915, in cui un sottomarino tedesco affond\u00f2 una nave passeggeri britannica con a bordo un cittadino statunitense, forn\u00ec un duro colpo alla causa della neutralit\u00e0. L'affondamento dell'RMS \"Lusitania\" \"nel\" maggio 1915 da parte di un altro sottomarino tedesco galvanizz\u00f2 ulteriormente il sentimento antitedesco, poich\u00e9 128 americani morirono nell'incidente. Bryan sostenne che il blocco britannico della Germania era aggressivo quanto la campagna tedesca degli sottomarini. Afferm\u00f2 anche che viaggiando su navi britanniche, \"un cittadino americano pu\u00f2, mettendo la propria attivit\u00e0 al di sopra della sua considerazione per questo paese, assumersi a proprio vantaggio rischi inutili e quindi coinvolgere il suo paese in complicazioni internazionali\". Dopo che Wilson invi\u00f2 un messaggio ufficiale di protesta alla Germania e si rifiut\u00f2 di avvertire pubblicamente gli statunitensi di non viaggiare su navi britanniche, Bryan consegn\u00f2 la sua lettera di dimissioni a Wilson l'8 giugno 1915.\nCarriera successiva.\nCoinvolgimento politico.\nPer le elezioni presidenziali del 1916, alcuni esponenti del Partito Proibizionista tentarono di coinvolgere Bryan come loro candidato, ma rifiut\u00f2 l'offerta tramite telegramma.\nNonostante le loro differenze sulla politica estera, Bryan sostenne la campagna di rielezione di Wilson del 1916. Sebbene non fosse delegato ufficiale, la Convenzione nazionale democratica del 1916 sospese le proprie regole per consentire a Bryan di parlare; egli tenne un discorso ben accolto che difese con forza il bilancio di Wilson sulle questioni interne. Bryan fece campagna attivamente per Wilson, pronunciando decine di discorsi, principalmente a ovest del fiume Mississippi. Alla fine, Wilson batt\u00e9 di misura il candidato repubblicano, Charles Evans Hughes. Quando gli Stati Uniti entrarono nella prima guerra mondiale nell'aprile 1917, Bryan scrisse a Wilson: \"Ritenendo che sia dovere del cittadino portare la sua parte del fardello della guerra e la sua parte del rischio, offro i miei servizi al governo. Per favore arruolatemi come soldato ogni volta che necessario, e assegnatemi a qualsiasi lavoro che posso fare. \" Wilson rifiut\u00f2 di nominare Bryan a un incarico federale, ma Bryan accett\u00f2 la richiesta di Wilson di fornire appoggio in pubblico allo sforzo bellico attraverso i suoi discorsi e articoli. Dopo la guerra, nonostante alcune riserve, Bryan sostenne lo sforzo infruttuoso di Wilson di portare gli Stati Uniti nella Societ\u00e0 delle Nazioni.\nDopo aver lasciato gli incarichi, Bryan trascorse gran parte del suo tempo a difendere la giornata lavorativa di otto ore, un salario minimo, il diritto allo sciopero per i sindacati e, sempre pi\u00f9, il suffragio femminile e il proibizionismo. Il Congresso approv\u00f2 il diciottesimo emendamento, che prevedeva il divieto di alcolici a livello nazionale, nel 1917. Due anni dopo, il Congresso approv\u00f2 il diciannovesimo emendamento, che concedeva alle donne il diritto di voto. Entrambi gli emendamenti furono ratificati nel 1920. Durante gli anni 1920, Bryan chiese ulteriori riforme, tra cui sussidi agricoli, la garanzia di un salario dignitoso, il finanziamento pubblico integrale delle campagne politiche e la fine della discriminazione legale di genere.\nAlcuni proibizionisti e altri sostenitori di Bryan cercarono di convincere il tre volte candidato alla presidenza a partecipare alle elezioni presidenziali del 1920 e un sondaggio del \"Literary Digest\" condotto a met\u00e0 del 1920 classific\u00f2 Bryan come il quarto candidato democratico potenziale pi\u00f9 popolare. Bryan, tuttavia, rifiut\u00f2 di candidarsi nuovamente, scrivendo \"se posso aiutare questo mondo a bandire l'alcol e poi a bandire la guerra (...) nessuna carica, nessuna presidenza, pu\u00f2 offrire gli onori che saranno miei\". Partecip\u00f2 alla Convenzione nazionale democratica del 1920 come delegato del Nebraska, ma fu deluso dalla nomina del governatore James M. Cox, che non aveva sostenuto la ratifica del diciottesimo emendamento. Bryan rifiut\u00f2 la nomina presidenziale del Partito Proibizionista e si rifiut\u00f2 di fare una campagna per Cox, rendendo l'elezione del 1920 la prima dopo oltre trent'anni in cui non fece attivamente campagna.\nSebbene sempre meno coinvolto nella politica democratica dopo il 1920, Bryan partecip\u00f2 alla Convenzione nazionale democratica del 1924 come delegato dalla Florida. Contribu\u00ec a sconfiggere una risoluzione che condannava il Ku Klux Klan perch\u00e9 si aspettava che l'organizzazione sarebbe presto scomparsa; Bryan non amava il Klan ma non lo attacc\u00f2 mai pubblicamente. Si oppose fermamente alla candidatura di Al Smith poich\u00e9 era ostile al proibizionismo. Dopo oltre 100 scrutini, la convenzione democratica nomin\u00f2 John W. Davis, un avvocato conservatore di Wall Street. Per bilanciare con un progressista, la Convenzione nomin\u00f2 vice presidente il fratello di Bryan, Charles W. Bryan. William Bryan rimase deluso dalla nomina di Davis, ma approv\u00f2 vivamente la nomina del fratello e tenne numerosi discorsi elettorali a sostegno del binomio democratico. Davis sub\u00ec una delle peggiori sconfitte nella storia del Partito Democratico, prendendo solo il 29% dei voti contro il presidente repubblicano Calvin Coolidge e il candidato del Partito Progressista Robert M. La Follette.\nAttivismo anti-evoluzione.\nNegli anni 1920 Bryan distolse la sua attenzione dalla politica, diventando una delle figure religiose pi\u00f9 importanti del paese. A Miami, dove si era trasferito cercando un clima migliore per la salute della moglie Mary, malata di artrite, tenne un corso biblico settimanale; pubblic\u00f2 inoltre diversi libri a tema religioso. Fu una delle prime persone a predicare la fede religiosa alla radio, raggiungendo ascoltatori di tutto il paese. Bryan accolse con favore la proliferazione di fedi diverse dal cristianesimo protestante, ma era profondamente preoccupato per il rifiuto di una lettura letterale della Bibbia da parte di molti protestanti. Secondo lo storico Ronald L. Numbers, Bryan non era fondamentalista quanto molti creazionisti moderni del XXI secolo, ma era definibile pi\u00f9 accuratamente come un \"creazionista non letterale\". Bradley J. Longfield ipotizza che Bryan fosse un \"evangelista sociale teologicamente conservatore\".\nNegli ultimi anni della sua vita, Bryan divenne il leader non ufficiale di un movimento che cercava di impedire alle scuole pubbliche di insegnare la teoria dell'evoluzione di Charles Darwin. Bryan aveva da tempo espresso scetticismo e preoccupazione riguardo alla teoria di Darwin; nella sua famosa conferenza di Chautauqua del 1909, \"Il principe della pace\", Bryan aveva avvertito che la teoria dell'evoluzione poteva minare le basi della moralit\u00e0. Bryan si oppose alla teoria di Darwin dell'evoluzione attraverso la selezione naturale per due ragioni: in primo luogo, credeva che ci\u00f2 che considerava un racconto materialistico della discendenza dell'uomo (e di tutta la vita) attraverso l'evoluzione fosse direttamente contrario al racconto biblico della creazione. In secondo luogo, considerava il darwinismo applicato alla societ\u00e0 (darwinismo sociale) una grande forza del male nel mondo, che promuove l'odio e i conflitti e inibisce la mobilit\u00e0 sociale ed economica verso l'alto dei poveri e degli oppressi.\nCome parte della sua crociata contro il darwinismo, Bryan chiese leggi statali e locali che vietassero alle scuole pubbliche di insegnare l'evoluzione. Voleva che i legislatori non mettessero sanzioni penali alle leggi anti-evoluzione ed esort\u00f2 a consentire agli educatori di insegnare l'evoluzione come \"ipotesi\" piuttosto che come fatto. Solo cinque stati, tutti nel sud, risposero all'appello di Bryan a impedire l'insegnamento dell'evoluzione nelle scuole pubbliche.\nBryan era preoccupato che la teoria dell'evoluzione stesse guadagnando terreno non solo nelle universit\u00e0, ma anche all'interno della chiesa. Era stato a lungo un anziano presbiteriano, e decise di candidarsi alla posizione di moderatore dell'assemblea generale della Chiesa presbiteriana negli Stati Uniti, perdendo tuttavia l'elezione, di misura.\u00a0\nProcesso Scope.\nDal 10 luglio al 21 luglio 1925 Bryan partecip\u00f2 al cosiddetto \"processo Scopes\", molto pubblicizzato, che mise alla prova la legge del Tennessee, detta Butler Act, che vietava l'insegnamento dell'evoluzione nelle scuole pubbliche. L'imputato, John T. Scopes, aveva violato la legge mentre prestava servizio come insegnante sostitutivo di biologia a Dayton, nel Tennessee. La sua difesa fu pagata dall'American Civil Liberties Union e guidata in tribunale dal famoso avvocato Clarence Darrow. Nessuno neg\u00f2 che Scopes avesse violato il Butler Act, ma Darrow sostenne che lo statuto violava la clausola sulla libert\u00e0 di culto del primo emendamento della Costituzione. Bryan difese il diritto dei genitori di scegliere ci\u00f2 che \u00e8 insegnato a scuola, sostenne che il darwinismo era solo un'\"ipotesi\" e afferm\u00f2 che Darrow e altri intellettuali stavano cercando di mettere a male \"ogni standard morale che la Bibbia ci offre\".\nAlla fine, il giudice incaric\u00f2 la giuria di emettere un verdetto di colpevolezza e Scopes fu multato di 100 dollari per aver violato il Butler Act. I mezzi di informazione nazionali trattarono del processo in modo molto dettagliato, con H.L. Mencken che ridicolizz\u00f2 Bryan come simbolo dell'ignoranza e dell'anti-intellettualismo del Sud. Persino molti giornali del Sud criticarono la condotta di Bryan durante il processo; il \"Memphis Commercial Appeal\" rifer\u00ec che \"Darrow \u00e8 riuscito a dimostrare che Bryan sa poco della scienza del mondo\". A Bryan non fu concesso un'ultima dichiarazione al processo, ma poi fece pubblicare il discorso che aveva intenzione di fare. In essa, Bryan scrisse che \"la scienza \u00e8 una magnifica forza materiale, ma non \u00e8 un'insegnante di morale\".\nMorte.\nNei giorni successivi allo processo Scopes, Bryan tenne diversi discorsi in Tennessee. Domenica 26 luglio 1925, Bryan mor\u00ec nel sonno di apoplessia Il corpo di Bryan fu trasportato in treno da Dayton a Washington. Fu sepolto al cimitero nazionale di Arlington, con un epitaffio che dice \"Statista, ma amico della verit\u00e0! Di animo sincero, leale nell'azione, e puro nell'onore\" e dall'altra parte \"Mantenne la fede\"\nLascito.\nReputazione storica ed eredit\u00e0 politica.\nBryan ha suscitato visioni contrastanti durante la sua vita e la sua reputazione rimane contrastata. Lo scrittore Scott Farris sostiene che \"molti non riescono a capire Bryan perch\u00e9 occupa un posto raro nella societ\u00e0 (...) troppo progressista per i religiosi di oggi [e] troppo religioso per i progressisti di oggi\". Jeff Taylor rifiuta l'idea che Bryan fosse un \"pioniere del welfare state\" e un \"precursore del New Deal\", ma sostiene che Bryan accettava un governo federale interventista pi\u00f9 di quanto lo fossero stati i suoi predecessori democratici. Il biografo Michael Kazin, tuttavia, ritiene cheBryan \u00e8 stato il primo leader di un importante partito a sostenere l'espansione permanente dell'intervento del governo federale per fornire assistenza agli americani comuni delle classi lavoratrici e medie (...) ha fatto pi\u00f9 di qualsiasi altro uomo, tra la caduta di Grover Cleveland e l'elezione di Woodrow Wilson, per trasformare il suo partito da baluardo del laissez-faire a quel bastione di progressismo che identifichiamo con Franklin D. Roosevelt e i suoi discendenti ideologici.Kazin sostiene che, rispetto a Bryan, \"solo Theodore Roosevelt e Woodrow Wilson hanno avuto un impatto maggiore sulla politica e sulla cultura politica durante l'era delle riforme iniziata a met\u00e0 degli anni 1890 e durata fino all'inizio degli anni 1920\". Scrivendo nel 1931, l'ex segretario del Tesoro William Gibbs McAdoo afferm\u00f2 che \"a parte gli occupanti della Casa Bianca, Bryan (...) ha lasciato il segno sull\u2019elaborazione delle politiche pubbliche degli ultimi quarant'anni pi\u00f9 di qualsiasi altro\". Lo storico Robert D. Johnston osserva che Bryan era \"probabilmente [il] politico pi\u00f9 influente delle Grandi Pianure\". Nel 2015, il politologo Michael G. Miller e lo storico Ken Owen hanno classificato Bryan come uno dei quattro politici statunitensi pi\u00f9 influenti che non sono mai stati presidente, insieme ad Alexander Hamilton, Henry Clay e John C. Calhoun.\nKazin sottolinea anche i limiti dell'influenza di Bryan, osservando che \"per decenni dopo la morte di [Bryan], influenti studiosi e giornalisti lo hanno descritto come un ipocrita sempliciotto che desiderava preservare un'et\u00e0 che era gi\u00e0 passata\". Scrivendo nel 2006, l'autore Richard Lingeman ha osservato che \"William Jennings Bryan \u00e8 ricordato principalmente come il vecchio folle fanatico Fredric March, personaggio del film \"...e l'uomo cre\u00f2 Satana\"\". Allo stesso modo, nel 2011, John McDermott ha scritto che \"Bryan \u00e8 forse meglio conosciuto come il burbero avvocato sudaticcio che difese il Tennessee nel processo Scopes. Dopo la sua arringa a favore del creazionismo, divenne una caricatura derisa da tutti, un sudaticcio grassottello privo di ostentazione.\" Kazin scrive che \"gli studiosi si sono sempre pi\u00f9 interessati alle motivazioni di Bryan, se non alle sue azioni\" nel processo Scopes, a causa del rifiuto di Bryan dell'eugenetica, una pratica su cui molti evoluzionisti degli anni 1920 erano d'accordo.\nKazin nota anche la macchia che l'accettazione di Bryan delle leggi Jim Crow pone sulla sua reputazione, scrivendo:Il suo unico grande difetto era appoggiare, con una studiata mancanza di riflessione, il sistema oppressivo Jim Crow, una visione condivisa, fino alla fine degli anni 1930, da quasi tutti i democratici bianchi. (...) Dopo la morte di Bryan nel 1925, la maggior parte degli intellettuali e degli attivisti della sinistra in senso largo rifiut\u00f2 l'amalgama che lo aveva ispirato: una rigida moralit\u00e0 populista basata su una lettura attenta della Scrittura (...) Progressisti e radicali dall'et\u00e0 di Franklin Delano Roosevelt ad oggi hanno avuto la tendenza a disprezzare quel credo come ingenuo e bigotto, un residuo di un'era di supremazia protestante bianca che \u00e8, o dovrebbe essere, passata.Tuttavia, personalit\u00e0 di spicco di entrambe le parti hanno elogiato Bryan e il suo lascito. Nel 1962 l'ex presidente Harry Truman disse che Bryan \"era un grande, uno dei pi\u00f9 grandi\". Truman afferm\u00f2 anche: \"Se non fosse per il vecchio Bill Bryan, ora non ci sarebbe alcun progressismo nel paese. Bryan ha mantenuto vivo il progressismo, lo ha fatto andare avanti.\"\u00a0 Tom L. Johnson, il sindaco progressista di Cleveland, si rifer\u00ec alla campagna di Bryan nel 1896 come \"la prima grande lotta delle masse nel nostro paese contro le classi privilegiate\". In un discorso del 1934, dedicando un memoriale a Bryan, il presidente Franklin D. Roosevelt disse:Penso che sceglieremmo la parola \"sincerit\u00e0\" come la pi\u00f9 adatta a lui [Bryan] (...) \u00e8 stata quella sincerit\u00e0 che gli ha reso servizio cos\u00ec bene nella sua lotta per tutta la vita contro la falsit\u00e0, il privilegio e il torto. \u00c8 stata quella sincerit\u00e0 che lo ha reso una forza positiva nella sua stessa generazione e ha mantenuto in vita molte delle antiche fedi su cui stiamo costruendo oggi. Possiamo (...) essere d'accordo che ha combattuto la buona lotta; che \u00e8 andato fino in fondo; e che ha mantenuto la fede.Pi\u00f9 recentemente, i repubblicani conservatori come Ralph Reed hanno omaggiato il lascito di Bryan; Reed ha descritto Bryan come \"il politico evangelico pi\u00f9 significativo del ventesimo secolo\". La carriera di Bryan \u00e8 stata spesso paragonata a quella di Donald Trump.\nNella cultura popolare.\n\"Inherit the Wind\", un dramma teatrale del 1955 di Jerome Lawrence e Robert Edwin Lee, \u00e8 un resoconto molto romanzato del processo Scopes scritto in risposta al maccartismo. L'adattamento cinematografico del 1960 fu diretto da Stanley Kramer e interpretato da Fredric March nei panni dell'avvocato ispirato a Bryan e Spencer Tracy in quelli dell'avvocato di Scopes.\n\u00c8 stato suggerito da alcuni economisti, storici e critici letterari che L. Frank Baum ritrasse Bryan come il leone codardo in \"Il meraviglioso mago di Oz\", pubblicato nel 1900. Queste affermazioni si basano in parte sull'attivit\u00e0 di Baum come sostenitore repubblicano a favore di William McKinley e delle sue politiche.\nLa biografia di Bryan appare in \"Il 42\u00ba parallelo\" di John Dos Passos."}
{"id": "229999", "revid": "14691", "url": "https://it.wikipedia.org/wiki?curid=229999", "title": "Didjeridoo", "text": ""}
{"id": "230000", "revid": "1305772", "url": "https://it.wikipedia.org/wiki?curid=230000", "title": "Diesel (disambigua)", "text": "Diesel \u00e8 un nome di famiglia tedesco."}
{"id": "230004", "revid": "123060923", "url": "https://it.wikipedia.org/wiki?curid=230004", "title": "Thomas E. Dewey", "text": "Carriera politica.\n\u00c8 stato due volte il candidato del suo partito, alle elezioni presidenziali del 1944 e a quelle del 1948, ma fu sconfitto dapprima da Franklin Delano Roosevelt e poi da Harry S. Truman. Pi\u00f9 che per la sua carriera politica, egli \u00e8 celebre per l'arresto del boss pi\u00f9 spietato di quegli anni, Lucky Luciano."}
{"id": "230006", "revid": "339392", "url": "https://it.wikipedia.org/wiki?curid=230006", "title": "Vice Presidenti degli Stati Uniti d'America", "text": ""}
{"id": "230007", "revid": "637047", "url": "https://it.wikipedia.org/wiki?curid=230007", "title": "\u041f", "text": "La \u041f, minuscolo \u043f, chiamata pe, \u00e8 una lettera dell'alfabeto cirillico. Rappresenta la consonante occlusiva bilabiale sorda IPA . \nDeriva direttamente dalla lettera greca Pi (\u03a0, \u03c0). La figura della lettera \u041f stampata maiuscola pu\u00f2 essere descritta come un quadrato con la parte inferiore mancante, da non confondersi con la \u041b, che ha il lato sinistro curvo. La Pe in stampatello ha la medesima forma della Pi greca maiuscola, in minuscolo \u00e8 semplicemente in forma ridotta (\u041f, \u043f). In corsivo minuscolo invece, \u00e8 in genere rappresentata in modo simile a una \"n\" latina in corsivo (\"n\"), mentre in serbo appare come una \"u\" latina in corsivo con una lineetta sopra (\"\u016b\").\nA volte \u00e8 chiamata col nome mnemonico \u043f\u043e\u043a\u043e\u0439 (pokoj)."}
{"id": "230009", "revid": "2196578", "url": "https://it.wikipedia.org/wiki?curid=230009", "title": "Joaquim Maria Machado de Assis", "text": "Biografia.\nNonostante sia poco apprezzato come poeta, \u00e8 considerato uno dei maggiori scrittori in prosa della letteratura brasiliana e uno dei maggiori della letteratura universale di tutti i tempi.\nNacque a Rio de Janeiro, in una famiglia di meticci di umili origini. Sia le sue precarie condizioni di salute, causate da una tormentosa epilessia, sia i drammi familiari, come la morte precoce della madre e della sorella, lo indussero verso un morboso pessimismo, a mala pena mitigato dal successo dei suoi lavori letterari e da una felice vita coniugale.\nFin da adolescente fu obbligato a praticare umili mestieri, che non gli impedirono di proseguire i suoi studi e le sue letture.\nSvolse, tra le altre, l'attivit\u00e0 di tipografo, correttore di bozze, redattore, e infine critico letterario del giornale \"Diario do Rio de Janeiro\" .\nSi rinchiuse in s\u00e9 stesso sin da ragazzo, a causa della timidezza e delle seconde nozze del padre e indirizz\u00f2 le prime angosce e il suo temperamento sentimentale nei versi e nelle commedie.\n\u00c8 possibile suddividere in due fasi la sua carriera letteraria: una prima fase, che presenta caratteristiche del Romanticismo, in cui sono presenti le sue prime opere, la fantasia drammatica teatrale Delusioni (1861), la prima raccolta poetica Cris\u00e1lidas (1864), e la seconda intitolata Falenas (1869), Ressurrei\u00e7\u00e3o (1872), Helena (1876), Iai\u00e1 Garcia (1878); e un secondo momento, agevolato dalle letture di Henry Fielding, William Makepeace Thackeray, Charles Dickens e dall'affermazione del naturalismo in Francia e del realismo nel Portogallo, che presenta caratteristiche del Realismo, in cui sono presenti grandi opere come: Mem\u00f3rias P\u00f3stumas de Br\u00e1s Cubas (1881), Dom Casmurro (il suo capolavoro, 1899), Esa\u00fa e Jac\u00f3 (1904) e Quincas Borba. Ma i tre scrittori nei quali si riconobbe e si identific\u00f2 meglio che in altri furono Luciano con la sua bizzarria, Lucrezio con il suo pessimismo, Michel Eyquem de Montaigne con la sua ricerca introspettiva.\nLa sua opera \u00e8 fortemente caratterizzata da scetticismo, da umorismo raffinato e da analisi psicologica acuta e raffinata. \u00c8 il trionfo di una sottile sensibilit\u00e0 psicologica. Machado ha sviluppato uno stile inimitabile, distillato da sue proprie riflessioni e appunti, basato su una profonda comprensione della natura umana. \nInfluenzato dalla dottrina di Schopenhauer, riusc\u00ec a dimostrare che la piet\u00e0 verso il prossimo \u00e8 il miglior rimedio nel \u00abpeggior dei mondi possibili\u00bb.\nLa sua filosofia pessimistica si convert\u00ec al pirronismo: non si fonda su stabili convinzioni, ma gioca con tutte le idee rigirandole come per evidenziare tutte le sfacettature delle realt\u00e0 o tutte le facce di un prisma, per estrapolarne i pi\u00f9 imprevedibili riflessi.\nIl suo paese ha saputo percepirlo e i modernisti iconoclasti non hanno osato attaccarlo. Ma Machado, mulatto, balbuziente ed epilettico, nonostante sia stato scelto dapprima come alto funzionario del Ministero dell'Agricoltura (dal 1873) e poi come primo presidente dell'Accademia Brasiliana delle Lettere (1896), ha conservato intatte la sua modestia e la sua umilt\u00e0 al punto da evitare \"l'alto mondo\" e a creare, in silenzio, romanzi capaci di rompere il velo delle apparenze e rivelare la reale essenza della fragilit\u00e0 umana.\nGli ultimi anni di vita furono rattristati dalla morte della moglie e l'autore, tormentato e provato fisicamente e moralmente, da quel momento ridusse il suo impegno letterario."}
{"id": "230011", "revid": "1573940", "url": "https://it.wikipedia.org/wiki?curid=230011", "title": "Neferkheperra-haihau", "text": "Govern\u00f2 probabilmente dopo Nimlot, attribuendosi anch'esso i simboli della regalit\u00e0."}
{"id": "230014", "revid": "1573940", "url": "https://it.wikipedia.org/wiki?curid=230014", "title": "Tamias striatus", "text": "Il tamia striato, chipmunk orientale o chipmunk; (Tamias striatus ) \u00e8 un roditore della famiglia degli Sciuridi che vive prevalentemente nel versante orientale del Nord America.\nDescrizione.\nIl tamia striato pu\u00f2 raggiungere i 18 cm di lunghezza senza contare la coda che pu\u00f2 misurare anche 8\u00a0cm. La sua caratteristica principale \u00e8 quella di possedere cinque linee scure (striature) sulla schiena e una linea bianca circondata da due linee nere lungo ciascun fianco. La sua pelliccia \u00e8 marrone-grigia e sulle sue guance sono presenti grandi \"tasche\" usate per raccogliere il cibo.\nDistribuzione e habitat.\nIl tamia striato \u00e8 un animale terricolo che vive negli Stati Uniti, nel Canada meridionale, in Siberia e in Cina, soprattutto nelle foreste di conifere e latifoglie e nelle zone coperte da folti cespugli. Il suo tempo \u00e8 speso essenzialmente alla ricerca di cibo o alla costruzione di tane. Queste ultime sono costituite da una serie di gallerie sotterranee che possono raggiungere anche i 2 metri di profondit\u00e0 e che collegano pi\u00f9 camere fra loro. Tra queste vi sono: la camera della \"dispensa\" dove i tamia striati accumulano il cibo in attesa dell'inverno, e la camera di \"nidificazione\" dove sono allevati i piccoli.\nCome avviene per gli scoiattoli comuni durante il periodo invernale i tamia striati non vanno in letargo ma rimangono svegli tra l'erba secca e le foglie che sono all'interno delle camere.\nBiologia.\nI tamia striati sono animali molto guardinghi e non sono soliti allontanarsi pi\u00f9 di 50 metri dalla tana. In presenza di un eventuale pericolo questi emettono una sorta di fischio molto penetrante in modo da avvertire gli altri esemplari che corrono al riparo nelle loro tane.\nAlimentazione.\nIl tamia striato \u00e8 un animale onnivoro e la sua alimentazione \u00e8 costituita principalmente da noci, frutta, radici, semi, foglie ma anche da piccoli insetti e uova di uccelli.\nRiproduzione.\nAvviene principalmente nel mese di maggio. Dopo una gestazione di circa 30 giorni, la femmina d\u00e0 alla luce dai 2 ai 9 cuccioli che nascono nudi e ciechi"}
{"id": "230020", "revid": "1305772", "url": "https://it.wikipedia.org/wiki?curid=230020", "title": "Around the Sun", "text": "Around the Sun \u00e8 un album della rock band statunitense dei R.E.M., pubblicato nel 2004.\nIl disco.\nIl primo singolo estratto da \"Around the Sun\" \u00e8 \"Leaving New York\", dove Michael Stipe parla del suo amore per New York. Il disco contiene anche i brani \"Boy in the Well\", \"The Worst Joke Ever\", \"The Outsiders\" (cantata in duetto col rapper Q-Tip), \"The Final Straw\", gi\u00e0 pubblicata su internet nel 2003 per protestare contro l'attacco americano all'Iraq."}
{"id": "230021", "revid": "864763", "url": "https://it.wikipedia.org/wiki?curid=230021", "title": "Palchi", "text": "I palchi sono le appendici ramificate che si trovano sul capo di quasi tutte le specie appartenenti alla famiglia dei Cervidi.\nCaratteristiche.\nI palchi sono impropriamente considerati corna e sono di derivazione ectodermica, formati completamente da tessuto osseo. Si tratta di strutture massicce con scopo soprattutto difensivo, ma anche atte all'attrazione delle femmine.\nI palchi dei cervidi hanno le seguenti caratteristiche:\nNatura differente hanno le corna dei cosiddetti cavicorni: membri della famiglia dei Bovidi, che comprende i bovini domestici e selvatici (bue, yak, zeb\u00f9, bufalo, bisonte\u2026), i caprini (pecore, capre, mufloni, stambecchi ecc.) ed altre sottofamiglie (antilopi, gazzelle e affini). Le corna dei cavicorni hanno, in generale, le seguenti caratteristiche:\nSviluppo.\nLa crescita e la successiva caduta dei palchi vengono regolate da due ormoni: l'ormone somatotropo ed il testosterone, che \u00e8 un ormone squisitamente maschile, infatti i palchi vengono portati quasi esclusivamente dai maschi adulti. L'unica eccezione, tra i Cervidi, \u00e8 costituita dalla renna e dal carib\u00f9 (la renna selvatica del Nord America), in cui anche le femmine possiedono dei palchi, comunque pi\u00f9 piccoli di quelli maschili.\nLe specie italiane.\nIn Italia vivono tre specie di Cervidi:\nDi anno in anno il palco del cervo e del daino diventa sempre pi\u00f9 grande e complesso, tanto che pu\u00f2 essere usato come indice dell'et\u00e0 dell'animale, anche se il numero delle punte non corrisponde esattamente al numero degli anni di vita dell'animale.\nNel cervo i giovani di circa un anno o due (\"fusoni\"), hanno palchi senza ramificazioni, detti anche \"pugnali\". Dopo il secondo anno di vita e fino al quinto abbiamo i maschi giovani con almeno tre ramificazioni. Quindi, dopo il quinto anno di et\u00e0 i maschi diventano adulti e, normalmente, presentano sei ramificazioni. D'ora innanzi il numero di ramificazioni non cresce pi\u00f9, ma le dimensioni e la massa dei palchi diventano progressivamente maggiori con il passare degli anni e il loro colore si fa pi\u00f9 scuro rispetto ai giovani. Questo fino al quattordicesimo-quindicesimo anno d'et\u00e0 dell'animale, quando, ormai raggiunta la senilit\u00e0, il trofeo inizia a regredire.\nUn discorso analogo vale per i daini: fino al secondo anno di vita abbiamo i fusoni con i due pugnali, dopodich\u00e9 il palco inizia a ramificarsi e ad allargarsi nella pala terminale, diventando gradatamente pi\u00f9 ampio ed esteso. Raggiunto il tredicesimo anno d'et\u00e0, poi, il trofeo inizia a regredire.\nImportanti per la formazione, le dimensioni e l'aspetto del trofeo, poi, non sono soltanto gli anni di vita, ma anche fattori genetici, lo stato di salute dell'animale, l'alimentazione e lo stress.\nPer il capriolo, invece, questa relazione et\u00e0\u00a0\u2013 dimensioni del trofeo non vale: fin dal secondo anno d'et\u00e0, infatti, questo presenta sempre tre punte. Riduzioni delle dimensioni o del numero di punte del trofeo sono imputabili ad un cattivo stato di salute dell'animale, allo stress o, tutt'al pi\u00f9, a fattori genetici. Non sono rari i casi di animali con due o una sola punta o addirittura con palchi asimmetrici proprio per motivi ereditari.\nI palchi dei caprioli sono costituiti di una sostanza cartilaginea con alto contenuto nutritivo e, una volta caduti, i palchi sono preda di altri animali che se ne nutrono. Per questo motivo \u00e8 molto raro rinvenire palchi caduti nei caprioli, cosa pi\u00f9 semplice negli altri due Cervidi presenti in Italia (Cervo e Daino).\nCuriosit\u00e0.\nI palchi dei cervidi sono un elemento ricorrente in araldica, quale simbolo di nobilt\u00e0 antica e generosa, oltre che di longevit\u00e0."}
{"id": "230022", "revid": "828441", "url": "https://it.wikipedia.org/wiki?curid=230022", "title": "Enrique Guaita", "text": "Soprannominato nella sua terra natale \"El Indio\" per il suo colorito olivastro, in Italia il suo nome venne italianizzato in Enrico.\nCaratteristiche tecniche.\nAttaccante esterno ambidestro, coraggioso e veloce, era in grado di ricoprire tutti i ruoli dell'attacco, tanto da essere schierato anche come centravanti negli anni di carriera a Roma (ruolo nel quale eccelleva grazie a un ottimo opportunismo e senso del gol).\nCarriera.\nClub.\nGli inizi in Argentina.\nNativo di Lucas Gonz\u00e1lez, piccolo borgo della provincia di Entre R\u00edos, inizi\u00f2 a giocare a calcio nelle giovanili dell'Estudiantes, passando in breve tempo a far parte della prima squadra. Esord\u00ec in prima squadra il 12 aprile 1928, segnando una tripletta contro l'Independiente: diventato stabilmente titolare in quel gruppo che poi divenne noto con il nome de \"Los Profesores\", gioc\u00f2 i primi due campionati del calcio professionistico argentino, siglando complessivamente trentadue reti in 62 gare.\nGli anni in Italia e la \"fuga\".\nDopo altre tre presenze nel campionato di apertura 1933 fu ingaggiato dalla , insieme al suo compagno di squadra Alejandro Scopelli e al mediano Andr\u00e9s Stagnaro prelevato dal Racing Club de Avellaneda. Dopo un breve periodo di ambientamento, mise in mostra tutte le sue qualit\u00e0 siglando quattordici reti in 32 gare. I tifosi lo soprannominarono il \"Corsaro nero\", dopo una tripletta realizzata contro gli amaranto del Livorno, in un incontro in cui la Roma indoss\u00f2 la maglietta nera per distinguersi dagli avversari. Nella stagione successiva fece ancora meglio, diventando capocannoniere con 28 reti in 29 presenze, prestazione che rimane il record italiano di marcature in un torneo a sedici squadre. La Roma termin\u00f2 il campionato al quarto posto.\nLa squadra si fortific\u00f2 durante il calciomercato estivo con gli acquisti di Luigi Allemandi e Renato Cattaneo e appariva come la maggiore candidata alla vittoria del campionato. Per\u00f2 il 19 settembre 1935, alla vigilia dell'inizio della nuova stagione, Guaita fu autore, insieme ai compagni Stagnaro e Scopelli, di una clamorosa e rocambolesca fuga dall'Italia (in auto fino a La Spezia, quindi in treno fino a Ventimiglia e di l\u00ec in Francia, per arrivare poi in nave fino in Argentina), al fine di evitare la chiamata alle armi per la Guerra d'Etiopia, peraltro improbabile, visto il loro \"status\" privilegiato di calciatori. Additati come traditori, furono accusati di traffico di valuta, cosa che gli imped\u00ec di rientrare in Italia anche nel dopoguerra. Successivamente, si pens\u00f2 che i giocatori fossero stati mal consigliati da oppositori dei giallorossi, e Vittorio Pozzo sostenne che la fuga fu causata \"dalle mene interne per il cambiamento di dirigenti nella societ\u00e0 alla quale apparteneva\".\nIl ritorno in Argentina e il ritiro.\nTorn\u00f2 a giocare in Argentina nel Racing, dove rimase per due stagioni segnando ventotto reti in 57 partite, e nuovamente nell'Estudiantes, giocando fino al 1939 prima di ritirarsi dal calcio giocato.\nNazionale.\nDopo due gare giocate con l'Argentina nel 1933, ottenne la cittadinanza italiana una volta giunto in Italia, e fu ammesso nella Nazionale azzurra: debutt\u00f2 con la Nazionale B il 3 dicembre 1933 a Lugano nella vittoria contro la Svizzera B per 7-0. Partecip\u00f2 al Mondiale del 1934 vinto dall' di Vittorio Pozzo, ove gioc\u00f2 quattro gare, segnando il gol decisivo nella semifinale vinta per 1-0 contro il Wunderteam austriaco, e passando ad Angelo Schiavio il pallone del gol decisivo nella finale vinta dagli \"azzurri\" contro la Cecoslovacchia.\nAl suo ritorno in Sudamerica fu nuovamente convocato nella nazionale argentina, e fece parte della vittoriosa squadra che si aggiudic\u00f2 la Coppa America del 1937, giocando le ultime due decisive partite, pur senza segnare alcuna rete.\nDopo il ritiro e la morte.\nCessata l'attivit\u00e0 agonistica a 30 anni, divenne direttore del carcere di Bah\u00eda Blanca, ma perse il posto ritrovandosi in povert\u00e0. Mor\u00ec nel 1959, prima di compiere 49 anni."}
{"id": "230023", "revid": "21583", "url": "https://it.wikipedia.org/wiki?curid=230023", "title": "\u0490", "text": "La \u0490, minuscolo \u0491, chiamata ghe capovolta, \u00e8 una lettera dell'alfabeto cirillico. Riproduce il suono della consonante occlusiva velare sonora IPA , come la G dura italiana. Originariamente parte delle versioni ucraine e bielorusse dell'alfabeto cirillico, la loro funzione venne rimpiazzata dalla lettera \u0413 nell'Unione sovietica dopo il 1933. In ucraino, gli emigranti della diaspora hanno continuato ad usarla, ed \u00e8 stata reintrodotta in Ucraina dopo l'indipendenza nel 1991. La reintroduzione di \u0490 nel bielorusso \u00e8 stata proposta da alcuni linguisti."}
{"id": "230026", "revid": "767487", "url": "https://it.wikipedia.org/wiki?curid=230026", "title": "\u041a", "text": "La \u041a, minuscolo \u043a, chiamata Ka, \u00e8 una lettera dell'alfabeto cirillico. Rappresenta la consonante occlusiva velare sorda IPA . Corrisponde alla Cappa greca (\"\u039a, \u03ba\"), per l'origine, la pronuncia e l'aspetto."}
{"id": "230038", "revid": "767487", "url": "https://it.wikipedia.org/wiki?curid=230038", "title": "Uk (cirillico)", "text": "La ', minuscolo ', chiamata uk \u00e8 una lettera arcaica dell'alfabeto cirillico. In origine era una legatura del glifo usato per \"\u041e\" e \"\u0423\" scritto orizzontalmente. In seguito venne scritto sempre pi\u00f9 rapidamente come una legatura verticale, e poi venne soppresso, in favore dell'unica \"\u0423\".\nNonostante non appaia pi\u00f9 nell'alfabeto cirillico, una sua forma ulteriormente legata esiste ancora, nella lettera ju (\u042e), che era se stessa una legatura di i\u017ee (adesso \u0418) ed uk."}
{"id": "230041", "revid": "1543377", "url": "https://it.wikipedia.org/wiki?curid=230041", "title": "Grafo delle attese", "text": "In informatica, il grafo delle attese (anche detto grafo di Holt), \u00e8 un grafo orientato diretto. Introdotto a partire dal 1972, \u00e8 usato per rappresentare gli stati di allocazione tra risorse e processi.\nDescrizione.\nIl grafo delle attese \u00e8 costituito da una coppia (V, E), dove V \u00e8 l'insieme dei nodi ed E l'insieme degli archi.\nL\u2019insieme V \u00e8 partizionato in due parti, P: { P1, P2\u2026, Pn}, che rappresenta tutti i processi appartenenti al sistema, e R: { R1, R2, ... Rn}, che rappresenta le risorse.\nGli archi all\u2019interno del grafo possono essere di due tipologie:\nAll\u2019interno del grafo le risorse e i processi sono rappresentati mediante due tipologie di nodi: \nCiascuna risorsa all'interno del grafo pu\u00f2 possedere pi\u00f9 di un'unit\u00e0 utilizzabile, definita istanza. Si effettua cos\u00ec un partizione della risorsa stessa indicando la molteplicit\u00e0 con punti all'interno della rappresentazione grafica del nodo della risorsa. Ciascuna istanza pu\u00f2 essere associata soltanto a un processo alla volta.\nTipologie di risorse.\nAll'interno del grafo si possono riscontrare principalmente due tipologie differenti di risorse:\nLe risorse riutilizzabili, che si contraddistinguono tramite le seguenti caratteristiche:\nEsempi di risorse riutilizzabili possono essere dispositivi fisici come i dischi e i nastri di memoria.\nLa seconda tipologia \u00e8 quella delle risorse consumabili :\nLa differenza principale tra le risorse riutilizzabili e quelle consumabili \u00e8 che le unit\u00e0 di una risorsa riutilizzabile non vengono mai create o distrutte, ma ne viene modificato lo stato, il quale pu\u00f2 identificarsi come \"richiesto\", \"acquisito\" oppure \" rilasciato\". Invece, le unit\u00e0 di ciascuna risorsa consumabile vengono create e distrutte ogni volta che vengono richieste e rilasciate.\nRappresentazione grafica.\nIl grafo delle attese permette di analizzare anche i casi di deadlock, ovvero quando uno o pi\u00f9 processi si trovano in una situazione di blocco aspettando l\u2019esecuzione di una particolare azione, come il rilascio di una risorsa. Un caso di deadlock viene rappresentato tramite la presenza di un ciclo il quale permetter\u00e0 l\u2019invio di un messaggio cos\u00ec da avvisare il processo interessato.\nImmaginiamo quindi di dover rappresentare la seguente situazione:\n P:{ P1, P2 } // insieme dei processi \n R:{ R1, R2 } // insieme delle risorse\n R1 molteplicit\u00e0 1\n R2 molteplicit\u00e0 2\n E:{ P1\u2192 R1, P1\u2192 R2, P2\u2192 R2, P2\u2192 R1} //insieme rappresentante gli archi del grafo\n P1 richiede R1 //arco di richiesta\n P1 richiede R2 //arco di richiesta\n P2 richiede R2 //arco di richiesta\n P2 richiede R1 // arco di assegnazione\nI processi interessati avranno il seguente stato:\nIn questo caso la seconda richiesta effettuata dal processo P2 non potr\u00e0 essere soddisfatta, in quanto la risorsa non possiede unit\u00e0 disponibili, quindi l\u2019arco sar\u00e0 definito a partire dal processo verso la risorsa.\nAll'interno del grafo verr\u00e0 quindi rappresentato un arco entrante al nodo risorsa, graficamente indicato in colore rosso, per poter evidenziare la presenza di un arco di assegnazione, e l'attesa da parte del processo P2 della risorsa R1.\nStato di blocco (deadlock).\nAll\u2019interno di un sistema in uno stato di deadlock i processi non terminano mai la loro esecuzione e di conseguenza le risorse vengono bloccate.\nIl caso di deadlock si dimostra evidente di fronte alla presenza di un ciclo all\u2019interno del grafo.\nEsistono varie condizioni necessarie per determinare la presenza di uno stato di blocco:\nAl contrario, esistono condizioni necessarie ma non sufficienti come la presenza di risorse con pi\u00f9 di una singola istanza.\nRappresentiamo quindi un caso di deadlock:\n R1 molteplicit\u00e0 1 \n R2 molteplicit\u00e0 1 \n R3 molteplicit\u00e0 2 \n P1 richiede R3\n P2 richiede R1\n P3 richiede R2\n P2 richiede R3\n P1 richiede R1 //arco di assegnazione\n P2 richiede R2 // arco di assegnazione\n P3 richiede R3 // arco di assegnazione\nIn questo caso i processi P1, P2, P3 sono in deadlock. Il processo P2 \u00e8 in attesa della risorsa R2, posseduta dal processo P3. Il processo P3, invece, attende che il processo P1 o P2 rilasci la risorsa da lui richiesta; inoltre il processo P1 attende che P2 rilasci la risorsa R1.\nGrafo riducibile.\nUn grafo pu\u00f2 essere definito riducibile nel caso in cui sia presente un nodo di tipo processo che ha soltanto archi entranti, ovvero archi di assegnazione. Il concetto che si trova alla base di questo meccanismo \u00e8 quello che il processo interessato, che non ha bisogno di altre risorse, sicuramente terminer\u00e0 la sua elaborazione, rilasciando le risorse che sta utilizzando."}
{"id": "230042", "revid": "188116", "url": "https://it.wikipedia.org/wiki?curid=230042", "title": "Legge Acerbo", "text": "La legge 18 novembre 1923, n. 2444, nota come Legge Acerbo (dal nome del deputato Giacomo Acerbo che ne redasse il testo), fu una legge elettorale del Regno d'Italia, adottata alle elezioni politiche italiane del 1924.\nIntrodusse un premio di maggioranza al sistema proporzionale.\nFu voluta da Benito Mussolini per assicurare al Partito Nazionale Fascista una solida maggioranza parlamentare.\nL'iter parlamentare.\nIl disegno di legge, redatto dall'allora sottosegretario alla presidenza del consiglio Giacomo Acerbo, fu approvato il 4 giugno 1923 dal Consiglio dei ministri presieduto da Mussolini. Il successivo 9 giugno venne presentato alla Camera dei deputati e sottoposto all'esame di una commissione\u00a0\u2013 detta dei \u201cdiciotto\u201d\u00a0\u2013 nominata dal presidente della Camera dei deputati Enrico De Nicola, secondo il criterio della rappresentanza dei gruppi.\nLa commissione fu composta da Giovanni Giolitti (con funzioni di presidente), Vittorio Emanuele Orlando per il gruppo della \"Democrazia\" e Antonio Salandra per i liberali di destra (entrambi con funzioni di vicepresidente), Ivanoe Bonomi per il gruppo riformista, Giuseppe Grassi per i demoliberali, Luigi Fera e Antonio Casertano per i demosociali, Alfredo Falcioni per la \u201cDemocrazia Italiana\u201d (nittiani e amendoliani), Pietro Lanza di Scalea per gli agrari, Alcide De Gasperi e Giuseppe Micheli per i popolari, Giuseppe Chiesa per i repubblicani, Costantino Lazzari per i socialisti, Filippo Turati per i socialisti unitari, Antonio Graziadei per i comunisti, Raffaele Paolucci e Michele Terzaghi per i fascisti e Paolo Orano per il gruppo misto (in realt\u00e0 era anche lui fascista).\nIl sistema delineato dal disegno di legge Acerbo andava a modificare il sistema proporzionale in vigore dal 1919, integrandolo con un premio di maggioranza in quota fissa, pari ai 2/3 dei seggi, a beneficio del partito pi\u00f9 votato qualora questo avesse superato il quorum del 25%. Durante la discussione in commissione, i popolari avanzarono numerose proposte di modifica, prima cercando di ottenere l'innalzamento del quorum al 40% dei votanti e poi l'abbassamento del premio al 60% dei seggi. Ogni tentativo di mediazione fu per\u00f2 vano e la commissione licenzi\u00f2 l'atto nel suo impianto originale, esprimendo parere favorevole a seguito di una votazione terminata 10 a 8..\nIl disegno di legge venne quindi rimesso al giudizio dell'aula, dove le opposizioni tentarono nuovamente di modificarlo: esse confluirono attorno ad un emendamento presentato da Bonomi, che proponeva ancora di alzare il quorum per lo scatto del premio di maggioranza dal 25% al 33% dei voti espressi. Il tentativo fall\u00ec, anche per la rigida posizione assunta dal governo, che, opponendo la fiducia, riusc\u00ec a prevalere (seppur di stretta misura): su 336 presenti in 178 votarono a favore della fiducia e contro l'emendamento, 157 a favore dell'innalzamento della soglia e contro il governo. Decisivo risult\u00f2 il numero degli assenti - ben 53 - che avrebbero potuto orientare in modo diverso l'esito del voto.\nIl 21 luglio del 1923 il disegno di legge Acerbo venne infine approvato dalla Camera con 223 s\u00ec e 123 no. A favore si schierarono il Partito Nazionale Fascista, buona parte del Partito Popolare Italiano (il cui deputato pi\u00f9 noto fu Stefano Cavazzoni, poi espulso dal partito con gli altri dissidenti), una vasta maggioranza dei componenti dei gruppi parlamentari di tendenze liberali e la quasi totalit\u00e0 degli esponenti della destra, fra i quali Antonio Salandra. Negarono il loro appoggio i deputati dei gruppi socialisti, i comunisti, la sinistra liberale e quei popolari che facevano riferimento a don Sturzo. La riforma entr\u00f2 in vigore con l'approvazione del Senato del Regno, avvenuta il 18 novembre, secondo altre fonti il 14 novembre, con 165 s\u00ec e 41 no. Nella discussione del disegno di legge presso il Senato ebbe un ruolo di primo piano il senatore Gaetano Mosca.\nLa norma fu poi inserita nel Testo Unico 13 dicembre 1923, n. 2694.\nIl meccanismo elettorale.\nLa Legge Acerbo prevedeva l'adozione di un sistema proporzionale con premio di maggioranza, all'interno di un collegio unico nazionale, suddiviso in 16 circoscrizioni elettorali.\nA livello circoscrizionale ogni lista poteva presentare un numero di candidati che oscillava da un minimo di 3 a un massimo dei due terzi di quelli eleggibili (non pi\u00f9 di 356 su 535). Oltre al voto di lista era ammesso il voto di preferenza e ogni elettore poteva esprimere sino a 3 preferenze nel caso in cui i seggi assegnati alla circoscrizione fossero pi\u00f9 di 20 e sino a 2 negli altri casi.\nIl risultato nel collegio unico era decisivo per determinare la distribuzione dei seggi: nel caso in cui la lista pi\u00f9 votata a livello nazionale avesse superato il 25% dei voti validi, avrebbe automaticamente ottenuto i 2/3 dei seggi della Camera dei deputati, eleggendo in blocco tutti i suoi candidati; in questo caso tutte le altre liste si sarebbero divise il restante terzo dei seggi, sulla base di criteri simili a quelli della legge elettorale del 1919. Nel caso in cui nessuna delle liste concorrenti avesse superato il 25% dei voti, non sarebbe stato assegnato alcun premio di maggioranza e la totalit\u00e0 dei seggi sarebbe stata ripartita tra le liste concorrenti in proporzione ai voti ricevuti ancora secondo i principi della legge elettorale del 1919.\nIn sede di approvazione la propaganda fascista afferm\u00f2 che il diritto di tribuna alle minoranze era garantito da quel terzo dei seggi dell'assise parlamentare, che sarebbe stato loro assegnato comunque, anche qualora fossero complessivamente rimaste al di sotto del 33% dei suffragi.\nAltre norme inserite nella legge.\nTra le innovazioni pi\u00f9 rilevanti di questa legislazione elettorale vi \u00e8 l'abbassamento dell'et\u00e0 per l'elettorato passivo alla Camera che da 30 passa a 25 anni.\nAbol\u00ec poi l'incompatibilit\u00e0 per le cariche amministrative di sindaco e deputato provinciale, e per i funzionari pubblici (ad eccezione di prefetti, viceprefetti e agenti di pubblica sicurezza). Altra importante innovazione fu l'adozione della scheda elettorale al posto della busta.\nGli effetti.\nLe elezioni del 6 aprile 1924 avvennero in un clima di intimidazioni (un candidato socialista fu ucciso, diversi candidati di sinistra furono feriti, ovunque furono impediti i comizi, bruciati i giornali, impedito l'affissione dei manifesti, anche attaccando le stamperie) e con brogli anche superiori alla media (alta) dell'Italia dell'epoca.\nIl Listone Mussolini prese 4.305.936 voti con il 60,09%, un livello, come previsto, di molto superiore al quorum del 25% che assicurava il premio di maggioranza: ottenne 355 seggi su 535 alla Camera dei deputati del Regno d'Italia.\nI fascisti trovarono il modo di limare anche il numero di seggi garantiti alle minoranze, alla cui spartizione riuscirono a partecipare mediante una lista civetta (la \"lista bis\"), presentata solo in alcune regioni, che con 347.552 voti, strapp\u00f2 ulteriori 19 scranni. Le opposizioni di centro e sinistra raccolsero 2.493.952 voti, pari al 29,2% e ottennero 161 seggi su 535, nonostante al Nord fossero in maggioranza con 1.317.117 voti contro i 1.194.829 del Listone.\nIn diverse circoscrizioni, soprattutto meridionali, il voto non fu esercitato in condizioni di libert\u00e0, ma in maniera palese e con la presenza di esponenti fascisti nei seggi e nelle cabine elettorali, mentre i prefetti ebbero ordini di contrastare l'astensionismo convogliando voti a favore del governo, il che rende rimarchevole il risultato delle opposizioni. Inoltre il listone nazionale di Mussolini aveva assorbito le macchine elettorali di molti partiti di centro e di centro destra, e transfughi (detti \"traditori\") del sardismo e del partito popolare, garantendosi una base elettorale pi\u00f9 larga del semplice fascismo, oltre che vari specialisti del voto di scambio.\nAlessandro Visani scrisse sull'importanza politica della legge:\nLa \"legge Acerbo\" fu applicata nella sola tornata elettorale del 6 aprile del 1924, e per le elezioni del 1929 venne introdotto un sistema plebiscitario."}
{"id": "230043", "revid": "767487", "url": "https://it.wikipedia.org/wiki?curid=230043", "title": "\u0403", "text": "La \u0403, minuscolo \u0453, chiamata gje, \u00e8 una lettera dell'alfabeto cirillico. Viene usata solo nella lingua macedone, ed \u00e8 equivalente alla \u0402 serba nelle parole prese in prestito dal serbo. Rappresenta la consonante occlusiva palatale sonora IPA ."}
{"id": "230045", "revid": "852396", "url": "https://it.wikipedia.org/wiki?curid=230045", "title": "\u0407", "text": "La \u0407, minuscolo \u0457, chiamata Ji, \u00e8 una lettera dell'alfabeto cirillico. Viene usata solo nella lingua ucraina. Rappresenta la vocale iotizzata IPA ."}
{"id": "230048", "revid": "122471715", "url": "https://it.wikipedia.org/wiki?curid=230048", "title": "Innocenti", "text": "La Innocenti \u00e8 stata una delle pi\u00f9 note aziende meccaniche italiane, fondata a Milano dall'imprenditore toscano Ferdinando Innocenti nel 1933.\nStoria.\nGli inizi.\nFerdinando Innocenti, ex fabbro originario di Pescia, in provincia di Pistoia, fin da giovanissimo fonda imprese che portavano il suo nome. Dal piccolo commercio, pass\u00f2 poi alle costruzioni meccaniche, con il brevetto del \"Tubo Innocenti\", ovvero gli snodi da impalcature che ancor oggi vengono comunemente utilizzati.\nI successi dell'Innocenti si concentrarono negli anni di maggior splendore nella Lambretta, grande concorrente dello scooter di maggior successo dell'epoca, la Vespa, e nella produzione automobilistica con la grande famiglia delle Mini.\nLe attivit\u00e0 di produzione erano concentrate sin dal 1933 nello stabilimento di Lambrate, quartiere della periferia est di Milano. Esistevano filiali in varie parti del mondo, e persino una sorta di joint venture siderurgica in Sud America (Siderurgica del Orinoco, S.A.).\nCostituita la ditta nei tre rami principali, fino agli anni settanta ricordiamo le attivit\u00e0 nella meccanica (costruzioni di presse e sistemi di produzione), nella fabbricazione di motocicli (la Lambretta che, nelle sue varie evoluzioni, dalla classica \"Lambretta\" al \"Lambro\" al moderno \"Lui\", negli anni sessanta con la Vespa motorizz\u00f2 l'Italia) e di automobili, principalmente su licenza della British Motor Corporation.\nAlla morte di Ferdinando Innocenti, nel 1966, l'azienda passa di mano al figlio ing. Luigi, che di l\u00ec a poco, all'inizio degli anni settanta separa le tre divisioni e vende la meccanica alla Santeustachio dell'IRI (former\u00e0 la \"INNSE Innocenti Santeustachio\" di Lambrate).\nLa produzione delle Lambrette, che fino a quel momento aveva riscosso un notevole successo in patria, viene spostata dapprima in Spagna e poi in India, e la gestione demandata al governo Indiano tramite uno stabilimento di Stato (la SIL - Scooters of India Limited, con sede a Lucknow, detiene tuttora i diritti sul marchio \"Lambretta\" pur avendone cessato la produzione da tempo).\nLe prime auto.\nTravagliata \u00e8 la sua storia nel settore dell'auto, tradizionalmente dominato in Italia da FIAT e da produttori medio grandi e con marchi conosciuti, quali Lancia e Alfa Romeo (allora indipendenti). L'Innocenti firma nell'agosto 1959 un accordo con la British Motor Corporation per la produzione su licenza dei modelli inglesi nei propri stabilimenti di Lambrate.\nL'attivit\u00e0 inizia cos\u00ec nell'autunno 1960, con il montaggio dell'Innocenti A40, ossia l'Austin A40 inglese assemblata su licenza con carrozzerie stampate a Milano. La prima presentazione \"ufficiale\" in Italia della A40 reca la data del 21 ottobre 1960. L'avventura prosegue con lo stesso schema con la lussuosa berlina 4 porte IM3 la J4 e la I5, varianti pi\u00f9 economiche della prima, che conoscono un discreto successo di mercato. La prima macchina di idea lambratese \u00e8 la \"Innocenti 950 Spider\", una piccola cabrio di impronta sportiva caratterizzata da una carrozzeria progettata in Italia, dalla Ghia, costruita a Lambrate e montata su organi meccanici inglesi (Austin-Healey Sprite): questo piccolo e grazioso spider viene presentato, assieme alla berlina A40, al Salone dell'Automobile di Torino nell'autunno 1960. Sar\u00e0 seguito dalla versione coup\u00e9, con motore 1.100, prodotta in poche centinaia di esemplari.\nUna coup\u00e9 pi\u00f9 grande, con motore Ferrari, una piccola utilitaria che prefigurer\u00e0 le linee delle ultime Mini e un piccolo veicolo commerciale rimangono solo progetti dei tecnici di Lambrate.\nA met\u00e0 anni '60 il boom automobilistico dell'Innocenti coincide proprio con la commercializzazione della Mini (Mini Minor). Fabbricata su licenza della British Motor Corporation, con scocche stampate in Italia e meccanica proveniente dall'Inghilterra, la Mini viene costantemente aggiornata e migliorata, anche rispetto alla versione originale inglese, per l'esigente pubblico italiano (finiture pi\u00f9 lussuose), il che porta a farne una vettura trendy, di successo e dalle indiscusse velleit\u00e0 sportive nelle versioni Cooper. Costruita in varie serie e modelli (MK 2, MK 3, TRAVELLER), alcuni peculiari Innocenti, come la versione di prestigio della Mini 1000, la raffinata Mini 1001 del 1972, con particolari interni in vero legno, moquette e particolari esterni cromati, che non trovano corrispondenti nelle versioni inglesi. Montata nei vari anni di produzione con motori di 0.85, 1 ed 1.3 litri rimane in listino fino al 1975.\nLa Mini Bertone e la \u201cNuova Innocenti\u201d.\nNel contempo la British Leyland rileva completamente il settore auto dell'Innocenti, costituendo a Lambrate il centro di smistamento dei veicoli del gruppo British Leyland diretti in Europa, e facendo nascere il nuovo marchio \"Leyland Innocenti\". Durante questo periodo debuttano la Regent (Austin Allegro montata su licenza in Italia), e la seconda auto pensata autonomamente dalla Innocenti: la \"Mini 90\" o \"Mini 120\" (a seconda delle motorizzazioni).\nIn realt\u00e0 questa vettura \u00e8 una evoluzione a 3 porte della Mini classica, monta quasi invariati tutti gli organi della Mini inglese, ma con una carrozzeria completamente rinnovata, personale e moderna, opera del carrozziere \u2013 stilista Nuccio Bertone, con il primato dei \"5 posti in 3 metri\".\nTra il 1975 e 1976 la Leyland inglese, in grave crisi, decide di dismettere lo stabilimento di Lambrate. Dopo vertenze, trattative e scontri tra le maestranze, il Governo e i sindacati, \u00e8 Alejandro De Tomaso, insieme alla GEPI, a rilevare stabilimenti e marchio: nasce nel 1976 la \u201cNuova Innocenti\u201d.\nCon De Tomaso vengono rimesse subito in produzione le Mini di Bertone, dapprima con la vecchia tecnologia inglese, nelle versioni 90, 120 e De Tomaso (120 con caratterizzazione sportiva), poi ampliando la gamma di 90 e 120 con livelli di finitura diversificati (base, L, SL).\nNel 1980 arriva la \"Mille\", primo restyling della Mini Bertone e prima utilitaria italiana con gli alzacristalli elettrici di serie.\nA partire dal 1982, si procede ad un ulteriore lieve ritocco estetico delle Mini Bertone, cui corrisponde un sostanziale rinnovamento del sottopelle. Motori, cambi e sospensioni (i vecchi organi di fornitura inglese) vengono rinnovati con moderni motori e cambi a 5 marce forniti dalla Daihatsu giapponese e sospensioni completamente italiane (di ispirazione Fiat 127). Molto caratteristici i nuovi motori a tre cilindri che accompagnano, da qui al 1993 le piccole Innocenti, affiancati, per un breve periodo, anche da un tecnologico e scattante 617\u00a0cm\u00b3 due cilindri per la \"650\", che \u00e8 stata la prima utilitaria del segmento A con cambio a cinque velocit\u00e0.\nNasce cos\u00ec la \"3 Cilindri\", poi rinominata \"Minitre,\" in diverse versioni ed allestimenti e perfino, nel 1986, la versione pi\u00f9 lunga e spaziosa \"990\" di cui fu anche prevista una versione a 4 porte, mai entrata in produzione.\nMemorabili le versioni Matic, con cambio automatico, la Turbo De Tomaso, con uno scattante motore sovralimentato da un litro, e la versione della 990 SE, unica nel panorama delle utilitarie del 1986, con l'aria condizionata (derivata dall'impianto \"Autoclima\" montato sulla Maserati Biturbo).\nL\u2019anno 1984 si chiude con 232 miliardi di lire di fatturato e oltre 16 mila 800 vetture prodotte e nel giugno 1985 la \u201cNuova Innocenti\u201d e la Maserati, entrambe di propriet\u00e0 di Alejandro De Tomaso, si fondono in un\u2019unica azienda raggruppando gli stabilimenti Innocenti e le Officine Alfieri Maserati di Modena.\nNel 1988 e fino a quasi tutto il 1989, ad una nuova versione della Mini, la neonata Innocenti 500, va il merito (avendo riscosso un discreto successo commerciale) di aver portato in attivo i bilanci della casa milanese. Disponibile in due livelli di allestimento L ed LS, ha un nuovo motore Daihatsu di 548\u00a0cm\u00b3, tre cilindri e cinque marce senza contoalberi di bilanciamento, scattante ed economico.\nNel 1990, in forte crisi per le perdite legate al marchio Maserati, De Tomaso inizia a passare quote dell'Innocenti e poi di Maserati a FIAT, che ne diviene ben presto proprietaria di entrambe le case al 100%. All'atto della transizione verso la Fiat nascono varie versioni speciali della Mini, ora rinominata Small 500 e Small 990. In particolare, la 990 pu\u00f2 essere disponibile con interni in prestigioso velluto spigato Missoni oltre che con il tetto apribile, e la Small 500 con carrozzeria nera e vivace tappezzeria color Arancio.\nIl canto del cigno per la Mini Innocenti sono le versioni catalizzate delle sopracitate \"Small\", insieme a un'ulteriore versione speciale numerata (con portachiavi in argento e pergamena) la Innocenti Small 500 SE (su carrozzeria 990), con la quale si chiuse definitivamente la produzione della piccola utilitaria milanese.\nLa fine e le sedi storiche.\nContemporaneamente all'uscita di scena della Mini Bertone nel 1993, viene chiuso definitivamente lo stabilimento Innocenti di Lambrate, che si era occupato in parte dal 1991 del montaggio di alcuni esemplari della Fiat Panda.\nDal 1993 e fino al 1997 il marchio Innocenti sopravvive solamente per la commercializzazione di veicoli di origine Fiat - Piaggio fabbricati all'estero e rimarcati Innocenti: Innocenti Koral, anche cabriolet, fabbricate in Serbia, Innocenti Mille ed Innocenti Elba fabbricate in Brasile, Innocenti Mille Clip fabbricate in Polonia e le versioni passeggeri del Piaggio Porter, 4 e 6 posti, denominato con il nome di Innocenti Porter.\nGli stabilimenti Innocenti di Lambrate sono stati in gran parte abbattuti, e sull'area \u00e8 ora in costruzione un nuovo quartiere residenziale. \u00c8 sopravvissuta la palazzina uffici della Innocenti Commerciale\u00a0di via Pitteri - trasformata in residenza sanitaria assistenziale per anziani, oltre agli edifici che ospitavano la Mensa Dipendenti e la palazzina uffici ex Centro Studi di Via Rubattino, entrambi in abbandono. Resiste anche - unico dell'area produttiva - il cosiddetto \"Palazzo di Cristallo\". Queste strutture, particolari per design e storia, sono al centro di una controversia fra fautori della demolizione per nuovi appalti, e chi vorrebbe preservare almeno la parte pi\u00f9 importante della memoria industriale, per non ripetere l'errore compiuto col Portello, nel caso Alfa Romeo.\nDal 1980, con De Tomaso, nell'impianto lambratese furono anche prodotti i modelli \"Quattroporte\" e tutta la serie \"Biturbo\" della Maserati, e in joint venture perfino delle vetture Chrysler, \"firmate\" con il tridente per il mercato nordamericano come la Chrysler Turbo Convertible. Vi furono anche assemblate parti meccaniche Moto Guzzi.\nIl marchio ai giorni nostri.\nDal 1997, con l'uscita di scena di tutti i modelli della gamma, il marchio, oggi di propriet\u00e0 del gruppo Stellantis, non \u00e8 pi\u00f9 stato utilizzato.\nLe prime voci circa una sua \"rinascita\" avvengono nel 2008, a distanza di oltre dieci anni di silenzio, nel corso di un congresso svoltosi a Torino, durante il quale Sergio Marchionne espresse l'intenzione del Lingotto di realizzare una vettura low cost, sulla falsariga di quanto fatto da Renault con la Logan nel 2005, proposta con il marchio rumeno Dacia, che riscontr\u00f2 un buon successo di vendite. Pertanto, data la presenza nel Gruppo Fiat dei marchi Autobianchi e Innocenti, da tempo inutilizzati, secondo alcune prime indiscrezioni si ventila l'ipotesi della riesumazione dell'Autobianchi, ma in seguito si propende per Innocenti, marchio improntato negli ultimi anni di esistenza su vetture a basso costo.\nNel 2009, torna in auge la proposta: sul mensile \"Cambio - Panoramauto\" escono i primi bozzetti di un'auto che viene presentata con il codice di progetto \"326\" e designata quale erede della Fiat Palio che, al momento del lancio (anno 1996), fino all'ultimo la dirigenza era indecisa se lanciare proprio con il marchio Innocenti come sostituta, a sua volta, della Fiat Uno/Innocenti Mille, per poi invece virare sul marchio Fiat, pi\u00f9 conosciuto oltreconfine.\nA febbraio 2013 Sergio Marchionne torna a riproporre per l'ultima volta l'idea, ma anche in questa occasione senza ulteriori sviluppi di natura commerciale.\nDal 2017, una societ\u00e0 con sede a Lugano e denominata \"Innocenti S.A.\" produce ciclomotori marchiati con il logo \"Lambretta,\" avvalendosi della collaborazione dell'industria austriaca KSR Group."}
{"id": "230050", "revid": "1553381", "url": "https://it.wikipedia.org/wiki?curid=230050", "title": "John C. Calhoun", "text": "Fu segretario alla Guerra durante la presidenza di James Monroe e il settimo vicepresidente degli Stati Uniti, sotto due diversi presidenti, John Quincy Adams prima e Andrew Jackson poi, dal 1825 fino al 1832, quando si dimise per entrare in Senato. Dopo George Clinton, \u00e8 il secondo e ultimo caso di un vicepresidente in carica con pi\u00f9 di un presidente.\nBiografia.\nNato in Carolina del Sud, inizi\u00f2 la sua carriera politica come un modernizzatore e fautore di un governo nazionale forte e di dazi doganali protezionisti. Alla fine degli anni 1820, tuttavia, le sue idee cambiarono radicalmente, e divenne uno strenuo difensore dei diritti dei singoli Stati, di un governo federale limitato e del libero mercato. Pensava che il Nord avrebbe dovuto accettare queste condizioni perch\u00e9 il Sud restasse nell'Unione. Le sue battaglie e avvertimenti ebbero una grande influenza sulla secessione del Sud nel 1860.\nCalhoun inizi\u00f2 la carriera politica con l'elezione alla Camera dei rappresentanti nel 1810. Fu uno dei pi\u00f9 accesi sostenitori della guerra anglo-americana. Fu segretario alla Guerra con il presidente James Monroe, riorganizzando e modernizzando il dipartimento della Guerra. Calhoun cerc\u00f2 di candidarsi alle elezioni presidenziali del 1824, ma non trovando abbastanza sostegno decise di candidarsi alla vicepresidenza. Il Collegio elettorale lo elesse a grande maggioranza. Fu vicepresidente dapprima con il presidente John Quincy Adams e mantenne la carica con Andrew Jackson, che aveva sconfitto Adams alle elezioni del 1828.\nCalhoun aveva un rapporto difficile con Jackson, principalmente a causa della \"crisi della nullificazione\" e dello scandalo Petticoat. Calhoun appoggi\u00f2 vigorosamente il diritto della Carolina del Sud di annullare la legge federale sui dazi, che egli giudicava sbilanciata a favore del Nord; la questione lo pose in contrasto con gli unionisti come Jackson. Nel 1832, a pochi mesi dalla scadenza del secondo mandato, Calhoun si dimise e ottenne un seggio al Senato. Cerc\u00f2 di diventare il candidato alla presidenza per il Partito Democratico alle elezioni del 1844 ma fu sconfitto a sorpresa dall'inatteso James K. Polk, che poi vinse le elezioni. Calhoun fu in seguito segretario di Stato con il presidente John Tyler dal 1844 al 1845, e in questo ruolo favor\u00ec l'annessione del Texas come mezzo per estendere i territori dov'era in vigore la schiavit\u00f9. Calhoun torn\u00f2 poi al Senato, dove si espresse contro la guerra con il Messico e contro il \"compromesso del 1850\" prima di morire, nel 1850. \nFu spesso un indipendente, che appoggiava di volta in volta sia i Democratici sia i Whig.\nNegli ultimi anni, Calhoun divenne noto come un \"uomo di ferro\" per la sua rigida difesa delle tradizioni e degli usi del Sud bianco, con particolare riferimento alla schiavit\u00f9 e ai diritti dei singoli Stati. Era proprietario di decine di schiavi a Fort Hill, in Carolina del Sud. Calhoun asseriva che la schiavit\u00f9, lungi dall'essere un \"male necessario\", era un \"bene voluto\" che era positivo sia per i proprietari sia per gli schiavi. Per proteggere i diritti degli Stati, Calhoun appoggiava il potere di ciascuno Stato di annullare le leggi federali nel caso le ritenesse anticostituzionali. Lo si considerava uno dei tre \"triumviri\" o del \"trio immortale\" di leader del Congresso, con Daniel Webster e Henry Clay.\nFu anche uno studioso di politica. Autore della \"South Carolina Exposition\" nel 1828, solo dopo la sua morte furono pubblicate le opere maggiori, ovvero la \"Disquisizione\" e il \"Discorso sul governo e la Costituzione degli Stati Uniti\".\nNel saggio \"Disquisizione sul Governo\" del 1850 individuava negli effetti del principio maggioritario semplice una vera piaga, destinata a minare ogni societ\u00e0 democratica. Indicava anche una soluzione, cio\u00e8 il principio della \"maggioranza concorrente\", secondo il quale la ricerca del consenso sulle questioni cruciali deve tener conto dei grandi interessi del Paese."}
{"id": "230062", "revid": "1540383", "url": "https://it.wikipedia.org/wiki?curid=230062", "title": "Alleanza Libera Europea", "text": "L'Alleanza Libera Europea (ALE, inglese: \"European Free Alliance\", \"EFA\") \u00e8 un partito politico europeo che raggruppa 45 partiti e movimenti che sostengono politiche di regionalismo, autonomismo, indipendentismo o simili forme di federalismo o di autogoverno per la propria regione o per le cosiddette \"nazioni senza Stato\".\nAl 2021 quattro regioni europee sono governate da partiti membri dell'ALE: le Fiandre da Jan Jambon (Nuova Alleanza Fiamminga), la Scozia da Nicola Sturgeon (Partito Nazionale Scozzese), la Catalogna da Pere Aragon\u00e8s (Sinistra Repubblicana di Catalogna) e la Corsica da Gilles Simeoni (Femu a Corsica).\nAl Parlamento europeo l'ALE fa parte del gruppo parlamentare di centro-sinistra I Verdi/Alleanza Libera Europea; ciononostante, i tre eurodeputati della Nuova Alleanza Fiamminga siedono nel gruppo dei Conservatori e Riformisti europei e l'eurodeputato di Solidariet\u00e0 Basca siede nel gruppo della Sinistra.\nAl Comitato europeo delle regioni gli esponenti dell'ALE siedono nel gruppo \"Alleanza Europea\".\nLa sezione giovanile dell'ALE \u00e8 la European Free Alliance Youth (EFAy), fondata nel 2000.\nIdeologia e posizioni.\nPunti fondanti oltre al diritto dell'autodeterminazione dei popoli e delle minoranze sono i diritti umani, il rispetto per l'ambiente, lo sviluppo sostenibile, l'attenzione per le tematiche sociali da contrapporre ad una sfrenata liberalizzazione. L'ALE promuove il concetto di \"Europa delle regioni\".\nI partiti che compongono l'ALE sono prevalentemente progressisti di centro-sinistra, ad eccezione di alcuni partiti di centro-destra come Futuro di \u00c5land, e di destra come la Nuova Alleanza Fiamminga e la S\u00fcd-Tiroler Freiheit.\nEsistono anche alcuni partiti affiliati soltanto alla sezione giovanile dell'EFA, come il partito indipendentista veneto di sinistra Sanca Veneta.\nStoria del partito.\nFin dalle prima elezioni dirette del Parlamento europeo nel 1979 i regionalisti e i separatisti sono stati rappresentati: i primi furono il Partito Social Democratico e Laburista (\"SDLP\") nordirlandese, il Partito Nazionale Scozzese (\"SNP\"), l'Unione Popolare (\"VU\") delle Fiandre, il Fronte Democratico dei Francofoni (\"FDF\") della Vallonia e l'altoatesina S\u00fcdtiroler Volkspartei (SVP). Per\u00f2 non formarono insieme un gruppo: il SNP entr\u00f2 nel Gruppo dei Democratici Europei Progressisti, il SDLP nel Gruppo Socialista, VU e FDF nel Gruppo di coordinamento tecnico e di difesa dei gruppi e dei deputati indipendenti e la SVP nel Gruppo Popolare.\nNel 1981 vari partiti regionalisti formarono un partito pan-europeo, l\"'Alleanza Libera Europea\", ma fino al 1989 non formarono insieme un gruppo. A seguito delle elezioni europee del 1984 il SNP entra nel Gruppo dell'Alleanza Democratica Europea; il VU, l'UV e il Partito Nazionalista Basco nel Gruppo Arcobaleno e il Batasuna tra i Non iscritti.\nDopo le elezioni europee del 1989 i partiti regionalisti formano un nuovo \"Gruppo Arcobaleno\", formato dai tre italiani della Lega Lombarda e del Partito Sardo d'Azione, i due spagnoli del Partito Nazionalista Basco e del Partito Andalusista, un belga del VU, un francese dell'Unione del Popolo Corso, uno scozzese del SNP e l'indipendente irlandese Neil Blaney. Si aggiunsero poi anche quattro danesi del Movimento Popolare contro l'UE, mentre il SDLP, il SVP e CiU non vi aderirono.\nNel 1994 l'ALE fu costituita come federazione di partiti. Nel corso del congresso di Barcellona del 25 e 26 marzo 2004 l'ALE divent\u00f2 un partito politico europeo ai sensi delle nuove norme UE (CE 2004/2003; Regolamento del Parlamento europeo e del Consiglio del 4 novembre 2003), riconosciuto ufficialmente il 13 ottobre 2004.\nL'11 marzo 2006 l'ALE celebr\u00f2 a Bruxelles i 25 anni dalla sua creazione."}
{"id": "230065", "revid": "486946", "url": "https://it.wikipedia.org/wiki?curid=230065", "title": "Gruppo Verde/Alleanza Libera Europea", "text": ""}
{"id": "230066", "revid": "155634", "url": "https://it.wikipedia.org/wiki?curid=230066", "title": "Serie A1 1992-1993 (pallacanestro maschile)", "text": "Il campionato di Serie A1 1992-1993 \u00e8 stato il settantunesimo massimo campionato di pallacanestro maschile in Italia ed \u00e8 stato vinto dalla Virtus Bologna.\nFormula.\nLe 16 squadre si incontrano in un girone all'italiana, con partite di andata e ritorno. Le prime 10 classificate accedono ai play-off insieme alle prime due classificate della serie A2. I play-off si disputano al meglio delle tre gare, ad eccezione della finalissima che si gioca al meglio delle cinque gare. Le squadre classificate dall'11\u00ba al 14\u00ba posto partecipano ai play-out insieme a otto squadre della Serie A2 (classificate dal 3\u00ba al 10\u00ba posto). Le dodici squadre vengono divise in due gironi (verde e giallo) di sei squadre ciascuno che si affrontano in un torneo all'italiana con partite di andata e ritorno.\nLe ultime due squadre classificate in Serie A1 retrocedono direttamente in Serie A2.\nPlay-out.\nI play-out sono organizzati in due gironi da 6 squadre ciascuno; tutte le squadre si sfidano in partite di andata e ritorno. Vi partecipano le classificate dall'11\u00ba al 14\u00ba posto di Serie A1, e le classificate dal 3\u00ba al 10\u00ba posto di Serie A2. Le prime 2 classificate di ogni girone giocheranno la stagione 1993-1994 in Serie A1, le altre in Serie A2."}
{"id": "230068", "revid": "112338312", "url": "https://it.wikipedia.org/wiki?curid=230068", "title": "Surrogazione", "text": "La surrogazione, nell'ordinamento italiano, \u00e8 il subingresso di un terzo che si sostituisce nei diritti del creditore verso un debitore, per effetto del pagamento del debito da parte del terzo stesso. \u00c8 uno degli istituti che d\u00e0 vita alle modificazioni soggettive del rapporto obbligatorio nel lato attivo.\nTipologie.\nIl pagamento con surrogazione \u00e8 disciplinato dal codice civile italiano agli artt. 1201-1205. Il codice prevede tre distinte figure di surrogazione:\nSurrogazione per volont\u00e0 del creditore.\nLa surrogazione per volont\u00e0 del creditore \u00e8 disciplinata dall'art. 1201 del codice civile secondo cui: \"Il creditore, ricevendo il pagamento da un terzo, pu\u00f2 surrogarlo nei propri diritti. La surrogazione deve essere fatta in modo espresso e contemporaneamente al pagamento.\"\nLa legge prevede dunque la volont\u00e0 espressa del creditore che ricevendo l'adempimento da parte del terzo dichiari di volerlo far subentrare nei suoi diritti verso il debitore. Tale dichiarazione deve inoltre essere effettuata contestualmente al pagamento da parte del terzo, giacch\u00e9 una dichiarazione effettuata successivamente avrebbe per oggetto un rapporto gi\u00e0 estinto e il terzo potrebbe agire solo con l'azione di indebito arricchimento nei confronti del debitore. La surrogazione per volont\u00e0 del creditore \u00e8 indipendente dalla volont\u00e0 del debitore, e pu\u00f2 avvenire anche contro di essa. Il terzo pu\u00f2 rifiutare di essere surrogato.\nSurrogazione per volont\u00e0 del debitore.\nLa surrogazione per volont\u00e0 del debitore \u00e8 disciplinata dall'art. 1202 del codice civile secondo cui: \"Il debitore, che prende a mutuo una somma di denaro o altra cosa fungibile al fine di pagare il debito, pu\u00f2 surrogare il mutuante nei diritti del creditore, anche senza il consenso di questo\". \nLo stesso articolo 1202 richiede i seguenti requisiti per questo tipo di surrogazione:\nCon riferimento ai mutui bancari, la surrogazione realizza la cosiddetta portabilit\u00e0 del mutuo, ossia permette al debitore di sostituire la banca che ha erogato inizialmente il mutuo con una nuova banca, che ad esempio propone condizioni migliori, mantenendo viva l'ipoteca originariamente costituita. Nel caso in cui si decida di trasferire il mutuo ad altro intermediario non \u00e8 quindi pi\u00f9 necessaria la cancellazione della vecchia garanzia e l'attivazione di una nuova, con riduzione di formalit\u00e0 e soprattutto di costi notarili. La banca che subentra provveder\u00e0 a pagare il debito che residua e si sostituir\u00e0 a quella precedente. Il debitore rimborser\u00e0 il mutuo alle nuove condizioni concordate. Le recenti disposizioni normative rendono il ricorso a tale facolt\u00e0 pi\u00f9 agevole. \u00c8 infatti prevista la nullit\u00e0 delle clausole contrattuali che ne impediscono ovvero ne rendono oneroso l'esercizio per il cliente.\nPer verificare le opportunit\u00e0 di surroga del mutuo si deve confrontare il vecchio contratto di mutuo con le caratteristiche della nuova proposta. La verifica si esegue richiedendo un preventivo per questa operazione a pi\u00f9 Istituti di Credito o utilizzando servizi di comparazione sul web.\nSurrogazione legale.\nLa surrogazione legale \u00e8 prevista dall'art. 1203 che elenca alcune ipotesi in cui un terzo subentra nei diritti del creditore per volont\u00e0 della legge:\nIl surrogato pu\u00f2 esercitare tutti i diritti e le azioni che spettavano al creditore originario nei contronti del debitore, e pu\u00f2 valersi di tutte le garanzie che assistevano il credito. Da notare che in caso di ipoteca il surrogato ha l'onere di far annotare ex art. 2843 la surrogazione allo scopo di renderla opponibile ai terzi."}
{"id": "230070", "revid": "1652134", "url": "https://it.wikipedia.org/wiki?curid=230070", "title": "Melito di Porto Salvo", "text": "Melito di Porto Salvo (\"M\u00e8litu\" in calabrese, \"\u039c\u03b5\u03bb\u03b9\u03c4\u03bf\u03c2\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria. \u00c8 il comune pi\u00f9 a sud della Calabria e dell'Italia continentale.\nGeografia fisica.\nIl centro storico di Melito, posto a circa 28\u00a0km da Reggio Calabria, sorge su una collina a 85 metri s.l.m., detta colle Calvario, che digrada dolcemente verso il Mar Ionio.\nMelito fa parte dell'Area metropolitana di Reggio Calabria.\nIdrografia.\nIl territorio comunale \u00e8 attraversato da alcune fiumare: il torrente Tuccio, ad est, separa il capoluogo comunale dalla frazione di Pilati; la fiumara Tabacco, ad ovest, \u00e8 interposta tra il capoluogo e la frazione di Ann\u00e0. Il torrente Marosimone, di pi\u00f9 modesta importanza, attraversa il paese.\nStoria.\nSecondo gli storici locali (tra cui R. Cotroneo) la localit\u00e0 era sicuramente abitata in epoca tardo-romana, anche se la conferma di tale assunto \u00e8 data solamente dal ritrovamento nella parte pi\u00f9 antica (presso la collinetta \"Calvario\") di una necropoli del V-VI secolo d.C. si suppone inoltre che in tale periodo il posto fosse una stazione di scambio e riposo per chi viaggiava da Reggio Calabria a Locri (Decastadium).\nSecondo la storia popolare, nel 1600 un quadro con l'effigie della Vergine Maria \u00e8 stato trovato sulla spiaggia, giunto dal mare e ritrovato da marinai; sul luogo del ritrovamento i Melitesi edificarono un santuario. Il quadro fu tenuto nei pressi del ritrovamento,in una edicola posta dove oggi sorge una nicchia, e poi fu portato nella chiesa dei Santi Pietro e Paolo di Pentedattilo durante i lavori di costruzione del santuario. Nel 1680 fu costruito il santuario e, per un antico voto del marchese Domenico Alberti, fu deciso che il quadro della Madonna ritorni a Pentedattilo il 25 marzo di ogni anno, per poi scendere l'ultimo sabato del mese di aprile.\nCon l'eversione della feudalit\u00e0, le terre di Melito e Pentedattilo furono acquistate dai Ramirez, famiglia di origine spagnola che intensific\u00f2 la produzione agricola introducendo agrumeti e vigneti, colture pi\u00f9 pregiate come quella del bergamotto.\nNella seconda met\u00e0 del XIX secolo fu ultimato il trasferimento di tutte le istituzioni civili e religiose da Pentedattilo a Melito.\nSulla spiaggia melitese di Rumbolo il 19 agosto 1860 avvenne lo sbarco dei Mille di Giuseppe Garibaldi che, dopo aver occupato la Sicilia, puntavano alla conquista delle terre del regno borbonico \"al di qua del Faro\". Un secondo, meno fortunato, sbarco dei garibaldini avvenne il 25 agosto 1862, quando giunsero in Calabria con l'intento di muovere alla conquista di Roma ancora soggetta al Papa: una stele commemorativa ed un mausoleo ricordano questo secondo sbarco. Il piroscafo a vapore \"Torino\", affondato dai Borboni durante lo sbarco dei garibaldini, giace sul fondale a 12\u00a0m di profondit\u00e0.\nSimboli.\nLo stemma del Comune di Melito di Porto Salvo \u00e8 stato concesso con decreto del presidente della Repubblica del 22 luglio 1982.\nMonumenti e luoghi d'interesse.\nStatue.\nLa stele garibaldina, costruita sul lungomare in contrada Rumbolo in sostituzione di una pi\u00f9 antica, ricorda il luogo in cui i Mille di Giuseppe Garibaldi sbarcarono il 19 agosto 1860. Ai caduti di tutte le guerre sono dedicati il monumento in corso Garibaldi e la lapide in viale delle Rimembranze.\nSul lungomare, di fronte al santuario di Porto Salvo, si trova una scultura ritraente la Madonna.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 602 persone. Le comunit\u00e0 nazionali pi\u00f9 numerose sono:\nGeografia antropica.\nNegli anni settanta parte del territorio comunale di \"Melito di Porto Salvo \" \u00e8 stato conferito al comune di Roghudi, allo scopo di costruire un abitato di nuova fondazione (denominato Roghudi Nuovo) dove trasferire gli abitanti e la sede comunale di Roghudi (Vecchio), situato sulle pendici meridionali dell'Aspromonte e abbandonato a seguito di due alluvioni verificatosi nel 1971 e nel 1973.\nL'abitato che va da Musa e Ann\u00e0 fino a Pilati e che raggiunge il quartiere Pallica costituisce un vero e proprio agglomerato urbano che raccoglie la maggior parte delle abitazioni e dei servizi del comune.\nDivisione del territorio.\nMelito di Porto Salvo \u00e8 suddivisa nelle seguenti contrade e frazioni (tra parentesi il nome in greco-calabro):\nEconomia.\nNonostante i cospicui investimenti pubblici susseguitisi fino agli anni settanta, il comune non \u00e8 riuscito a sviluppare un tessuto economico industriale. All'agricoltura, che durante gli anni settanta ha puntato sulla coltivazione del bergamotto, si affianca oggi una timida apertura al turismo balneare.\nInfrastrutture e trasporti.\nStrade.\nIl comune \u00e8 servito dalla Strada statale 106 Jonica Reggio Calabria-Taranto, il cui vecchio tracciato attraversava il centro abitato e ancora oggi porta il nome di via Nazionale; \u00e8 inoltre il punto di arrivo della strada statale 183 e della strada provinciale 3 Aspromonte - Jonio.\nFerrovie.\nLa stazione di Melito di Porto Salvo fa parte della linea ionica Reggio Calabria-Metaponto-Taranto, a doppio binario ed elettrificata fino a Melito, mentre per il restante tratto \u00e8 a singolo binario e non dotata di elettrificazione. La stazione di Melito \u00e8 la prima stazione sul lato ionico del Servizio ferroviario suburbano di Reggio Calabria. Dalla fine del 2007 \u00e8 stato istituito il servizio ferroviario suburbano di Reggio Calabria che garantisce una corsa ogni 30 minuti verso Reggio Calabria ed una corsa ogni ora fino a Rosarno.\nIstruzione.\nIl comune \u00e8 sede delle seguenti istituzioni scolastiche:\nAmministrazione.\nIl Consiglio dei Ministri n. 74 del 27/03/2013, su proposta del ministro dell'Interno Anna Maria Cancellieri, ha deliberato lo scioglimento, (per la terza volta) del Consiglio comunale di Melito di Porto Salvo ai sensi della normativa antimafia. Tale scioglimento \u00e8 avvenuto in seguito all'arresto del sindaco Gesualdo Costantino il 12 febbraio 2013 per associazione mafiosa, Costantino \u00e8 stato scarcerato, in attesa di processo, a giugno del 2016.\nTale provvedimento scaturisce da indagini portate avanti della Procura della Repubblica di Reggio Calabria, che informato il Prefetto di Reggio Calabria dott. Vittorio Piscitelli ha disposto la gestione della Commissione Straordinaria, poi confermata con decreto del CdM n. 74 del 27/03/2013.\nSecondo la Direzione Distrettuale Antimafia la cosca Iamonte controlla il traffico di armi e di sostanze stupefacenti nel basso Jonio reggino e ha realizzato un'infiltrazione pervasiva all'interno del palazzo Comunale creando una grande emorragia socio-politica.\nIl 31 maggio 2015 i cittadini di Melito di Porto Salvo sono stati chiamati alle urne per le elezioni comunali 2015. \u00c8 stato eletto il sindaco Giuseppe Salvatore Meduri.\nIl 24 agosto 2019 il sindaco Meduri informa la cittadinanza sulla crisi amministrativa locale, contestualmente annuncia le proprie dimissioni dalla carica di sindaco (con un anticipo di un anno rispetto alla conclusione naturale del mandato elettorale), rimanendo in carica per il disbrigo degli affari correnti, fino alla nomina, da parte del Prefetto di Reggio Calabria, di un commissario prefettizio.\nIl 13 settembre 2019 le dimissioni del sindaco Giuseppe Meduri sono diventate efficaci secondo le disposizioni vigenti in materia.\nIl 16 settembre 2019 il Prefetto di Reggio Calabria, ha individuato la dott.ssa Anna Aurora Colosimo, commissario prefettizio ordinario con i poteri di Giunta municipale e Consiglio comunale, alla quale \u00e8 stato affidato il compito di guidare il comune melitese fino alle prossime consultazioni elettorali.\nIl 20 e 21 settembre 2020 si \u00e8 tenuto il turno straordinario delle elezioni amministrative del 2020. Le elezioni non sono risultate valide per il mancato raggiungimento del quorum dei votanti.\nIl 3 e 4 ottobre 2021 i cittadini di Melito di Porto Salvo sono stati chiamati alle urne per elezioni amministrative del 2021. \u00c8 stato eletto il sindaco Salvatore Arch. Orlando."}
{"id": "230071", "revid": "1534511", "url": "https://it.wikipedia.org/wiki?curid=230071", "title": "Movimento (sociologia)", "text": "Un movimento, da un punto di vista sociologico, \u00e8 qualunque formazione sociale collettiva relativamente strutturata che appare identificabile per il fine dei suoi partecipanti e membri di difendere o promuovere degli \"oggetti\" o delle situazioni che hanno una connotazione sociale, e quindi delle implicazioni di fatto o di valore per un gruppo pi\u00f9 o meno circoscritto di soggetti.\nInserito nel contesto dei comportamenti collettivi, il movimento \u00e8 rappresentato da un gruppo nel quale i ruoli dei componenti non sono definiti e le relazioni sociali sono per lo pi\u00f9 a carattere cooperativo e dotate di forte carica emotiva. Solitamente il movimento focalizza l'attenzione su un determinato obiettivo e si mobilita per conseguirlo. \nDescrizione.\nI movimenti sociali sono delle forme di aggregazione di individui che hanno come obiettivo la difesa, la promozione o il cambiamento di un fatto che ha connotazione sociale. Ci\u00f2 avviene in particolare quando il sistema politico e istituzionale non \u00e8 ritenuto in grado di rappresentare pienamente la societ\u00e0 civile. I movimenti possono evolvere verso forme di partiti politici e partecipare ad eventuali elezioni oppure rimanere al rango di movimento sociale.\nIn ambito sociologico.\nDefinizione dei movimenti sociali.\nI movimenti sociali sono soggetti politici e sociali che si definiscono in base a:\nLe forme organizzative possono essere \"verticali\", ossia prevedono una leadership formale posta a capo dei semplici attivisti, o \"reticolari\", ovvero strutturati secondo la logica della rete internet. In quest'ultimo caso in cui i diversi soggetti sono in contatto e stabiliscono l'organizzazione del movimento, ma formalmente nessuno ha egemonia sugli altri. I movimenti odierni sono strettamente legati alla logica reticolare, che ha il vantaggio di permettere un'organizzazione pi\u00f9 veloce e quindi pi\u00f9 capace di sfuggire al controllo del potere.\nVicende dei movimenti sociali.\nI movimenti sociali si trasformano in base allo Stato nascente, alla Mobilitazione, al Consolidamento e all'Istituzionalizzazione:\nSecondo il sociologo Francesco Alberoni, il movimento rappresenta un gruppo allo \"statu nascenti\", ovvero precede l'istituzionalizzazione dei ruoli e la formalizzazione delle relazioni sociali al suo interno.\nIl movimento operaio.\nIl primo esempio di movimento \u00e8 quello Operaio (a partire dal XIX secolo \u2013 rivoluzione industriale), in cui veniva sottolineato il conflitto tra capitale e lavoro: uno dei problemi fondamentali della societ\u00e0 industriale era come distribuire il capitale tra i lavoratori (conflitto risolto con la propriet\u00e0 privata, sotto forma di profitti e salari pagati a coloro che vendevano la loro forza lavoro impiegata in fabbrica). Il movimento operaio si \u00e8 battuto anche per l'abolizione delle classi sociali, affinch\u00e9 venisse ampliato il suffragio; il sistema economico avrebbe potuto cos\u00ec produrre di pi\u00f9 in condizioni di maggiore giustizia. Vi \u00e8 a seguire il movimento nazionalista (seconda met\u00e0 del 900), \nNella societ\u00e0 post-industriale.\nNella societ\u00e0 post-industriale, il settore industriale non \u00e8 pi\u00f9 di posizione centrale, in quanto risulta centrale quello terziario, che produce e fornisce servizi (insegnamento, sanit\u00e0, pubblicit\u00e0, commercio: tutto ci\u00f2 che non riguarda lavoro agricolo e operaio). Il contributo dato al PIL dal settore terziario cresce via via maggiormente. Si afferma quindi un declino del movimento operaio, anche se da una parte prende la forma di Sindacato. A partire dagli anni 60, nascono i movimenti sociali come quello femminista, per i diritti civili, antinucleare ed ecologico, per i diritti omosessuali, antiglobalisti (tutti facenti parte della societ\u00e0 post-industriale).\nMeccanismo della contrattazione collettiva.\nPoich\u00e9 il livello salariale viene stabilito attraverso una contrattazione tra lavoratori e datori di lavoro, il movimento operaio diventa un elemento di attivit\u00e0 politica ortodossa, quindi istituzionalizzata. Il conflitto viene dunque riconosciuto a livello istituzionale, e non \u00e8 pi\u00f9 un conflitto politico che mette in discussione il funzionamento del sistema, ma ansi produce una rappresentanza politica inserita nel contesto demografico."}
{"id": "230072", "revid": "339392", "url": "https://it.wikipedia.org/wiki?curid=230072", "title": "Partito Democratico dei Popoli d'Europa", "text": ""}
{"id": "230074", "revid": "339392", "url": "https://it.wikipedia.org/wiki?curid=230074", "title": "Partito Democratico dei Popoli d'Europa - Alleanza Libera Europea", "text": ""}
{"id": "230077", "revid": "287204", "url": "https://it.wikipedia.org/wiki?curid=230077", "title": "Borgo wuhrer", "text": ""}
{"id": "230078", "revid": "287204", "url": "https://it.wikipedia.org/wiki?curid=230078", "title": "Storia della Bolivia", "text": "La storia della Bolivia si riferisce al territorio corrispondente all'incirca all'attuale Bolivia nelle varie fasi storiche."}
{"id": "230079", "revid": "125655689", "url": "https://it.wikipedia.org/wiki?curid=230079", "title": "Pallacanestro Varese", "text": "La Pallacanestro Varese \u00e8 la principale squadra di pallacanestro della citt\u00e0 di Varese, fondata il 1\u00ba agosto 1945. Milita in Serie A, il principale torneo professionistico per club in Italia. Per ragioni di sponsorizzazione, \u00e8 nota come Openjobmetis Varese.\nPer numero di vittorie conseguite a livello nazionale, con 10 scudetti, e internazionale, con 5 Coppe dei Campioni, 2 Coppe delle Coppe e 3 Coppe Intercontinentali, \u00e8 da considerarsi tra le compagini pi\u00f9 prestigiose della pallacanestro continentale oltrech\u00e9 la squadra italiana pi\u00f9 titolata a livello internazionale.\nNel febbraio del 2016 la squadra denominata \"Grande Ignis\", vincente a livello nazionale e internazionale nel decennio degli anni 70 viene inserita dalla Federazione Italiana Pallacanestro nella Italia Basket Hall of Fame, prima formazione di club a farne parte.\nStoria.\nGli esordi.\nIl primo gruppo di giocatori di \"palla al cesto\" di Varese fu fondato nel 1927. Erano atleti della \"Societ\u00e0 Ginnastica Varesina\", ma giocavano semplicemente con il nome di Varese sulle maglie. I colori sociali erano il bianco e il rosso.\nIl 1\u00ba agosto 1945 fu fondata la prima vera e propria societ\u00e0 di basket cittadina: la Pallacanestro Varese. A firmare l'atto costitutivo della nuova societ\u00e0 furono Sergio Brusa Pasqu\u00e8, Sergio Marelli ed Emilio Clerici; primo presidente fu Vincenzo Agusta; primo capitano fu Manlio Stabilini. La stagione di debutto \u00e8 la 1945-46, con Enrico Garbosi in veste di allenatore/giocatore, e vede la Pallacanestro Varese vincere il campionato di Serie B, ottenendo la promozione in serie A per il 1946-1947.\nIl primitivo roster era formato da Enrico Garbosi, Vittorio Tracuzzi, Antonio Zorzi, Mario Alesini, Giancarlo Gualco, Carlo Cerioni, Vinicio Nesti, Romano Forastieri. Nel 1948-49 Varese concluse al secondo posto il campionato, alle spalle della Virtus Bologna, mentre nella stagione 1949-1950 arriv\u00f2 terza.\nNel 1954 la squadra leg\u00f2 per la prima volta il suo nome ad uno sponsor, la Storm.\nLa \"Ignis Varese\".\nL'arrivo alla presidenza dell'industriale Giovanni Borghi, che nel 1956 decise di legare il nome della sua azienda di elettrodomestici Ignis con la squadra di pallacanestro della sua citt\u00e0 d'adozione, coincise con il periodo d'oro della Pallacanestro Varese. I colori sociali divennero giallo-blu.\nNella stagione 1960-61 arriv\u00f2 il primo scudetto, seguito poi da quelli del 1964 e del 1969. Sempre negli anni 1960, la Ignis Varese vinse una Coppa Intercontinentale ed una Coppa Italia. Nel 1965-66, Varese ri-vinse lo scudetto contro la Simmenthal Milano, tra le rivali storiche dei varesini, ma il titolo fu poi revocato per la vicenda Gennari, rimasta non ben chiarita.\nNegli anni 1970 la formazione bosina conquist\u00f2 6 scudetti e raggiunse per 10 volte consecutive la finale di Coppa dei Campioni (Record ancora oggi ineguagliato) vincendone 5: la prima nel 1970, battendo a Sarajevo il Cska Mosca per 79-74, replicando poi a Tel Aviv, nel 1972, con la vittoria per 70-69 sulla Jugoplastika Spalato, nel 1973 a Liegi, ancora contro il Cska (71-66), ad Anversa (1975) superando il Real Madrid per 79-66, e nel 1976 a Ginevra, questa volta con il marchio Mobilgirgi sulle maglie, di nuovo contro il Real (81-74).\nTra gli allenatori protagonisti di questi anni, si ricordano Aza Nikoli\u0107, Nico Messina e Sandro Gamba. Tra i giocatori, Edoardo Rusconi,Dino Meneghin, Aldo Ossola, Bob Morse, Marino Zanatta, Ottorino Flaborea, Ivan Bisson, Charlie Yelverton, Manuel Raga e Sergio Rizzi.\nAnni 80 e 90.\nLa Pallacanestro Varese vince la Coppa delle Coppe nel 1980. Nel 1981 la famiglia Borghi esce di scena definitivamente e l'industriale Antonio Bulgheroni rileva la societ\u00e0. Negli anni 1980 la Pallacanestro Varese, pur vincendo qualche volta la regular season, non riesce a ripetersi nei playoff. Nella stagione 1989-90 perde la finale dei playoff contro Pesaro. Nel 1992 la societ\u00e0 retrocede in serie A2, ritornando al massimo campionato dopo due anni.\nVarese Roosters.\nNel 1997 la Pallacanestro Varese decide di non portare nessun marchio di sponsorizzazione sulle maglie. La scelta \u00e8 quella di creare un pool di aziende per supportare economicamente la societ\u00e0. La squadra assume il nome di \"Varese Roosters\", da un termine inglese che significa \"galletto da combattimento\".\nVarese si presenta al campionato 1998-99 con un organico giovane, di cui fanno parte giocatori come il playmaker Pozzecco, di cui balzano all'occhio i capelli tinti rosso-fuoco, condivisi anche da Cristiano Zanus Fortes; ad essi si affiancano Andrea Meneghin, figlio del grande Dino, il croato gi\u00e0 campione di Eurolega Veljko Mr\u0161i\u0107, l'esperto Cecco Vescovi, \"bandiera\" della squadra, l'ala Alessandro De Pol, il giovanissimo centro Giacomo Galanda e il portoricano Daniel Santiago. In panchina siede il tecnico Carlo Recalcati.\nIl 1998/99 si rivela una stagione estremamente positiva, culminata con il grande successo della \"stella\", ovvero il 10\u00ba scudetto vinto dalla societ\u00e0 lombarda, festeggiato in estate anche dalla stella NBA Allen Iverson, che giunge a Varese per giocare dei match benefici 3 contro 3.\nLa stagione seguente ci fu un grosso cambiamento di organico (partirono Giacomo Galanda, Alessandro De Pol e Veljko Mr\u0161i\u0107, sostituiti da Denis Wucherer, Corey Allen, Glenn Sekunda, Eric C\u00e1rdenas, Alessandro Davolio e Francesco Foiera). Il cambiamento non riusc\u00ec a tenere ai vertici la squadra, che anzi venne salvata dalla retrocessione solo con l'arrivo in panchina di Valerio Bianchini.\nA fine stagione comunque arriv\u00f2 la prima Supercoppa italiana nella storia di Varese e la partecipazione al McDonald's Open, nei quali i biancorossi sfiorarono la vittoria contro i campioni NBA dei San Antonio Spurs.\nEra Castiglioni.\nDal 2000 la societ\u00e0 passa alla famiglia Castiglioni, imprenditori varesini proprietari di varie aziende del territorio, tra le quali la casa motociclistica Cagiva.\nSono anni caratterizzati da un basso profilo: la squadra ora lotta per non retrocedere, ora termina a met\u00e0 classifica, ora si qualifica stentatamente ai playoff, ma esce quasi subito. Vari allenatori si alternano sulla panchina della squadra: in sequenza Federico Danna, Gianfranco Lombardi, Giancarlo Sacco, Edoardo Colombo, Gregor Beugnot, Edoardo Rusconi, Giulio Cadeo, Gianni Molina e Rub\u00e9n Magnano, il pi\u00f9 duraturo, che guida la squadra dal 2004 al 2007.\nNel 2005 la societ\u00e0 festeggia i sessant'anni di vita.\nPer la stagione 2007-08, concluso il rapporto con Magnano, in panchina arriva Veljko Mr\u0161i\u0107, assistito da Andrea Meneghin e Cecco Vescovi.\nMa il 28 novembre 2007, dopo un pessimo inizio di stagione, con la squadra ridotta all'ultimo posto in classifica, in panchina viene chiamato Valerio Bianchini e Mrsi\u0107 viene \"retrocesso\" ad assistente. Ci\u00f2 non basta a raddrizzare la situazione: il 30 marzo 2008, la sconfitta casalinga nel derby contro Cant\u00f9 per 76-83 sancisce la matematica retrocessione di Varese in LegaDue.\nIl ritorno in Serie A1.\nIl 9 giugno 2008 viene presentato il nuovo tecnico Stefano Pillastrini. Obiettivo dichiarato della societ\u00e0 \u00e8 la risalita immediata in Serie A.\nNella stagione, la squadra si posiziona ben presto in vetta alla classifica, ma, complice qualche sconfitta, arriva a giocarsi la promozione diretta solo all'ultima giornata contro la Prima Veroli il 26 aprile 2009.\nLa compagine biancorossa tuttavia mantiene le promesse e, grazie alla vittoria su Veroli per 81-70, riconquista l'accesso alla Serie A, classificandosi davanti alla Vanoli Soresina a disputare i playoff.\nNella stagione successiva, sempre con Pillastrini in panchina, la Pallacanestro Varese trascorre tutta la stagione nella parte medio-bassa della classifica di serie A1, concludendo al 12\u00ba posto con 20 punti conquistati, e salvandosi alla 14\u00aa giornata con una vittoria sulla Vanoli Cremona.\nCreazione \"Varese nel Cuore\".\nNell'estate del 2010 la propriet\u00e0 della squadra passa dalla famiglia Castiglioni al neocostituito consorzio \"Varese nel Cuore\", che detiene il 100% delle quote azionarie della Pallacanestro Varese. Scopo del consorzio \u00e8 creare un pool di privati ed aziende che possano sostenere la squadra versando una quota media 10.000 \u20ac l'anno per tre anni, in modo tale da aumentare il budget a disposizione della squadra. Presidente di \"Varese nel Cuore\" viene nominato Michele Lo Nero, che acquisisce pure la presidenza della societ\u00e0 (poi ceduta a Francesco Vescovi).\nDal punto di vista tecnico, la novit\u00e0 principale \u00e8 il ritorno in panchina di coach Carlo Recalcati. Il roster viene profondamente rinnovato, e la squadra riesce a terminare la regular season in 7\u00aa posizione, qualificandosi ai play-off, dove sar\u00e0 poi eliminata ai quarti di finale dalla Pallacanestro Cant\u00f9.\nCarlo Recalcati viene confermato in panchina pure nella stagione successiva, che vede la squadra varesina terminare all'8\u00ba posto in regular season e venire successivamente eliminata ai playoff dalla Mens Sana Siena, capolista della stagione regolare.\n2012: ritorno ai vertici.\nPer il campionato 2012-13, terminato il rapporto con coach Carlo Recalcati, in panchina arriva Francesco Vitucci. Rispetto all'anno precedente, la rosa viene drasticamente rinnovata: l'unico giocatore confermato \u00e8 Janar Talts. Le scelte della dirigenza si rivelano vincenti: il precampionato termina senza sconfitte, mentre in campionato il girone di andata viene chiuso al primo posto con 26 punti, frutto di 13 vittorie e 2 sole sconfitte (alla 10\u00aa giornata contro la Virtus Roma e alla 15\u00aa contro la Reyer Venezia), con 2 punti di vantaggio sulla Dinamo Sassari.\nDopo 6 anni dall'ultima apparizione, inoltre, la squadra varesina si qualifica alle Final Eight di Coppa Italia, nelle quali batte l'Olimpia Milano per 92-74 ai quarti e la Virtus Roma per 81-71 in semifinale, venendo per\u00f2 sconfitta in finale dalla Mens Sana Siena per 74-77.\nIl 28 aprile 2013 dopo la vittoria casalinga su Pesaro per 85-70 Varese vince matematicamente la regular season 2012-2013. Ai play-off, la squadra di Vitucci elimina ai quarti di finale la Reyer Venezia per 4-1, venendo eliminata per 4-3 in semifinale dalla Mens Sana Siena.\nConcluso il rapporto con Vitucci, viene ingaggiato Fabrizio Frates come coach per la stagione 2013-2014. \nOltre al campionato italiano, la squadra prende parte anche all'Eurocup, dopo essere stata eliminata al Qualifying Round di Eurolega. \nL'8 ottobre viene sconfitta dalla Mens Sana Siena nella finale di Supercoppa italiana.\nI varesini vengono eliminati anche dall'Eurocup al termine della Regular Season, conclusasi all'ultimo posto del girone C. Il 25 febbraio, il vice-allenatore Stefano Bizzozi prende il posto di Frates sulla panchina, portando la squadra al decimo posto in campionato.\nIl 13 giugno 2014 viene ufficializzato il nuovo allenatore: Gianmarco Pozzecco. Il 24 febbraio 2015 si dimette dall'incarico, venendo sostituito da Attilio Caja fino al termine della stagione.\nLa stagione, guidata nuovamente dal coach Attilio Caja, vede Varese chiudere all'undicesimo posto in campionato.\nNel 2015-16, sotto la guida di coach Paolo Moretti, la squadra chiude al nono posto nel campionato italiano. Partecipa inoltre alla FIBA Europe Cup arrivando alle final four di Chalon-sur-Sa\u00f4ne dove, dopo aver battuto la squadra della citt\u00e0 ospitante: l'\u00c9lan Sportif Chalonnais, accede ad una finale continentale dove mancava dalla stagione 1984-85. Dopo aver condotto la partita per gran parte dell'incontro la vittoria va alla squadra tedesca dei Skyliners Frankfurt col punteggio di 61-66.\nLa stagione inizia di nuovo sotto la guida di coach Paolo Moretti cui subentra Attilio Caja. Per quanto concerne il campionato Varese non va oltre il dodicesimo posto in classifica, in campo internazionale invece, partecipa alla prima edizione della Basketball Champions League dove, dopo aver superato il secondo turno preliminare contro il Benfica accede alla fase a gironi, non superandola. \nIn quest'annata, Varese non prende parte alle competizioni continentali ma, grazie al sesto posto finale nella Regular season, torna ai play-off scudetto dove mancava da cinque anni, venendo eliminata ai quarti di finale.\nNel 2018-2019, inizia per Varese la terza stagione sotto la guida di coach Caja. La compagine bosina termina il girone di andata del campionato a quinto posto accedendo cos\u00ec alla Coppa Italia dopo sei anni di assenza, viene eliminata ai quarti di finale col punteggio di 82 a 73 da Cremona poi vincitrice del torneo. Varese prende parte anche, per la seconda volta, alla FIBA Europe Cup dove accede nuovamente alle final four.\nLa stagione sportiva 2019-2020 vede Varese prendere parte al campionato di Serie A per la settantunesima volta nella sua storia. L'otto marzo 2020, a seguito delle misure restrittive legate all'emergenza coronavirus viene sospeso il campionato poco prima del derby con l'Olimpia Milano.\nRoster 2021-2022.\n\"Aggiornato all'11 febbraio 2022.\"\nGiocatori.\nHall of Fame.\nLa Hall of Fame della Pallacanestro Varese fu creata per il 60\u00ba anniversario della societ\u00e0 bosina, nel 2005. I tifosi scelsero 13 giocatori ed 1 allenatore in base al periodo storico.\nAi 13 giocatori nel 2007 si aggiunse Paolo Vittori che fu inserito dopo la sua elezione nella Italia Basket Hall of Fame.\nStatistiche e record.\nDi squadra.\nStatistiche aggiornate al termine della stagione sportiva 2017/2018.\nColori e simbolo.\nFin dalla sua creazione i colori sociali furono il bianco e il rosso.\nNel 1956, grazie allo sponsor Ignis, le divise cambiarono in giallo-blu fino al 1975. Con lo sponsor Mobilgirgi le divise diventano bianco-nere, per poi passare al bianco-blu durante la partnership con DiVarese, tornando infine al bianco-rosso verso gli anni 1990.\nNella finale di Coppa Italia del 1999 i Roosters Varese scesero in campo con le divise giallo-blu in ricordo della vecchia Ignis. Varese usc\u00ec sconfitta con un canestro nel finale di Abbio e da quel momento non furono pi\u00f9 utilizzate perch\u00e9 considerate, soprattutto per bocca di Andrea Meneghin, portasfortuna.\nImpianti di gioco.\nAgli inizi della sua storia, negli anni venti, la Pallacanestro Varese (all'epoca sezione della Societ\u00e0 Ginnastica Varesina) disputava i suoi incontri presso la sede sociale o (poich\u00e9 allora ancora possibile) all'aperto. Nel 1929 il Comune appront\u00f2 a Casbeno una palestra coperta, che venne dedicata vocazionalmente al gioco della \"palla al cesto\"; nello stesso anno l'edificio venne requisito dall'Opera Nazionale Balilla, che permise comunque lo svolgimento delle gare e degli allenamenti.\nNel maggio 1945, alla firma dello statuto che sanc\u00ec la nascita ufficiale della Pallacanestro Varese come club autonomo, il sindaco in carica Enrico Bonfanti gli concesse il diritto d'utilizzo della suddetta palestra, la quale rimase sede delle gare interne del club fino al 1964, quando i limiti strutturali della stessa (scarsa capienza di pubblico in primis) ne resero necessaria la sostituzione.\nIl 6 dicembre di quell'anno venne pertanto inaugurato a Masnago il nuovo palazzo dello sport, progettato dallo studio Brusa Pasqu\u00e9 e dedicato alla memoria di Lino Oldrini, sindaco della citt\u00e0 dal 1956 e deceduto in carica proprio in quell'anno. A decorrere da tale data la Pallacanestro Varese disputa le proprie partite casalinghe in tale struttura, che nel corso dei decenni \u00e8 stata pi\u00f9 volte ampliata e ristrutturata.\nTifoseria.\nOrganizzazione.\nIl primo gruppo di tifosi organizzati d'ispirazione ultr\u00e0 al seguito della Pallacanestro Varese furono i \"Boys\": formatisi nel 1974, essi furono al contempo il gruppo guida sia della \"curva\" cestistica che di quella del .\nScioltisi i \"Boys\", nel 2002 la guida del tifo radicale pass\u00f2 al collettivo \"Giovent\u00f9 Biancorossa\" (abbreviato \"GBR\"), che a differenza del precedente gruppo era vocazionalmente dedicato alla sola pallacanestro.\nScioltasi anche la \"GBR\", dal 2012 il tifo organizzato \u00e8 guidato dal gruppo \"Arditi\".\nOrientamento politico.\nLa tifoseria organizzata varesina \u00e8 compatta nella professione di ideologie politiche di estrema destra, con aperta simpatia neofascista: nella simbologia e nella nomenclatura dei gruppi rientrano vari elementi mutuati dalla tradizione di tale area politica.\nTale caratteristica balz\u00f2 agli onori della cronaca il 7 marzo 1979 in occasione della partita Emerson Varese-Maccabi Tel Aviv, valida per la Coppa dei Campioni. Per tutta la durata dell'incontro la curva nord (sede abituale dei collettivi organizzati) inscen\u00f2 una gazzarra di carattere antisemita: i tifosi lanciarono in campo galline spennate verniciate coi colori della bandiera di Israele e brandendo croci di legno e finti teschi intonarono cori inneggianti ad Adolf Hitler e ai campi di sterminio (ripresi anche sugli striscioni). Tale esibizione venne ripresa dalla stampa internazionale, causando anche un irrigidimento delle relazioni diplomatiche tra Italia e Israele. Le indagini portarono all'incriminazione di undici persone indicate come mandanti della gazzarra (aderenti o simpatizzanti del Fronte della Giovent\u00f9), le quali vennero poi rinviate a giudizio con l'accusa di apologia di genocidio. Il processo si protrasse dal 1980 al 1985: al termine dei tre gradi di giudizio, quattro imputati (all'epoca minorenni) vennero dichiarati non punibili e affidati brevemente a un riformatorio; gli altri sette vennero invece condannati a pene di reclusione variabili da un anno e quattro mesi a tre anni e quattro mesi, oltre che a risarcire i soggetti costituitisi parti offese (quali l'Unione delle comunit\u00e0 israelitiche in Italia) con una somma totale di 13.860.000 lire. Tale somma venne poi impiegata per finanziare un viaggio al \"lager\" di Dachau a trentaquattro studenti di scuole della citt\u00e0 di Milano. La tifoseria organizzata varesina tuttavia neg\u00f2 un proprio coinvolgimento diretto in tale episodio, addebitandolo integralmente a soggetti esterni all'ambito sportivo.\nNon di rado i tifosi organizzati varesini sono stati coinvolti in episodi di violenza contro persone o cose, anche non direttamente connessi alla propria rete di rivalit\u00e0 e amicizie: a titolo d'esempio, il 22 settembre 2002, il giocatore della Virtus Roma Carlton Myers venne aggredito e malmenato al termine di una partita nei paraggi del Palasport Lino Oldrini.\nAmicizie e rivalit\u00e0.\nIl tifo cestistico organizzato varesino coltiva buoni rapporti coi collettivi al seguito di Udine, Ferrara e Caserta. Date le comune origini e la concittadinanza, solidi sono anche i legami con la tifoseria del Varese Calcio.\nTra le rivalit\u00e0, particolarmente accesa e sentita \u00e8 quella contro la Pallacanestro Cant\u00f9: il rischio d'ordine pubblico in occasione delle partite contro la selezione comasca \u00e8 tale da causare sovente l'irrogazione di provvedimenti restrittivi a carico delle rispettive tifoserie, che in diversi casi sono finanche arrivate allo scontro fisico diretto.\nAltri rapporti di rivalit\u00e0 vigono nei confronti di Virtus Bologna, Fortitudo Bologna, Victoria Libertas Pesaro, Pallacanestro Biella, Virtus Roma, New Basket Brindisi, Mens Sana Siena e Dinamo Sassari."}
{"id": "230081", "revid": "2812", "url": "https://it.wikipedia.org/wiki?curid=230081", "title": "Emma Charlotte Duerre Watson", "text": ""}
{"id": "230082", "revid": "1543377", "url": "https://it.wikipedia.org/wiki?curid=230082", "title": "Scherma ai Giochi della XVIII Olimpiade", "text": "La scherma alle Olimpiadi estive del 1964 fu rappresentata da otto eventi che si sono svolti dall'11 ottobre al 18 dello stesso mese a Tokyo."}
{"id": "230083", "revid": "818832", "url": "https://it.wikipedia.org/wiki?curid=230083", "title": "Kiaijutsu", "text": "L'arte del \"Kiai\" \u00e8 un'arte marziale giapponese.\nQuesto particolare tipo di arte si avvicina pi\u00f9 ad un aspetto spirituale e mentale, che ad uno pratico. In quest'arte si raggiungeva l'apice del combattimento senza armi dato che la semplice esternazione della propria forza, senza scontro fisico, era sufficiente per mettere in fuga o sconfiggere l'avversario. Il \"kiai\" come l\"'aiki\", si basa sui principi, che ricorrono in molte arti, di armonia ed energia. \nNello specifico quest'arte era vista come l'impiego della voce umana in combattimento con il duplice effetto di intimorire il nemico e rafforzare il proprio spirito. Le origini di quest'arte sono comuni a molte civilt\u00e0 e antichissime sebbene raggiunse i livelli massimi nel Giappone feudale e ancora oggi \u00e8 impiegato in molte discipline marziali."}
{"id": "230085", "revid": "9282", "url": "https://it.wikipedia.org/wiki?curid=230085", "title": "Missiniformi", "text": ""}
{"id": "230087", "revid": "645506", "url": "https://it.wikipedia.org/wiki?curid=230087", "title": "Nyhavn", "text": "Nyhavn \u00e8 l'antico porto di Copenaghen. Si trova nel centro della citt\u00e0; oggi corrisponde al porto storico nonostante il suo nome (Nyhavn) significhi \"Porto nuovo\". \u00c8 uno dei punti centrali del turismo cittadino, lungo il quale sono presenti caff\u00e8 e locali di ogni genere. Qui inoltre partono le imbarcazioni turistiche che permettono la visita della citt\u00e0 attraversandone i numerosi canali.\nStoria.\nNyhavn fu costruito dal re Cristiano V di Danimarca dal 1670 al 1673, scavato da prigionieri di guerra svedesi dalla guerra Dano-svedese del 1658-1660 . Si tratta di una porta dal mare al vecchio centro urbano di Kongens Nytorv (King's Square), dove le navi gestivano il carico e il pescato dei pescatori. Era famoso per la birra, i marinai e la prostituzione. L'autore danese Hans Christian Andersen ha vissuto a Nyhavn per circa 18 anni.\nIl primo ponte sul Nyhavn fu inaugurato il 6 febbraio 1875. Era una passerella di legno temporanea. Fu sostituito dall'attuale ponte nel 1912. \nMentre le navi oceaniche diventavano pi\u00f9 grandi, Nyhavn fu rilevata dal traffico merci interno danese delle piccole navi. Dopo la seconda guerra mondiale i trasporti terrestri assunsero questo ruolo e il traffico di piccole navi scomparve dal porto di Copenaghen, lasciando Nyhavn in gran parte deserta.\nA met\u00e0 degli anni '60, la Nyhavn Society (danese: Nyhavnsforeningen) fu fondata con lo scopo di rivitalizzare l'area. Nel 1977, Nyhavn fu inaugurato come nave veterana e porto del museo dal sindaco Egon Weidekamp. Nel 1980 la banchina di Nyhavn era pedonale. Da allora \u00e8 diventato un luogo popolare per i turisti e per la popolazione locale.\nEdifici.\nIl lato settentrionale di Nyhavn \u00e8 fiancheggiato da case a schiera dipinte a colori vivaci costruite con legno, mattoni e intonaco. La casa pi\u00f9 antica, al numero 9, risale al 1681.\nTra il 1845 e il 1864, Hans Christian Andersen visse al numero 67, dove ora si trova una targa commemorativa. Dal 1871 al 1875 Andersen visse a Nyhavn 18, che attualmente ospita un negozio di souvenir a tema Andersen.\nIl lato meridionale di Nyhavn ha sontuose dimore lungo il canale, tra cui il castello di Charlottenborg all'angolo di Kongens Nytorv."}
{"id": "230088", "revid": "121580029", "url": "https://it.wikipedia.org/wiki?curid=230088", "title": "Mangano (arma)", "text": "Il mangano era una macchina da guerra per il lancio di proiettili utilizzata sin dai tempi dei Romani nelle operazioni di assedio. Era costituito da un'asta imperniata su un supporto. A una delle estremit\u00e0 era fissata la fionda che doveva ospitare il proiettile (poteva essere un cesto ottenuto incrociando corde oppure realizzato in cuoio in modo analogo). All'altra estremit\u00e0 erano intrecciate numerose corde, che venivano tese al momento del lancio usando direttamente la forza umana. Si differenziava quindi dall'onagro che invece utilizzava l'energia elastica accumulata in fasci di corde ritorte. \nIl mangano, in termini di gittata e peso del proiettile, fu superato agli inizi del XIII secolo dal trabucco, il quale sfruttava l'energia accumulata in un peso basculante. Quest'ultimo, tuttavia, per essere utilizzato aveva bisogno di un maggior numero di uomini e presentava una maggiore difficolt\u00e0 di calibrazione del tiro."}
{"id": "230089", "revid": "2208340", "url": "https://it.wikipedia.org/wiki?curid=230089", "title": "Ky\u016bd\u014d", "text": "Il \u00e8 un'arte marziale giapponese.\nDescrizione.\nPer secoli, l'arco e le frecce furono utilizzati in Giappone sia come armi che come strumenti rituali e cerimoniali, secondo una prassi tipica di molti altri popoli. Una delle caratteristiche peculiari dell'arcieria giapponese \u00e8 la tipologia dell'arco utilizzato, lo \"Yumi\", che presenta una forma asimmetrica in cui la parte superiore rispetto all'impugnatura \u00e8 pi\u00f9 lunga della parte inferiore.\nConosciuta prima come kyujutsu e solo pi\u00f9 tardi come kyudo, l'arte era pienamente sviluppata con un complesso sistema di pratiche e di tecniche, una variet\u00e0 inizialmente ampia di stili, che in seguito si ridusse a pochi stili principali che differivano fra loro prevalentemente in base alla provenienza regionale, al collegamento con uno specifico orientamento filosofico-religioso e ad una maggiore enfasi posta su alcuni aspetti del tiro. Questi stili, che si possono definire \"antichi\", sono giunti sino ai nostri giorni, ed \u00e8 su questa base che, a partire dall'epoca Meiji, analogamente a quanto avvenuto per altre arti del Budo giapponese, si \u00e8 avviata l'elaborazione di una forma unitaria che rappresenta lo standard praticato dall'All Nippon Kyudo Federation nonch\u00e9 dall'International Kyudo Federation, la federazione internazionale di Kyudo. Tale standard, formulato grazie al lavoro congiunto di maestri appartenenti alle scuole antiche, permette ad arcieri che praticano stili diversi di tirare insieme.\nNel Giappone feudale, i campi per il tiro con l'arco, all'aperto o al chiuso per l'esercitazione al bersaglio, si trovavano nella casa centrale di tutti i pi\u00f9 importanti clan militari. Oggi si pratica in specifici dojo, per il tiro a 28 metri, perlopi\u00f9 inseriti in club o strutture scolastiche.\nL'arco e la spada lunga erano le armi dei nobili e loro vassalli e samurai; i soldati comuni usavano la lancia e la spada corta.\nIl programma d'addestramento degli arcieri era basato sui ripetuti tentativi di colpire bersagli fissi e mobili stando in piedi e a cavallo. L'addestramento a cavallo, naturalmente, era pi\u00f9 aristocratico, sia per carattere sia per tradizione, dell'addestramento a piedi: richiedeva una gran coordinazione, per controllare un cavallo al galoppo, mentre simultaneamente si scagliava una freccia dopo l'altra contro una serie di bersagli diversi che potevano essere fissi o in movimento.\nL'abilit\u00e0 dimostrata dai guerrieri nell'uso di un certo arco indusse gli storici cinesi a chiamare i giapponesi \"il popolo del lungo arco\". Si trattava dell'arco da guerra per eccellenza, il daikyu, usato dai guerrieri a cavallo o a piedi. Aveva una lunghezza che andava dai due metri e venti ai due e quaranta, ma ve n'erano anche di lunghi due metri e settanta.\nCome in ogni arte tradizionale, la praticit\u00e0 funzionale del tiro con l'arco giapponese, cos\u00ec come storicamente espressa nel suo uso militare, \u00e8 perfettamente integrata con le sue valenze estetiche, rituali, simboliche e sapienziali.\nNelle competizioni promosse dalla International Kyudo Federation, il merito discende da una valutazione che combina l'efficacia del tiro, la corretta esecuzione dei movimenti e delle posizioni di base (\"Kihontai\") e l'assenza di attaccamento nel colpire il bersaglio."}
{"id": "230091", "revid": "1544245", "url": "https://it.wikipedia.org/wiki?curid=230091", "title": "Giardini di Tivoli", "text": "I giardini di Tivoli, o semplicemente Tivoli, sono un famoso parco divertimenti di Copenaghen, in Danimarca. Fu inaugurato il 15 agosto 1843 ed \u00e8 il secondo pi\u00f9 antico parco di divertimenti che sia sopravvissuto intatto fino a oggi, dopo Dyrehavsbakken nella vicina Klampenborg.\nStoria.\nIl parco fu inizialmente chiamato \"Tivoli &amp; Vauxhall\": \"Tivoli\" come allusione all'omonimo parco di divertimenti parigino (che prese a sua volta nome dalla citt\u00e0 italiana di Tivoli), e \"Vauxhall\" in allusione ai giardini di Vauxhall di Londra.\nIl fondatore di Tivoli, Georg Carstensen (1812-1857) ottenne un permesso di cinque anni per creare Tivoli, raccontando al re Cristiano VIII che \"quando la gente si diverte, non pensa alla politica\". Il re concesse quindi a Carstensen l'uso di circa 60.000 m\u00b2 del glacis fortificato oltre la \"Vesterport\" (Porta Occidentale) con un affitto annuale di 945 corone. Fino agli anni 1850, il Tivoli era, di fatto, fuori dei confini cittadini ed accessibile attraverso la Porta Occidentale.\nDa principio Tivoli includeva una grande variet\u00e0 di attrazioni: costruzioni in stile esotico e orientale, un teatro, palchi per le bande, ristoranti e caff\u00e8, giardini fioriti e giostre meccaniche, come ad esempio un prototipo di trenino per osservare il panorama. Inoltre, fasci di luce colorata illuminavano i giardini. Alcune sere si potevano osservare speciali fuochi artificiali che si riflettevano nel lago di Tivoli.\nIl compositore Hans Christian Lumbye (1810-1874) fu direttore musicale di Tivoli dal 1843 al 1872. Lumbye fu ispirato dai compositori di walzer viennesi come la famiglia Strauss, e divent\u00f2 conosciuto come lo \"Strauss del Nord\". Molte delle sue composizioni sono proprio ispirate dai giardini, incluse \"Salute to the Ticket Holders of Tivoli\" (Saluto ai venditori dei biglietti di Tivoli), \"Carnival Joys\" (Gioia di Carnevale) e \"A Festive Night at Tivoli\" (Una notte di festa a Tivoli). L'Orchestra Sinfonica di Tivoli esibisce ancora oggi molte delle sue opere.\nNel 1944 simpatizzanti nazisti, abbandonando la Danimarca, tentarono di colpire lo spirito dei danesi bruciando molte delle costruzioni dei giardini, inclusa la sala per concerti. Ma i danesi non si lasciarono spaventare creando subito costruzioni temporanee - ed il parco riapr\u00ec dopo poche settimane.\nIl parco oggi.\nOggi Tivoli e i suoi giardini, nel pieno centro di Copenaghen, sono circondati da strade fortemente trafficate. Da una parte c'\u00e8 il municipio, \"R\u00e5dhus\", mentre all'altro lato c'\u00e8 la Stazione Centrale, \"Hovedbaneg\u00e5rd\"\u2014 entrambi risalenti ai primi anni del XX secolo.\nL'aspetto generale dei giardini \u00e8 stato preservato: ad esempio, la forma degli edifici \u00e8 ancora quella delle vecchie fortificazioni, il lago che fa parte dell'antico fossato che circonda la citt\u00e0. L'entrata principale \u00e8 ancora dove sorgeva nel 1843, e subito all'ingresso vi \u00e8 il Teatro della Pantomima, una costruzione originale in stile cinese, che nel 1874 prese il posto di un teatro pi\u00f9 piccolo e pi\u00f9 vecchio. Il pubblico sta all'aperto, mentre il palcoscenico \u00e8 all'interno della costruzione. Il \"sipario\" del teatro \u00e8 una coda di pavone meccanica. Dagli albori, il Teatro era la casa della pantomima italiana, introdotta in Danimarca dall'italiano Giuseppe Casorti. Questa tradizione, che discende dalla Commedia dell'Arte italiana, sopravvive ancora, inclusi i personaggi di Cassandro (il vecchio padre), Colombina (la figlia), Arlecchino (il suo amante) e lo stupido servo Pierrot, gradito specialmente al pubblico pi\u00f9 giovane. L'assenza di dialoghi \u00e8 un vantaggio, poich\u00e9 Tivoli \u00e8 un'attrazione internazionale per i turisti.\nI giardini di Tivoli si stanno tuttora evolvendo, senza tuttavia abbandonare le tradizioni e la particolare atmosfera. Come Georg Carstensen disse nel 1844, \"Tivoli non sar\u00e0 mai terminato\", un sentimento a cui si un\u00ec pi\u00f9 di un secolo dopo Walt Disney, che disse riguardo al suo parco ispirato ai giardini di Tivoli: \"Disneyland non sar\u00e0 terminato finch\u00e9 ci sar\u00e0 ancora fantasia nel mondo\"."}
{"id": "230092", "revid": "729019", "url": "https://it.wikipedia.org/wiki?curid=230092", "title": "Daikyu", "text": "Il \u00e8 la variante lunga dell'arco tipico giapponese, lo \"yumi\", utilizzata dai guerrieri appiedati.\nAveva una lunghezza che andava dai due metri e venti ai due e quaranta; ve n'erano anche di lunghi due metri e settanta. Sembra che quest'arco particolare fosse stato adottato su vasta scala solo da un altro popolo: gli Indios della Bolivia centrale. L'energia necessaria per piegare un arco del genere doveva essere considerevole. Questi archi erano fatti di parecchi pezzi di legno (solitamente bamb\u00f9 di qualit\u00e0 scelta), incollati insieme, con una piegatura caratteristica presso l'estremit\u00e0 chiamata spalla (\"kata\"), che la corda toccava per un breve tratto. Spesso questa parte, chiamata \"otokane\", era rivestita di metallo e quando la freccia era scoccata produceva un suono, che generalmente era utilizzato come segnale."}
{"id": "230094", "revid": "104265", "url": "https://it.wikipedia.org/wiki?curid=230094", "title": "Naginata-do", "text": " (o Naginatajutsu o semplicemente Naginata ) \u00e8 l'arte marziale giapponese della , arma simile al falcione in uso presso la fanteria europea nel Medioevo e al guan dao cinese. Attualmente la Naginata maggiormente pratica \u00e8 la disciplina modernizzata nota come Atarashii Naginata (), un \"gendai bud\u014d\" che prevede anche competizioni di combattimento (shiai) e di forma (Shikake-Oji e Kata).\nDisambiguazione dei termini.\nPer \"naginata\" (\u8599\u5200), scritto in japonese in kanji e in alfabeto latino con la prima letterea minuscuola, si intende l'arma inastata\nPer Naginatajutsu (\u8599\u5200\u8853) si intende l'arte marziale tradizionale, frazionata nelle varie scuole antiche\nPer Naginata D\u014d (\u8599\u5200\u9053) si intende l'arte marziale sportiva, uscente dal Rinnovamento Meiji, poi codificata in Atarashii Naginata (\u65b0\u3057\u3044\u306a\u304e\u306a\u305f).\nPer Atarashii Naginata (\u65b0\u3057\u3044\u306a\u304e\u306a\u305f), o semplicemente Naginata (\u306a\u304e\u306a\u305f), scritto in giapponese in caratteri hiragana e in alfabeto latino con la prima lettera maiuscola, si intende l'arte marziale sportiva della Naginata-do nella sua ultima formulazione a cura della All Japan Naginata Federation o Zen Nihon Naginata Renmei (in giapponese). Pu\u00f2 essere comunque indicata anche come Naginata D\u014d (\u8599\u5200\u9053), sebbene sia un termine genericamente in disuso in Giappone e all'estero, ma \u00e8 ancora utilizzato in Italia. \nStoria.\nOrigini.\nLa naginata \"naginata\" (\u8599\u5200) ha avuto origine dallo hoko yari, una lancia giapponese in uso negli ultimi secoli del primo millennio. Si pensa che essa sia stata creata modificando un attrezzo contadino, come accade per le armi del kobudo di Okinawa. In una ipotesi alternativa essa sarebbe stata il frutto di una invenzione dei samurai (o bushi) che, avendo necessit\u00e0 di un'arma pi\u00f9 lunga, attaccarono una spada a un'asta. La spiegazione pi\u00f9 semplice vede invece la naginata coma una naturale evoluzione delle armi inastate. Le armi insastate sono generalmente armi da essere usate in formazione da gruppi di soldati - non particolarmente addestrati - schierati e sono quindi pi\u00f9 adatte ai campi di battaglia che ai duelli di singoli combattenti. Nei combattimenti ravvicinati le armi da schermaglia a due mani, come il falcione e l'alabarda, sono molto pi\u00f9 efficienti di spade (per il maggior raggio dazione) e lancie (per la maggiore versatilit\u00e0) anche se richiedono un maggior addestramento. La naginata \u00e8 quasi identica sia al falcione europeo che al guan dao cinese ed \u00e8 probabilmente il frutto di una evoluzione ad essi parallela.\nGiappone premoderno.\nSin dalla mitologia, il Giappone era dipinto come \"il paese dalle mille lance\". La lancia per significato simbolico veniva immediatamente dopo l'arco e le frecce; se ne ha una palese dimostrazione osservando le opere artistiche, nelle quali il \"bushi\" veniva comunemente rappresentato con una lancia in pugno.\nLe prime menzioni dell'uso della \"naginata\" (\u8599\u5200) si trovano nel Koijiki e nelle raffigurazioni di battaglia dell'insurrezione di Tengyo - Tengyo no ran (Periodo Hejan, 980 circa). La \"naginata\" (\u8599\u5200) era un'arma usata non solo dalle donne samurai (onna-musha o onna-bugeisha), i monaci guerrieri ( S\u00f4hei ) e i monaci eremiti (Yamabushi ), ma anche dai samurai e dai soldati in genere, grazie alla sua versatilit\u00e0 di utilizzo.\nNel primo periodo del suo utilizzo la \"naginata\" (\u8599\u5200) era considerata un'arma particolarmente efficace nell'afforntare la cavalleria avversaria, in quanto permetteva di mantenere una distanza di sicurezza dai cavalieri e dai loro cavalli, nonch\u00e9 di annullare il vantaggio rappresentato dal cavallo stesso, recidendone i garretti .\nL'uso della \"naginata\" (\u8599\u5200) raggiunse il suo maggor fulgore attorno all'anno 1000. Nei secoli seguenti ebbe fortune alterne, dovute al cambiamento e all'evoluzione delle strategie di guerra.\nNonostante le sue fortune alterne la \"naginata\" (\u8599\u5200) era un'arma importante nell'educazione e nell'adestramento dei samurai. Ci\u00f2 \u00e8 testimoniato dalla numerosita di stili di bujutsu che hanno incrporato quest'arma nei loro studi. La lista non esaustiva dei bujutsu che comprendono anche lo studio della naginata comprende: Suio Ryu, Katori Shinto Ryu, Tendo Ryu, Toda-ha Buko ryu and the Yoshin Ryu.\nNell'era Tokugawa (1603\u20131868) la \"naginata\" (\u8599\u5200) poich\u00e9 venne meno la necessit\u00e0 per le donne di difendere la casa e la famiglia mentre gli uomini erano in guerra, dvenne uno status symbol proprio delle donne di famiglia samurai. In questo periodo cominci\u00f2 ad affermarsi l'idea - ancora parzialmente esistente - che l'uso della \"naginata\" (\u8599\u5200) fosse da considerarsi un'arte femminile, ed essa divenne parte integrante della dote delle donne.\nGiappone moderno.\nLa restaurazione Meji (1868) e l'avvento dell'era moderna causarano la fine del tempo dei samurai, e con essi molte delle antiche pratiche caddero in disuso. Nel perido Showa la \"naginata\" (\u8599\u5200) divenne parte integrante dell'educazione fisica delle ragazze nelle scuole. La pratica della \"naginata\" (\u8599\u5200) al tempo veniva chiamata Naginata-do (, \"via del falcione\").\nDopo la sconfitta del Giappone nella Seconda Guerra mondiale, la pratica delle naginata venne riformulata. Vennero create due diverse tipologie di pratica: la Naginata Koryu (Naginata Classica) e Atarashii Naginata (\u65b0\u3057\u3044\u306a\u304e\u306a\u305f )\nNel 1953 la Naginata moderna, o Atarashii Naginata (\u65b0\u3057\u3044\u306a\u304e\u306a\u305f ) viene codificata dalla la Zen Nihon Naginata Renmei (\u5168\u65e5\u672c\u306a\u304e\u306a\u305f\u9023\u76df o - in inglese - All Japan Naginata Federation) , che ne cre\u00f2 le basi (\"Kihon\"), i \"kata\", e i regolamenti."}
{"id": "230097", "revid": "119954429", "url": "https://it.wikipedia.org/wiki?curid=230097", "title": "Trasporti in Danimarca", "text": "Introduzione.\nLa rete di trasporti in Danimarca \u00e8 efficiente grazie alla buona rete autostradale che permette rapidi spostamenti attraverso l'intero territorio nazionale, anche mediante la costruzione di numerosi ponti tra le varie isole.\nI centri cittadini sono inoltre collegati da una efficiente rete ferroviaria.\nNella citt\u00e0 di Copenaghen il funzionale servizio di autobus \u00e8 affiancato da una rete capillare di metropolitane superficiali, sviluppate particolarmente verso i comuni esterni alla citt\u00e0 rendendo rapidi gli spostamenti dei pendolari.\nRete ferroviaria.\n\"totale:\"\n2.859\u00a0km (508\u00a0km gestiti da privati)\n\"scartamento normale:\"\n2.859\u00a0km 1,435-m larghezza (600\u00a0km elettrificati a 25kV AC; 760\u00a0km doppio binario) (1998)\nCollegamenti ferroviari con le nazioni confinanti.\nIl Ponte di \u00d8resund provvede ad un collegamento ferroviario con Malm\u00f6, Svezia.\nLa connessione ferroviaria tra Amburgo e Copenaghen \u00e8 assicurato da:\nUna linea di traghetto ferroviario \u00e8 aperta dal 1960 tra R\u00f8dby, Danimarca e Puttgarden, Germania.\nPiste ciclabili.\nLa Danimarca e specialmente Odense e Copenaghen, sono note per l'esteso sistema di trasporti destinati agli amanti della bicicletta. Circa il 20% dei trasporti avviene tramite due ruote e un terzo dei trasferimenti casa-lavoro avviene con questo mezzo di trasporto. Odense ha ricevuto il titolo di \"citt\u00e0 dell'anno per le biciclette\" per la vastit\u00e0 della sua rete di piste ciclabili (circa 350\u00a0km completamente attrezzate).\nRete stradale.\n\"totale:\"\n71.437\u00a0km (incluso 843\u00a0km di autostrade)\n\"completamente asfaltate\"\nAcquedotti.\n417\u00a0km\nCondotte.\npetrolio 110\u00a0km; derivati del petrolio 578\u00a0km; gas naturale 700\u00a0km\nPorti.\nMar Baltico.\nGren\u00e5, K\u00f8ge, Odense, Struer\nMarina mercantile.\n\"totale:\"\n336 navi\nAeroporti.\n118 (1999 stimati)\nAeroporti con piste asfaltate.\n\"totale:\"\n28\n\"piste oltre 3.047\u00a0m:\"\n2\n\"piste tra 2.438 e 3.047\u00a0m:\"\n7\n\"piste tra 1.524 e 2.437\u00a0m:\"\n3\n\"piste tra 914 e 1.523\u00a0m:\"\n13\n\"meno di 914\u00a0m:\"\n3 (1999 stime)\nAeroporti con piste in terra battuta.\n\"totale:\"\n90\n\"piste tra 1.524 e 2.437\u00a0m:\"\n1\n\"piste tra 914 e 1.523\u00a0m:\"\n7\n\"meno di 914\u00a0m:\"\n82 (1999 stime)"}
{"id": "230098", "revid": "1924342", "url": "https://it.wikipedia.org/wiki?curid=230098", "title": "Scream (Michael Jackson)", "text": "Scream \u00e8 una canzone di Michael Jackson cantata in duetto con sua sorella Janet Jackson ed estratta (insieme a \"Childhood\") come singolo di lancio dell'album \"\" il 31 maggio 1995. Il videoclip della canzone ha vinto un Grammy Award come miglior video musicale e 3 MTV Award, a fronte di un record di 11 nomination, e venne inoltre inserito nel Guinness dei primati come \"video pi\u00f9 costoso della storia\" con oltre 7 milioni di dollari di budget.\nDescrizione.\nAntefatti e i rapporti di Jackson con la stampa.\n\"Scream\" \u00e8 una canzone in primo luogo contro la stampa scandalistica. Gi\u00e0 negli anni '80, Jackson e la stampa hanno avuto un rapporto difficile. I tabloid pubblicarono diversi articoli sostenendo che Jackson dormisse in una camera iperbarica per rallentare il processo di invecchiamento quando, in realt\u00e0, l'artista era stato ritratto in tale camera dopo aver visitato un centro ustionati supportato da una sua donazione, avvenuta dopo aver subito delle ustioni al cuoio capelluto nel 1984 mentre registrava uno spot per la Pepsi. Quando Jackson salv\u00f2 uno scimpanz\u00e9, assieme ad altre decine di animali cavie da laboratorio, e lo port\u00f2 a vivere con s\u00e9 e lo chiam\u00f2 Bubbles, i media dell'epoca lo criticarono parlando di un presunto crescente distacco dalla realt\u00e0. Venne anche falsamente riportato che Jackson si era offerto di acquistare le ossa di Joseph Merrick (l'\"uomo elefante\"), in realt\u00e0 di propriet\u00e0 di un museo. Jackson venne inoltre accusato di aver abusato della chirurgia plastica e di essersi \"sbiancato\" la pelle quando in realt\u00e0 soffriva di Vitiligine.\nQueste continue false storie sui media dell'epoca hanno ispirato i tabloid inglesi a coniare il soprannome dispregiativo \"\"Wacko Jacko\" o \"Jacko\"\" entrambi nomignoli che l'artista detestava.\nNel 1989, Jackson rispose ad alcune di queste accuse col video musicale di \"Leave Me Alone\". Nel video ci sono immagini di giornali con titoli bizzarri e si vede Jackson che balla con le ossa dell\"'uomo elefante\".\nNell'agosto del 1993, Michael Jackson venne accusato di presunte molestie sessuali verso un minore da parte di Evan Chandler, padre di Jordan \"Jordie\" Chandler, l'accusatore. Tali accuse portarono ad un grande trambusto mediatico e Jackson fin\u00ec, suo malgrado, su tutte le prime pagine dei giornali, telegiornali e tabloid dell'epoca, subendo un vero e proprio linciaggio mediatico ancora prima che le accuse venissero formalizzate, con un conseguente calo di popolarit\u00e0 e stress che lo costrinsero a cancellare varie tappe del \"Dangerous World Tour\" (comunque tutte gi\u00e0 \"sold out\") e infine a sospenderlo del tutto. Inoltre, la PepsiCo, sponsor del tour, rescisse il contratto con Jackson per non accostare il proprio marchio all'artista in difficolt\u00e0. In un comunicato stampa video-registrato nel suo Neverland Ranch, Jackson si dichiar\u00f2 innocente:\nTali accuse vennero ritirate con un accordo extra-giudiziario dopo che la famiglia dell'accusatore fece richiesta di una somma di denaro di svariati milioni di dollari. Il cantante si disse pronto ad affrontare la giustizia con un processo giudiziario, ma pag\u00f2 su consiglio dei suoi numerosi avvocati che non potevano assicurargli che sarebbe stato assolto.\nComposizione.\nCon \"Scream\" Michael Jackson torn\u00f2 pertanto sulle scene dopo le accuse di presunte molestie risalenti a due anni prima e il testo della canzone tratta della pressione soffocante dei mass media e di generiche ingiustizie, ma l'allusione diretta che emerge dal testo nel ritornello riguarda le vicende giudiziarie che in quel periodo erano pesate su Jackson. Nella canzone, Jackson invita i media a fermare le pressioni e smettere di falsare la verit\u00e0.\nLa canzone venne scritta e composta da Jackson stesso, da sua sorella Janet Jackson e dai produttori R&amp;B Jimmy Jam e Terry Lewis.\nJanet Jackson volle essere coinvolta nel progetto come una dimostrazione di sostegno al fratello. Fu la prima volta che lavorarono insieme ad un'intera canzone ed era dal 1982, quando Janet forn\u00ec dei cori per \"P.Y.T. (Pretty Young Thing)\", e dal 1984, quando Michael cant\u00f2 nei cori di \"Don't Stand Another Chance\", che non lavoravano insieme. Fu invece la prima volta che Michael Jackson lavor\u00f2 con Jam e Lewis, mentre Janet aveva lavorato con loro con successo in tutti i suoi album sin dal 1986.\nCopertina.\nLa copertina dei singoli mostrava due sagome nere dei due volti dei Jackson di profilo uno di fronte all'altro a formare due ombre cinesi. Nel libretto dell'album \"HIStory\" e nel retro di copertina dei singoli di \"Scream/Childhood\", c'\u00e8 un'immagine del 1981 acquerello di Gottfried Helnwein (\"Das Lied / The Song \"), che \u00e8 l'immagine di una bambina in difficolt\u00e0 che sta urlando verso il soffitto. Il testo di \"Scream\" \u00e8 stato aggiunto sul muro accanto alla bambina. Verso la fine del libretto invece c'\u00e8 una copia della lettera di un bambino indirizzata al presidente degli Stati Uniti, Bill Clinton, chiedendogli di porre fine alla guerra, all'inquinamento e di fermare le notizie di stampa negative su Jackson.\nVideo musicale.\nIl video musicale, girato completamente in bianco e nero, vede Michael e la sorella Janet vagare all'interno di una navicella spaziale super-attrezzata, che serve ad accentuare il loro senso di alienazione, mentre ballano, cantano, guardano opere d'arte e telegiornali che riportano notizie di ingiustizie. Questo video \u00e8 citato nel Guinness dei primati del 1996 come il pi\u00f9 costoso della storia, con oltre 7 milioni di dollari spesi per la sua realizzazione. Il primato apparteneva al video di \"Bedtime Story\" di Madonna, che venne a costare circa 5 milioni di dollari; entrambi furono girati sotto la direzione di Mark Romanek. \nMentre il look di Michael Jackson nel video \u00e8 simile a quello di quegli anni del cantante, Janet Jackson assume invece una personalit\u00e0 e un look pi\u00f9 tetri, inediti nei suoi precedenti video musicali, sfoggiando un taglio di capelli liscio e corto e un trucco pi\u00f9 pesante, un bikini striminzito in alcune scene, afferrandosi i seni, facendo il dito medio e simulando l'urinazione maschile.\nIl video ha influenze di fantascienza, come il film \"\" di Stanley Kubrick, e influenze degli anime giapponesi: vari spezzoni della serie anime \"Zillion\" e del film d'animazione \"Akira\" possono essere visti nelle immagini di sfondo.\nMessa in onda.\nIl video fece il suo debutto negli Stati Uniti il 14 giugno del 1995, durante un'intervista esclusiva condotta dalla giornalista Diane Sawyer a Jackson e all'allora sua consorte Lisa Marie Presley per il programma televisivo \"PrimeTime Live\" sulla ABC e venne mandato in onda in contemporanea su MTV, BET, VH1 e FOX oltre che in altri 27 paesi, con una stima di oltre 500 milioni di telespettatori in tutto il mondo.\nCritica e accoglienza.\nFu uno dei video di Jackson pi\u00f9 acclamati dalla critica, Heather Phares di Allmusic ha descritto il video come \u00abelegante video interstellare\u00bb. James Hunter di Rolling Stone lo defin\u00ec un \u00abvideo contemporaneo\u00bb. Jim Farber l'ha definito \u00abun bel video in bianco e nero; il grande fascino del video \u00e8 che nessuno dei due fratelli sembra abbastanza reale\u00bb.\nPremi e riconoscimenti.\nNel 1995, \"Scream\" \u00e8 stato nominato a 11 MTV Video Music Award, all'epoca record di nomination per un video musicale, e ha vinto come \"Miglior Video Dance\", \"Miglior Coreografia\" e \"Miglior regia artistica\". Jackson ha dichiarato di essere molto onorato, spiegando di aver lavorato molto duro ed era molto felice della positiva ricezione al video. L'anno seguente, il video ha vinto un Grammy Award come \"Miglior video musicale\". Nel 2001, VH1 inser\u00ec \"Scream\" al numero nove nella loro lista dei migliori 100 video musicali.\nIl singolo.\n\"Scream\" \u00e8 stato il primo singolo estratto dall'album \"HIStory\" e venne pubblicato in un singolo doppio lato A assieme alla canzone \"Childhood\" estratta invece dalla colonna sonora del film \"Free Willy 2\" e contenuta anch'essa in \"HIStory\".\nPromozione.\nMichael Jackson ha interpretato la canzone dal vivo, In una versione accorciata e da solista, come canzone di apertura in tutte le tappe del suo \"HIStory World Tour\" nel 1996/1997. Inoltre ne interpret\u00f2 uno snippet durante un medley sia durante gli \"MTV Video Music Awards 1995\" che nei due concerti benefici \"Michael Jackson &amp; Friends\" del 1999.\nTributo agli MTV Video Music Awards 2009.\nNel settembre del 2009, Janet Jackson esegu\u00ec \"Scream\" live agli \"MTV Video Music Awards 2009\" duettando con una registrazione della voce del fratello e accompagnata dalle immagini del video, come parte di un medley-tributo a suo fratello Michael Jackson, morto tre mesi prima.\nLa cantante ha interpretato nuovamente la canzone in un medley, duettando ancora una volta con una registrazione della voce del fratello, nei suoi tour \"\" (2011), \"Unbreakable World Tour\" (2015-2016), \"State of the World Tour\" (2017-2019) e \"A Special 30th Anniversary Celebration of Rhythm Nation\" (2019)."}
{"id": "230101", "revid": "92723", "url": "https://it.wikipedia.org/wiki?curid=230101", "title": "Scherma ai Giochi della XVII Olimpiade", "text": "Le gare di scherma ai giochi della XVII Olimpiade si tennero dal 29 agosto al 10 settembre 1960 al Palazzo dei Congressi di Roma; le specialit\u00e0 furono fioretto maschile e femminile, spada maschile e sciabola maschile.\nOgni specialit\u00e0 previde la prova individuale e a squadre, per un totale di otto tornei, sei maschili e due femminili.\nIn particolare, i tornei di fioretto si tennero dal 29 agosto al 3 settembre, quelli di spada dal 5 al 9 settembre e quelli di sciabola dal 7 al 10 settembre."}
{"id": "230105", "revid": "1005847", "url": "https://it.wikipedia.org/wiki?curid=230105", "title": "Keiko Matsui", "text": "Artista prolifica, in tre decenni ha pubblicato album su CD (in aggiunta a varie raccolte) venduti in tutto il mondo. Keiko e suo marito Kazu Matsui (n. 5 giugno, 1954) hanno due figlie, Maya (n. 1988) e Mako (n. 12 settembre, 1995).\nI primi anni.\nLa madre di Keiko Doi, Emiko, la spinse allo studio del pianoforte gi\u00e0 dall'et\u00e0 di cinque anni. Secondo la tradizione Giapponese, un fanciullo che inizia lo studio a quell'et\u00e0 lo coltiver\u00e0 per molto tempo. Questa tradizione si concretizz\u00f2 in Doi, che si applic\u00f2 al pianoforte durante tutti gli anni della scuola. I suoi primi studi furono la musica classica Europea, mentre gi\u00e0 dalla scuola media mostr\u00f2 l'interesse per il jazz e inizi\u00f2 a comporre musica. Alcune delle sue influenze musicali di quel periodo si rifanno a Stevie Wonder, Rachmaninov, Maurice Jarre e Chick Corea.\nDoi studi\u00f2 cultura infantile alla Japan Women's University (Nihon Joshidaigaku), ma continu\u00f2 anche lo studio della musica presso la Yamaha Music Foundation. Doi fu uno degli studenti migliori del Yamaha System e fu scelta gi\u00e0 a diciassette anni per essere un'artista della casa discografica. Cos\u00ec si un\u00ec al gruppo Cosmos di jazz fusion giapponese, con cui registr\u00f2 quattro album.\nA 19 anni, la Yamaha invi\u00f2 Doi negli Stati Uniti per registrare un album, e l\u00ec incontr\u00f2 Kazu Matsui, che era stato incaricato di essere il produttore del progetto. Con il loro matrimonio, Keiko si trasfer\u00ec dal Giappone in America. Kazu Matsui, famoso musicista giapponese di shakuhachi (un flauto tradizionale giapponese di bamb\u00f9), produrr\u00e0 da quel momento in poi tutti i successivi album della moglie.\nNel 1987 Keiko Matsui registr\u00f2 il suo primo long playing come solista, \"A Drop of Water\", utilizzando i soldi della loro luna di miele. Il titolo dell'album \u00e8 il nome di una canzone di Carl Anderson, in ricordo delle vittime della sciagura dello Space Shuttle Challenger avvenuta l'anno precedente. Questo successo la port\u00f2 a stringere un accordo con la MCA Records.\nRegistrazioni di successo.\nKeiko Matsui lanci\u00f2 due album con la casa discografica MCA prima di passare alla White Cat, alla Countdown, alla Unity e alla Narada. Gli anni 1990 videro gli album di Keiko Matsui scalare le classifiche. \"Sapphire\" raggiunse il secondo posto sulla hit settimanale Top Contemporary Jazz Albums della rivista Billboard, e \"Dream Walk\" raggiunse il terzo posto. Keiko Matsui fu accreditata del terzo posto come Top Contemporary Jazz Artist per il 1997 dal Billboard (l'unica artista jazz donna fra i primi dieci), e sia \"Dream Walk\" sia \"Sapphire\" comparvero fra i Billboard's Top Ten Indie Contemporary Jazz Albums per lo stesso anno.\nMatsui ricevette il premio Oasis (Oasis award) come migliore artista femminile di Smooth Jazz per il 1999 e per il 2000. Nel 2001, il primo album di Keiko Matsui con l'etichetta Narada, \"Deep Blue\", finalmente la port\u00f2 al primo posto come Billboard's Top Contemporary Jazz Albums e mantenne questa posizione per tre settimane.\nQuando il Presidente George W. Bush si rec\u00f2 in visita dal Primo ministro Junichiro Koizumi il 18 febbraio 2002, Keiko Matsui fu invitata al ricevimento e li incontr\u00f2 entrambi assieme ai membri delle rispettive amministrazioni.\nKeiko Matsui scopr\u00ec il saxfonista Paul Taylor, che collabor\u00f2 negli album \"Sapphire\", \"Dream Walk\", e \"Full Moon and the Shrine\" prima di iniziare la propria carriera di come solista successo .\nImpegno sociale.\nKeiko Matsui \u00e8 impegnata direttamente in diverse cause caritatevoli. Il suo mini-CD \"A Gift of Hope\" del 1997 fu devoluto in beneficenza per la Y-ME National Breast Cancer Organization, e la sua musica fu utilizzata per lo special televisivo \"Say It, Fight It, Cure It\" (\"Dillo, Combattilo, Curalo\") su \"Lifetime\" channel per la lotta e la cura del cancro al seno. Keiko Matsui inoltre suon\u00f2 per beneficenza durante un evento speciale di pattinaggio su ghiaccio nel 1997 per sostenere la Susan G. Komen Breast Cancer Foundation.\nNel 2001 Keiko Matsui devolse i proventi del mini-CD \"A Gift of Life\" al National Marrow Donor Program e alla Marrow Foundation in favore del loro programma di donazione del midollo osseo, l\"'Asians for Miracle Marrow Matches\", che promuove la registrazione di persone di minoranze etniche nella speranza di aumentare le possibilit\u00e0 di trovare donatori compatibili.\nI diritti d'autore sulla canzone \"Wildflower\" contenuta nel CD di Keiko Matsui del 2004 andarono al sostegno del Programma Alimentare Mondiale (World Food Program - WFP) delle Nazioni Unite. Keiko Matsui suon\u00f2 per beneficenza al palazzo delle Nazioni Unite a New York City il 17 dicembre 2003, a favore del WFP per la lotta alla fame nel mondo.\nLe sonorit\u00e0 di Keiko Matsui.\nLa musica di Keiko Matsui \u00e8 potente e introspettiva, fondendo le influenze della cultura occidentale e della cultura orientale. Dimostra cos\u00ec nella composizione musicale una vera visione spirituale che la ispira in ogni suo brano, tanto che lei stessa dice \"come se venisse a me da un altro spazio, da un'altra dimensione e io catturassi le note dal silenzio per metterle semplicemente insieme\" . Keiko Matsui vede la musica come \"il grande dono delle anime del passato per i figli del futuro\" . Lei stessa crede che la musica abbia il potere di unire le persone e di cambiare la loro vita. Scrive Keiko Matsui: \"Siamo tutti uniti dalla musica come l'Oceano unisce i continenti\" .\nAmante della natura, Keiko Matsui fa spesso riferimento alle piante, agli animali, agli elementi e altri fenomeni naturali nei titoli delle sue canzoni. Guardando al numero di brani che fanno riferimento alla Luna nel titolo, dimostra di esserne affascinata.\nLa musica di Keiko Matsui \u00e8 evoluta negli anni. Il suo album di debutto americano, \"A Drop of Water\", prometteva di far incontrare l'oriente e l'occidente nelle tonalit\u00e0 del jazz fusion. Tuttavia le sue registrazioni per la MCA Records degli inizi degli anni '90 abbandonarono questo percorso e, per i pi\u00f9, s'incammin\u00f2 in quello che ora \u00e8 a tutti noto ed evidente come smooth jazz. Partendo da \"Cherry Blossom\", la sua musica crebbe in popolarit\u00e0 nel momento in cui inizi\u00f2 a differenziarsi dal resto del jazz contemporaneo. E proprio mentre \"Sapphire\" veniva lanciato nel 1995, la sua musica si mescolava alle sonorit\u00e0 del funk music, della musica latina e della world music.\n\"Whisper From the Mirror\" del 2000 segn\u00f2 la svolta per Keiko Matsui che lasci\u00f2 lo stile smooth jazz per la new Age e il soundscape acustico. Alcuni fra i suoi fan ebbero difficolt\u00e0 a seguirla in questa evoluzione dello stile musicale (sebbene lei continuasse a suonare smooth jazz ai suoi concerti), ma molti altri apprezzarono il cambiamento; gli album successivi al 2000 mostrarono pi\u00f9 sfumature worldbeat. La sua uscita del 2005 c\nDiscografia.\nCosmos.\nKeiko Matsui registr\u00f2 quattro album con i Cosmos per la Yamaha, ma solo la precedente informazione \u00e8 attualmente nota.\nRealizzazioni.\nAlcuni di questi album sono stati successivamente rimasterizzati sotto differenti etichette discografiche."}
{"id": "230106", "revid": "59976", "url": "https://it.wikipedia.org/wiki?curid=230106", "title": "Orbita Molnija", "text": "L'orbita Molnija (dal termine che in lingua russa indica il lampo) \u00e8 un particolare tipo di orbita utilizzato dai satelliti per comunicazioni militari dell'Unione Sovietica e, attualmente, dalla Russia. Si tratta di un'orbita altamente ellittica, con un'inclinazione di 63,4\u00b0 ed un periodo orbitale di 12 ore, studiata in modo tale da azzerare gli effetti di perturbazione dell'argomento del perigeo.\nL'appellativo \"Molnija\" deriva dal nome dei primi satelliti sovietici che vennero posizionati su orbite di questo tipo nel corso degli anni sessanta; si trattava di una costellazione di tre satelliti in grado di offrire una copertura continua del territorio sovietico, simile a quella che avrebbe avuto un satellite in orbita geostazionaria, ma centrata su regioni situate a latitudini molto alte, non raggiungibili altrimenti.\nAnche alcuni satelliti statunitensi utilizzarono questo tipo di orbita."}
{"id": "230108", "revid": "125653925", "url": "https://it.wikipedia.org/wiki?curid=230108", "title": "Uno (personaggio)", "text": "Uno \u00e8 uno dei personaggi principali della serie a fumetti Disney Italia di \"PK\" (\"PK - Paperinik New Adventures\", \"PK\u00b2\", \"PK - Pikappa\" e \"PK - Nuova era\").\nBiografia.\nSi tratta di un'intelligenza artificiale creata da Everett Ducklair. \u00c8 in grado di controllare in ogni sua parte la Ducklair Tower, che ne costituisce il corpo centrale (tanto da presentarsi a Paperinik dicendo di \"essere a tutti gli effetti\" il palazzo), di svolgere calcoli di estrema difficolt\u00e0 e di introdursi grazie alle sue superiori capacit\u00e0 nelle reti informatiche convenzionali pi\u00f9 protette. Controlla anche la grande parte dei marchingegni costruiti da Ducklair.\n\u00c8 il pi\u00f9 valido aiuto di Paperinik, di cui conosce l'identit\u00e0 segreta. L'aspetto con cui si presenta agli umani \u00e8 molto simile al viso di Everett Ducklair, solitamente presentato in forma di ologramma all'interno di una sfera verde. Il suo acerrimo nemico \u00e8 Due, la crudele intelligenza artificiale di back-up, creata da Everett per subentrargli in caso di grave malfunzionamento e totalmente suo pari. Due si riveler\u00e0 essere uno dei nemici pi\u00f9 pericolosi di Pikappa e di Uno, e soprattutto uno dei pi\u00f9 coriacei.\nQuando Uno si stufa dell'arredamento della Ducklair Tower, lo modifica senza preavviso (creando non pochi disagi a chi si trova nel mezzo della ristrutturazione, che in un batter d'occhio possono ritrovarsi dal salone a un angusto sgabuzzino). Nonostante possa sondare tutto il Sistema Solare, Uno si sente prigioniero della torre, non potendo muoversi (come fanno invece gli altri esseri pensanti).\nUno non \u00e8 alimentato dalla normale rete elettrica della Ducklair Tower e per questo non si \"spegne\" nemmeno in caso di blackout dell'intera Paperopoli.\nNel XXIII secolo, con l'aiuto di Ducklair, assorbe una parte della personalit\u00e0 di Due e prende possesso di un corpo sintetico antropomorfo, evolvendo in Odin Eidolon. Slegato dall'immobilit\u00e0 che lo teneva bloccato alla Ducklair Tower, inizia a fingersi un essere umano, iniziando a lavorare per il difficile processo di integrazione sociale dei droidi nella civilt\u00e0 umana.\nNella seconda serie, Uno fa una brevissima apparizione solo nel primo episodio, in seguito non compare pi\u00f9 in quanto \u00e8 stato spento da Ducklair; la figlia di questi, Korinna Ducklair (presentata col nome di \"Profunda\"), in \"PK\u00b2 2\", genera un'allucinazione in PK mostrandogli Uno riprogrammato dal suo creatore in modo da contrastarlo, e si scopre che questo \u00e8 il peggior incubo del supereroe mascherato.\nNella terza serie, Uno torna ad essere un personaggio fisso, il cui compito \u00e8 quello di aiutare Paperinik nel suo ruolo di \"Guardiano\". In questi albi la caratterizzazione lo rende un po' pi\u00f9 pedante che nella prima serie, impegnato costantemente nello spiegare e far rispettare a PK le regole dei Guardiani della Galassia, spesso infrante dal supereroe. Nella ministoria inclusa nel primo numero, Ducklair spiega che \"Uno\" significa \"Unit\u00e0 Neuroimitativa Olografica\".\nAppare in un cameo nella storia \"Eta Beta l'uomo del 3000\", in occasione del numero 3000 di \"Topolino\" insieme a molti altri personaggi Disney.\nNell'epilogo della storia \"Potere e potenza\" a Everett Ducklair, che era ritornato sul pianeta Corona, giungono informazioni frammentarie dello scontro che Pikappa ha avuto contro Grrodon e i suoi guerrieri. Per conoscere meglio quanto avvenuto sulla Terra lo scienziato decide di riattivare Uno. Tale messaggio gli \u00e8 arrivato quando Pikappa ha premuto il pulsante della Camera Omega. Venendo a conoscenza del fatto che Moldrock \u00e8 libero, ritornano sulla Terra e aiutano Pikappa, l'ex nemico Trauma, i Monaci e i Predoni Grozsnaz a fermare l'Orda.\nUno ha anche compiuto un cameo in \"PK - L'ultima Terra\"."}
{"id": "230111", "revid": "1728", "url": "https://it.wikipedia.org/wiki?curid=230111", "title": "Bartolomeo Burchelati", "text": "Era figlio del mercante Gian Battista e Paola degli Alberti. La famiglia era di origini modeste, ma benestante; considerati, inoltre, gli interessi culturali del padre (era appassionato di musica), il Burchelati ottenne una buona educazione sotto la guida di prestigiosi insegnanti.\nNel 1564 mor\u00ec il padre e Bartolomeo, primo di sei fratelli, si dovette occupare degli affari di famiglia. Ci\u00f2, tuttavia, non interfer\u00ec troppo con i suoi studi, tanto che nel 1572 si iscrisse alla facolt\u00e0 di medicina e filosofia dell'universit\u00e0 di Padova e, seguito dal celebre Girolamo Mercuriale, ne usc\u00ec laureato quattro anni dopo.\nSi dedic\u00f2 prevalentemente alla poesia e all'erudizione. La figura di Bartolomeo Burchelati \u00e8 legata alla storia urbanistica e architettonica del centro di Treviso. Membro di una influente famiglia, fu proprietario di diversi edifici importanti del centro storico, inclusa la Torre del Visdomino. \u00c8 da uno scritto di Burchelati (\"Sconci e rovine di Treviso\") che si hanno le prime notizie attendibili sulle vicende storiche del Palazzo Bomben e di Palazzo Caotorta. \nScrisse anche un'opera storica, il \"Commentariorum memorabilium multiplicis historiae Tarvisinae locuples promptuarium\" (1616), particolarmente apprezzata dall'erudizione settecentesca."}
{"id": "230113", "revid": "125444935", "url": "https://it.wikipedia.org/wiki?curid=230113", "title": "Comando subacquei e incursori &quot;Teseo Tesei&quot;", "text": "Il Comando Raggruppamento Subacquei e Incursori \"Teseo Tesei\", comunemente ed internazionalmente conosciuto con l\u2019acronimo di COMSUBIN, \u00e8 un reparto d'elite della Marina Militare, che comprende il \"Gruppo Operativo Incursori\" (G.O.I.), unit\u00e0 delle forze speciali italiane.\nCostituito nel 1952 e dal 15 febbraio 1960 nella sua organizzazione attuale, \u00e8 stato intitolato al maggiore del genio navale Teseo Tesei, medaglia d\u2019oro al valor militare alla memoria. La sede del raggruppamento \u00e8 situata in localit\u00e0 Le Grazie (La Spezia) nel comprensorio del Varignano.\nIl COMSUBIN dipende direttamente dal capo di stato maggiore della Marina Militare ed \u00e8 retto da un ufficiale ammiraglio.\nStoria.\nLa scuola palombari.\nLa prima scuola palombari, nata a Genova il 24 luglio 1849, viene trasferita nella base del Varignano il 10 novembre 1910 e, divenendo una specializzazione dei Torpedinieri, ha miscelato le capacit\u00e0 di condurre qualsiasi lavoro subacqueo con quelle di neutralizzare gli ordigni esplosivi rinvenuti in acqua.\nI primi gruppi d'incursione.\nLa formazione dei primi gruppi di incursione subacquea si ebbe con la prima guerra mondiale: utilizzando mezzi come i MAS e la Torpedine semovente Rossetti (nota come \"mignatta\" e dalla quale deriv\u00f2 il siluro a lenta corsa o \"maiale\"), gli uomini della Regia Marina portarono a segno numerose azioni contro la flotta austro-ungarica, infliggendo pesanti perdite al nemico in azioni sensazionali come la storica impresa di Premuda. \nAll\u2019ufficiale del Genio Navale Armando Andri va il merito di aver condotto il primo recupero della storia in bassofondale di una corazzata, il \"Leonardo da Vinci\" (lunghezza 167\u00a0m - dislocamento 22.700\u00a0t), avvenuto nel Mar Piccolo di Taranto nel 1921, azione che fu la pietra miliare di tutte le attivit\u00e0 del lentiare. \nCon la Legge del 15 giugno 1933, inerente alle varianti al testo unico dell\u2019ordinamento del Corpo Reale degli Equipaggi Marittimi (CREM), viene intanto disposta la \"Prima formazione della categoria palombari\".\nL'origine degli Incursori del COMSUBIN va tuttavia ricondotta specificamente agli anni '30, con l'impiego sperimentale \u2013 oltre ai gi\u00e0 rammentati MAS \u2013 di mezzi d'assalto speciali e di materiali e dotazioni che consentissero ai singoli operatori il loro impiego subacqueo, come apparati di respirazione e mute.\nIl primo reparto \u201corganico\u201d, denominato \u201cComando dei Mezzi d'Assalto\u201d, venne costituito nel 1938 presso il I\u00b0 Gruppo Sommergibili ed assunse il nominativo di copertura \"I\u00aa Flottiglia MAS\", cambiato successivamente nel 1941 in \"X\u00aa Flottiglia MAS\".\nFino al 1\u00ba luglio 1939, per\u00f2, non era stato costituito un reparto organico \"ad hoc\". In tale data, alla Spezia, nacque la I\u00aa Flottiglia MAS.\nNel settembre dello stesso anno venne istituita la \u201cScuola Sommozzatori\u201d presso il porticciolo di San Leopoldo dell'Accademia Navale di Livorno, realizzata ed avviata da Angelo Belloni, l\u2019ideatore dell'autorespiratore a ossigeno (ARO). In questa scuola venivano accentrati ufficiali e sottufficiali provenienti da tutte le categorie per essere addestrati all'uso dei primi ARO ed essere selezionati per venire successivamente assegnati al gruppo degli uomini \"Gamma\" oppure a quello dei siluri a lenta corsa (SLC).\nIn particolare, coloro i quali erano stati selezionati per specializzarsi all'uso degli SLC, venivano inviati nella base di \"Bocca di Serchio\", sita in un luogo isolato di propriet\u00e0 della famiglia Salviati, dove in gran segreto effettuavano tutto l\u2019addestramento integrativo per sviluppare la capacit\u00e0 a condurre efficacemente i mezzi insidiosi e a piazzare in maniera occulta le cariche sotto le chiglie del naviglio avversario al fine di affondarlo o renderlo inutilizzabile.\nSeconda guerra mondiale.\nComplessivamente, nel corso della seconda guerra mondiale (10 giugno 1940 \u2013 8 settembre 1943), gli uomini dei mezzi d\u2019assalto della Regia Marina affondarono o danneggiarono gravemente naviglio da guerra per 72.190 tonnellate e naviglio mercantile per un totale di 130.572 tonnellate.\nLe prede pi\u00f9 significative furono le corazzate \"Valiant\" e \"Queen Elisabeth\", colpite nella rada di Alessandria d'Egitto nella notte tra il 18 ed il 19 dicembre 1941. Quell\u2019operazione, nota come l\u2019impresa di Alessandria, vide sei operatori dei mezzi d\u2019assalto subacquei italiani violare il porto per condurre uno degli attacchi navali pi\u00f9 devastanti della storia marittima.\nIn riconoscimento del valore dimostrato dagli uomini dei mezzi d\u2019assalto della Regia Marina, sono state assegnate:\nDall'armistizio alla fine della guerra.\nDopo l\u2019armistizio dell'8 settembre 1943 a Taranto venne riorganizzato un reparto nel quale confluirono parte degli uomini dei mezzi d\u2019assalto. Questo reparto prese il nome di Mariassalto Taranto e fu posto sotto il comando del capitano di fregata Ernesto Forza, gi\u00e0 comandante della X\u00aa Flottiglia MAS. A questi si unirono anche Antonio Marceglia, Luigi Durand de La Penne e altri operatori fatti prigionieri dagli inglesi e rimpatriati nel 1944. Quest\u2019unit\u00e0 partecip\u00f2 ad azioni al fianco di quelle alleate corrispondenti. In particolare vennero effettuate due operazioni di rilievo: la prima alla Spezia, nella notte del 21 giugno 1944, che port\u00f2 all'affondamento dell'incrociatore pesante Bolzano, e la seconda nel porto di Genova, dove, nella notte del 19 aprile 1945, permise di affondare l'Aquila, quella che sarebbe dovuta diventare la prima portaerei italiana.\nAl contempo, per\u00f2, presso la Repubblica Sociale Italiana e sotto il \u201cvecchio\u201d nome di X\u00aa Flottiglia MAS, (con comandante il principe Junio Valerio Borghese), altri elementi del reparto incursori della Marina continuarono a operare sotto la bandiera della RSI.\nL'immediato dopoguerra.\nSubito dopo la guerra vennero istituiti, nei diversi Comandi Marina, gli \"Uffici sminamento porti\" che avevano alle loro dipendenze i \"Gruppi staccati sommozzatori\", provenienti dal \"Maricentrosub Taranto\", un nuovo Ente nato dalla soppressione di Mariassalto.\nUn \"Gruppo staccato sommozzatori\" operava in Liguria, una regione che a causa dei suoi porti risultava pesantemente bersagliata dai bombardamenti alleati e dagli autoaffondamenti di navi all\u2019imboccatura dei porti effettuati dai tedeschi in fuga. La loro opera fu titanica: si pensi solo che nel luglio del 1945 la rada della Spezia si presentava come un cimitero di navi (erano presenti oltre 320 scafi affondati che occludevano anche gli ingressi della diga foranea) nel quale erano disseminati migliaia di ordigni esplosivi pronti a saltare in aria.\nMaricentrosub.\nDiventarono strutture ufficiali della Marina Militare nel 1952 (dopo la revoca dei vincoli del Trattato) con la costituzione, sotto il comando del tenente di vascello Aldo Massarini, successivamente ridenominato \"MARICENT.ARD.IN\"..\nCon \"Maricentrosub La Spezia\" vennero costituiti i \"Nuclei SDAI\" (Sminamento difesa antimezzi insidiosi), nei quali transitarono i palombari che operavano nei \"Gruppi staccati sommozzatori\" e, nel 1950, il \"Gruppo Gamma\" che raccoglieva il personale che, nel segreto, aveva mantenuto viva l\u2019esperienza maturata con i mezzi d\u2019assalto che, a seguito di alcune clausole del trattato di pace di Parigi, la Marina Militare non avrebbe pi\u00f9 dovuto possedere.\nNel 1952 il capo di stato maggiore della Marina Militare, ammiraglio Pecori Giraldi, incaric\u00f2 Massarini di cominciare a studiare la possibile ricostituzione di un reparto di incursori subacquei. Cos\u00ec, dopo la revoca dei vincoli del trattato di Parigi, col Foglio d'ordine n. 44 del 30 maggio 1952 venne istituito al Varignano il \"Gruppo arditi incursori\", che fu posto alle dipendenze di Maricentrosub La Spezia. Venne avviata una prima riorganizzazione su spinta del comandante di Maricentrosub, l\u2019ammiraglio Gino Birindelli, assumendo la denominazione di \"MariSubArdIn\" nel 1956, i cui membri, oltre alle operazioni in mare, venivano addestrati al combattimento in montagna e alle attivit\u00e0 aviolancistiche (a partire dal 1962).\nLa costituzione del COMSUBIN.\nGi\u00e0 nel 1959 il Comando assunse la nuova denominazione \"MaricenSubIn\", segno del continuo sviluppo dei Reparti in esso presenti, per poi assumere nel 15 febbraio 1960 l\u2019attuale e definitiva organizzazione con la costituzione del \"Comando Raggruppamento subacquei ed incursori \u201cTeseo Tesei\u201d\", denominato appunto \"COMSUBIN.\"\nIl caimano presente sul fregio di COMSUBIN ricorda ed onora i \"Caimani Neri del Piave\" della prima guerra mondiale.\nIl Raggruppamento subacquei e incursori Teseo Tesei fu uno dei primi comandi militari ad intervenire, con i propri uomini ed i propri mezzi, durante l'alluvione a Firenze del 4 novembre 1966, apportando aiuti alla popolazione locale. Ci\u00f2 valse al Raggruppamento la medaglia d'argento al valor civile.\nIl 30 dicembre 1985 nacquero i Gruppi operativi speciali (GOS) su disposizione dell'allora ministro della Difesa Spadolini, e furono chiamati a farne parte una quota del Col Moschin dell'Esercito, e una del COMSUBIN, per operazioni del Sismi.\nLe operazioni all'estero.\nGli operatori del Gruppo operativo incursori sono stati impiegati nell'ambito di un'operazione destinata al recupero dei cittadini italiani in Ruanda durante la crisi politica e il genocidio del 1994 e nell'operazione di rafforzamento della pace a Timor Est, sotto egida ONU, durante la crisi politica del 1999.\nIl GOI \u00e8 stato impiegato dal 2001 al 2005 nell'operazione Enduring Freedom. Dal 2005 operatori del GOI sono distaccati in Afghanistan nell'ambito dell'ISAF ed inquadrati nella Task Force 45. Nel 2012 gli operatori del GOS sono stati impiegati per aprire i varchi subacquei di accesso alla nave da crociera \"Costa Concordia\" dopo il naufragio di questa.\nDal 2016 il GOI del COMSUBIN opera anche su richiesta dell'AISE (il servizio d'intelligence per l'estero), per singole missioni riservate fuori area, colmando una lacuna rispetto ai servizi di altri paesi.\nLa sede.\nIl COMSUBIN ha sede a \"Le Grazie\", nell\u2019antica fortezza del Varignano.\nNato come lazzaretto, nel 1888 divenne Comando della Difesa Marittima locale e, successivamente, scuola del Corpo reali equipaggi di Marina per le categorie torpedinieri e radiotelegrafisti.\nInfine, nella epoca pi\u00f9 moderna, il Varignano divenne dapprima nel 1910 la sede dei palombari della Regia Marina, allorquando la storica \"Scuola Palombari\" (sorta a Genova nel 1849) venne quivi trasferita, e in seguito, nel 1952, base degli \"incursori\", categoria neocostituita allo scopo di dare continuit\u00e0 alla tradizione dai combattenti dei mezzi d'assalto della Marina nonch\u00e9 coltivare il bagaglio professionale acquisito durante il secondo conflitto mondiale.\nLa caserma \u00e8 intitolata al maggiore del genio navale Teseo Tesei.\nOrganizzazione.\nIl comandante del reparto, normalmente un capitano di vascello o un contrammiraglio, dal settembre 2019 \u00e8 il contrammiraglio Massimiliano Rossi. Alle sue dirette dipendenze i comandanti di GOI e GOS.\nDal comandante del Raggruppamento dipendono:\nGruppo operativo incursori \u2013 GOI.\nIl GOI, che \u00e8 l'unit\u00e0 di attacco, fa parte dei reparti validati come forze speciali italiane (TIER 1), sotto il comando operativo del COFS (Comando Interforze per le operazioni delle forze speciali italiane) insieme al 9\u00ba Reggimento d'assalto paracadutisti \u201cCol Moschin\u201d - E.I., al 4\u00ba Reggimento alpini paracadutisti - E.I., al 185\u00b0 RRAO \"Folgore\" - E.I., al Gruppo intervento speciale - CC e al 17\u00ba Stormo incursori \u2013 A.M. Il GOI \u00e8 considerato tra le migliori forze speciali della marina al mondo. Negli anni '70 elementi del reparto vennero addestrati dal SAS britannico anche per specializzarsi nell'antiterrorismo e nel salvataggio ostaggi. Il GOI fu in effetti la prima unit\u00e0 militare antiterrorismo nata in Italia e una delle prime al mondo insieme ai colleghi del SAS. Successivamente, il GOI addestrer\u00e0 membri del Tuscania.\nOpera in stretto rapporto con il Reparto Eliassalto per le operazioni aviotrasportate, occupando anche ruoli offensivi nel quadro della propria dottrina operativa \u00abproiettata alla difesa degli interessi nazionali anche fuori dai confini nazionali\u00bb.\nIl personale \u00e8 interamente professionista e l'addestramento \u00e8 molto duro, selettivo e approfondito, in modo da garantire elevati standard operativi.\nSelezione e addestramento.\nI requisiti per partecipare al corso incursori sono pubblicati su Foglio d'ordini Marina (FOM) edito tra i mesi di settembre e dicembre. Dal 2015 il concorso VFP1 permette di essere inquadrati nelle categorie \"subacquei e incursori\" e di poter accedere direttamente ai corsi normali, previo aver superato le visite mediche e le prove fisiche richieste. I vincitori di concorso saranno convocati al Varignano dopo il primo iter addestrativo di 3 mesi, comune a tutti i VFP1, presso Mariscuola Taranto. Il superamento del corso e l'imbascamento possono avvenire solo dopo che gli allievi VFP1 siano passati VFP4.\nIl corso ordinario incursori si svolge al Varignano presso la Scuola incursori; insegna il silenzio, la tenacia, la pazienza. Si tratta di un programma di addestramento della durata di circa un anno che finisce con la consegna dell'agognato \"basco verde\" e il conseguimento dell'obiettivo di essere un operatore delle forze speciali della Marina Militare. Il corso inizia nel mese di maggio, ed \u00e8 suddiviso in un periodo di accentramento, in tre fasi addestrative ed una fase finale.\nFase di accentramento: due settimane durante le quali avviene la valutazione fisica, medica e psicologica degli aspiranti incursori e relativa selezione.\nFase combattimento a terra: dodici settimane incentrate sugli esercizi ginnici, il nuoto, le marce ed i primi rudimenti in termini di combattimento terrestre e navigazione.\nFase combattimento in acqua: della durata di tredici settimane, si concentra sul nuoto di superficie e subacqueo, l'utilizzo degli apparati di respirazione, la capacit\u00e0 di operare in coppia e l'acquisizione di tecniche di assalto navale.\nFase combattimento anfibio: dodici settimane nel corso delle quali si impara ad infiltrarsi fino alla presa di terra e ad operare su diverse tipologie di terreno costiero, fino all\u2019 azione diretta contro installazioni nemiche, e l'uso di armi ed esplosivi.\nFase finale: della durata di quindici settimane che vede gli allievi pianificare ed effettuare una serie di operazioni, la cui riuscita contribuir\u00e0 al punteggio negli esami finali.\nDopo il corso ordinario, i neo-brevettati incursori, non ancora considerati pronti al combattimento (\"combat ready\") , conseguono il brevetto di paracadutismo con la fune di vincolo presso il CAPAR di Pisa, effettuando un corso della durata di 4 settimane quale preludio al successivo corso per il conseguimento della qualifica \"combat ready\" presso il gruppo operativo: il corso integrativo incursori.\nIl corso integrativo dura dai sei agli otto mesi, nei quali gli operatori sono introdotti alle tecniche e tattiche del gruppo operativo.\nLa formazione degli incursori, che non si pu\u00f2 mai definire conclusa, prosegue con la frequenza di ulteriori corsi di specializzazione e di perfezionamento, sia in Italia che all'estero; i singoli operatori potranno cos\u00ec, compatibilmente con le loro attitudini specifiche e con le necessit\u00e0 organiche del reparto, incrementare il loro bagaglio di conoscenze, ampliare le loro possibilit\u00e0 d'intervento e approfondire specifiche professionalit\u00e0.\nAltri corsi.\nAltri corsi quali interprete di aerofotografia, fotografo subacqueo, e molti altri di perfezionamento svolti all'estero presso l'International Special Traning Center\u00a0\u2013 ISTC di Pfullendorf, in Germania, la scuola delle Forze Speciali della NATO.\nGruppo operativo subacquei \u2013 GOS.\nIl \"Gruppo operativo subacquei\" (GOS) \u00e8 una forza specialistica della Marina Militare, deputata alla conduzione di operazioni subacquee complesse e specializzata nella bonifica dalle mine e da ordigni inesplosi trovati in mare, negli interventi tecnici a quote profonde e nel soccorso e supporto tecnico agli equipaggi delle unit\u00e0 sottomarine.\nI palombari e sommozzatori del GOS sono responsabili della difesa subacquea delle unit\u00e0 della Marina Militare in porto, tramite interventi anti-sabotaggio nei confronti di eventuali incursioni ostili, controlli sulle carene delle navi per accertarsi dell'assenza di ordigni, o nello svolgimento di altre operazioni subacquee di rilievo, come sopralluoghi su relitti affondati a seguito di incendi o sinistri.\nIl Gruppo operativo subacquei \u00e8 parte integrante del Raggruppamento subacquei e incursori \"Teseo Tesei\" e ne condivide la sede sul promontorio del Varignano, nel comune di Porto Venere (La Spezia).\nIl Gruppo operativo subacquei \u00e8 retto da un ufficiale superiore, dal rango non inferiore a capitano di fregata.\nI Palombari della Marina sono il punto di riferimento italiano per la dottrina e le attrezzature in campo di immersioni.\nIl GOS \u00e8 generalmente chiamato a operare anche per attivit\u00e0 di protezione civile. Il 24 dicembre 1978 intervenne per recuperare il relitto dell'aereo caduto vicino a Punta Raisi (Palermo) caduto in mare nella notte tra il 22 e il 23 dicembre in cui morirono 108 persone dei 129 presenti sul volo.\nIl 13 gennaio 2012 intervennero per primi sulla nave da crociera \"Costa Concordia\", naufragata sugli scogli dell'isola del Giglio (GR), con l'apertura di varchi mediante cariche esplosive sulla chiglia semicapovolta, per consentire la ricerca di superstiti all'interno della nave.\nL'immersione fino a 300 metri \u00e8 possibile con l'ausilio di impianti integrati imbarcati sulle navi del Gruppo navale speciale, con impiego di miscele respiratorie ad elio-ossigeno e con tecniche di intervento in saturazione.\nIl soccorso ai sommergibili sinistrati viene effettuato con una Campana McCann fino a 130 m, un minisommergibile Drass-Galeazzi SRV-300 o per mezzo immersioni con scafandro rigido articolato (ADS) fino ai 300 metri.\nNuclei.\nAll'interno del GOS operano diversi nuclei specialistici:\nPersonale.\nIl personale \u00e8 diviso in due tipologie: il personale imbarcato ed il personale basato a terra.\nIl personale imbarcato costituisce i nuclei imbarcati sulle unit\u00e0 del Gruppo navale speciale (specialmente su nave \"Anteo\"), sulle unit\u00e0 cacciamine (abilitati OSSALC ed EOD) e sulle unit\u00e0 maggiori (abilitati OSSALC).\nIl personale basato a terra, invece, costituisce il Reparto Pronto Impiego (RPI) basato al Varignano ed i Nuclei SDAI (Servizio difesa antimezzi insidiosi) presenti nelle basi maggiori della Marina Militare italiana.\nLe peculiarit\u00e0 dei palombari del GOS, a differenza di tutti gli altri sommozzatori (comunque formati per loro natura alla Scuola sommozzatori del Varignano) sono sostanzialmente quattro:\nIl gruppo scuole.\nLa scuola subacquei.\nLa \"Scuola subacquei\" del COMSUBIN \u00e8 l'erede diretta della \"Scuola palombari\" fondata a Genova il 24 luglio 1849 su proposta del generale Enrico Morozzo della Rocca, ministro della guerra e della Marina del Regno di Sardegna, con istruttore inglese. L'Istituto formava il personale capace di operare con lo scafandro da palombaro a 10 metri di profondit\u00e0 per pi\u00f9 di tre ore. Nel 1934 la scuola fu spostata all'Arsenale San Bartolomeo, a La Spezia.\nNel corso della prima guerra mondiale e nella seconda i palombari furono spesso impegnati in operazioni di recupero di scafi affondati. Con la fine della seconda guerra la scuola palombari viene fusa con la scuola sommozzatori di Livorno per creare il MARICENTROSUB di Varignano.\nNel dopoguerra i palombari moderni acquisirono la pi\u00f9 grande quantit\u00e0 di stimoli per la creazione degli odierni Reparti subacquei: i numerosi relitti delle Unit\u00e0 navali affondate nei porti furono infatti rimossi con un'eroica e prolungata opera.\nGi\u00e0 dalla fine degli anni 1940 si concretizz\u00f2 l'impresa di bonifica, di fatto ancora in corso, dalle mine e dagli ordigni posati durante il conflitto. Le esperienze maturate hanno permesso di avviare uno studio pi\u00f9 approfondito delle possibilit\u00e0 di impiego di professionisti capaci di lavorare in profondit\u00e0, con crescente complessit\u00e0 operativa.\nIl Raggruppamento con la scuola subacquei nell'attuale organizzazione, \u00e8 stato istituito nel 1954, con lo scopo di unificare le varie entit\u00e0 operanti in campo subacqueo.\nOltre a selezionare e formare i nuovi sommozzatori e palombari della Marina, ha il compito di addestrare gli operatori subacquei di tutte le forze armate e corpi di polizia dello Stato.\nL'istituzione, che costituisce un'assoluta eccellenza per quantit\u00e0 di brevetti disponibili per i professionisti dei lavori subacquei, fornisce in diversi momenti dell'anno vari corsi di base, destinati a specifiche categorie di personale delle Forze Armate.\nL'adesione \u00e8 volontaria, previo superamento di un iter selettivo che prevede un'accurata visita medica polispecialistica, accertamenti psicoattitudinali e il superamento di una prova di efficienza fisica e di acquaticit\u00e0.\nL'accuratezza della selezione porta a escludere circa la met\u00e0 dei candidati allievi a ogni ciclo di selezione, mentre la durezza del corso porta a brevettare, per il corso Ordinario Palombari, solo uno ogni cinque aspiranti.\nAl termine del corso, ai promossi viene consegnato il basco blu, simbolo dei Palombari della Marina Militare.\nGruppo navale speciale.\nIl Gruppo navale speciale (COMGRUPNAVIN) fornisce il supporto navale e subacqueo al personale dei gruppi operativi GOI e GOS, e delle scuole di Comsubin.\nImbarcazioni speciali.\nUtilizzano inoltre battelli d'assalto a chiglia rigida offshore e gommoni gonfiabili:\nInoltre, data la prerogativa del reparto orientato all'attacco navale, il GOI \u00e8 dotato di mezzi subacquei insidiosi moderni (concepiti, sviluppati e costruiti in Italia) che traggono le loro origini concettuali (sia tecniche che operative) dagli SLC (siluri a lenta corsa) e dai minisommergili Caproni CA/CB.\nInfine, per determinate operazioni di infiltrazione via mare, gli operatori del GOI possono contare anche sull'utilizzo dei sommergibili del COMFORSUB (Comando forze subacquee).\nArmi ed equipaggiamenti.\nArmi individuali:\nArmi di squadra:\nPer le trasmissioni sono impiegati apparati di alto contenuto tecnologico: radio palmari e terminali satellitari.\nOnorificenze.\nInoltre al personale dei \"mezzi d'assalto\" della Marina Militare prima e di COMSUBIN poi sono state assegnate individualmente:"}
{"id": "230114", "revid": "298055", "url": "https://it.wikipedia.org/wiki?curid=230114", "title": "Coolflame", "text": ""}
{"id": "230118", "revid": "123108420", "url": "https://it.wikipedia.org/wiki?curid=230118", "title": "Ipercubo", "text": "L'ipercubo (o n-cubo) \u00e8 una forma geometrica regolare immersa in uno spazio di quattro o pi\u00f9 dimensioni.\nL'ipercubo \u00e8 un politopo (l'analogo multidimensionale di poligoni e poliedri), che generalizza in dimensione pi\u00f9 alta i concetti di punto, segmento, quadrato e cubo, appartenenti rispettivamente alle dimensioni 0, 1, 2 e 3.\nIl prefisso \"iper\", usato per indicare una generalizzazione in dimensioni superiori a 3, \u00e8 usato anche per altre figure geometriche, come l'ipersfera e l'iperpiano. In alcuni testi il prefisso \u00e8 sostituito dalla dimensione, e si parla quindi di \"n\"-cubo o \"n\"-sfera: un quadrato per esempio \u00e8 un 2-cubo mentre un cubo \u00e8 un 3-cubo.\nIn dimensione 4, l'ipercubo \u00e8 chiamato tesseratto (dal greco \u03c4\u03ad\u03c3\u03c3\u03b5\u03c1\u03b9\u03c2 \u03b1\u03ba\u03c4\u03af\u03bd\u03b5\u03c2, ovvero \"quattro raggi\", con riferimento ai quattro spigoli che si dipartono da ogni vertice della figura): \u00e8 costituito da 24 facce bidimensionali quadrate, e da 8 facce 3-dimensionali cubiche.\nLa diagonale maggiore di un ipercubo formula_1-dimensionale unitario \u00e8 uguale a formula_2. Detta invece formula_3 la lunghezza dello spigolo, la diagonale maggiore di un formula_1-cubo avr\u00e0 lunghezza d pari a formula_5.\nDefinizione.\nL'ipercubo di dimensione \"n\" \u00e8 il politopo formula_6 contenuto nello spazio euclideo \"n\"-dimensionale formula_7, definito da\nSi tratta quindi dell'insieme formato da tutti i punti aventi coordinate tra -1 e 1. L'origine formula_9 appartiene all'ipercubo ed \u00e8 il suo \"centro\".\nLe \"facce\" formula_10-dimensionali dell'ipercubo sono le intersezioni non vuote di formula_6 con formula_12 iperpiani distinti di equazione del tipo\nPer formula_14 una faccia formula_10-dimensionale \u00e8 chiamata rispettivamente vertice e spigolo.\nCaratteristiche.\nFacce.\nUna formula_10-faccia di un ipercubo formula_1-dimensionale formula_6 \u00e8 essa stessa un ipercubo, di dimensione formula_10.\nVertici.\nL'ipercubo \"n\"-dimensionale formula_6 ha formula_21 vertici: questi sono tutti i punti aventi formula_22 oppure formula_23 in ogni coordinata. Ad esempio, il cubo 3-dimensionale ha 8 vertici, dati da\ned il tesseratto ha formula_25 vertici.\nSpigoli.\nL'ipercubo n-dimensionale formula_6 ha formula_27 spigoli. Il tesseratto, ad esempio, ha formula_28 spigoli.\nFacce di dimensione generica \"k\".\nLe facce di dimensione massima formula_29 formano formula_30 sotto-ipercubi di dimensione formula_31, dati dalle intersezioni di formula_6 con i formula_30 iperpiani di equazione formula_34, al variare di formula_35 e del segno formula_36. Ad esempio, il quadrato ha 4 \"facce\" (gli spigoli), il cubo ha 6 facce (dei quadrati), ed il tesseratto ne ha 8: queste 8 facce sono cubi tridimensionali.\nSi pu\u00f2 dimostrare che il numero di facce k-dimensionali di un ipercubo n-dimensionale \u00e8 uguale a formula_37\nRaccogliendo il formula_38, si ottiene: formula_39.\nI termini formula_40 si possono riscrivere come:formula_41, quindi la formula diventa:\nformula_42.\nIn pratica, sviluppando la potenza del binomio formula_43 secondo lo schema generico formula_44 (ordinato per potenze di \"a\" decrescenti) si ha, nell'ordine, il numero di facce di dimensione 0,1,2...,n dell'ipercubo n-dimensionale; ad esempio, per il tesseratto:\nformula_45\ncio\u00e8 16 vertici, 32 spigoli, 24 facce, 8 celle, (1 ipercubo 4-dimensionale).\nInoltre, in un ipercubo n-dimensionale la somma del numero dei suoi elementi delle varie dimensioni (vertici, spigoli, facce, celle, ecc) \u00e8 uguale a formula_46.\nGruppo di simmetria.\nUn ipercubo n-dimensionale ha un gruppo di simmetria di cardinalit\u00e0 formula_47. Questo si ricava considerando che fissati i vertici di una (n-1)-faccia tutti gli altri vertici sono obbligati. Allora, indicando con formula_48 la cardinalit\u00e0 del gruppo di simmetria dell'n-cubo (e ricordando che l'n-cubo ha 2n \"facce\" (n-1)-dimensionali) risulta che formula_49\nche, assieme con la condizione ovvia formula_50 fa concludere\nformula_51.\nPossibilit\u00e0 di astrazione.\n\u00c8 noto che un cubo pu\u00f2 essere ottenuto traslando perpendicolarmente a se stesso un quadrato al di fuori del piano che lo contiene, esattamente come un quadrato \u00e8 la traslazione di un segmento lungo una direzione ad esso perpendicolare. Analogamente, un ipercubo quadridimensionale si ottiene traslando perpendicolarmente a se stesso un cubo. Per rendersi conto dell'impossibilit\u00e0 di visualizzazione di un ipercubo quadridimensionale da parte di un essere umano, \"nato e cresciuto\" in uno spazio tridimensionale, possiamo soffermarci proprio su quest'ultimo esempio, e in particolare sulla condizione, impossibile per noi da concepire, di perpendicolarit\u00e0 rispetto ad un solido tridimensionale. \nSe un ipotetico essere bidimensionale (trascurando ovviamente il fatto che, non essendo dotato di materia, non potrebbe nemmeno esistere) che vivesse per semplicit\u00e0 su un foglio di carta, sul quale vi sia disegnato un quadrato, si sforzasse di immaginare un cubo tridimensionale cercando di visualizzare mentalmente la direzione lungo la quale bisognerebbe traslare tale quadrato per ottenere il cubo, non riuscirebbe mai a concepire una direzione uscente dal foglio e ortogonale al quadrato, in quanto non appartenente al suo universo spaziale. Riuscirebbe invece solamente a concentrarsi sulle infinite direzioni giacenti sul foglio, ma non a quella che genera il cubo. \nParimenti, per noi \u00e8 del tutto impossibile immaginare una direzione uscente dal nostro spazio tridimensionale, lungo la quale un cubo debba essere traslato per generare un ipercubo. Se tentassimo di immaginare tale possibile direzione, continueremmo senza alcun successo a cercarla tra le infinite rette che passano per lo spazio, esattamente come l'essere bidimensionale di cui sopra riuscirebbe soltanto ad immaginare le infinite rette che passano lungo il piano su cui vive.\nTuttavia, \u00e8 interessante notare come, pur non essendo possibile visualizzare e concepire questo genere di solidi, se ne possano comunque studiare le propriet\u00e0 matematiche e geometriche, esattamente come l'essere bidimensionale dell'esempio precedente, pur non potendo assolutamente concepire un cubo tridimensionale, lo possa studiare come oggetto matematico alla pari di quanto possiamo fare noi con l'ipercubo.\nL'ipercubo nella cultura di massa.\nArchitettura.\nIl monumentale Arco de La D\u00e9fense di Parigi, inaugurato nel 1989, \u00e8 un ipercubo quasi perfetto svuotato al centro (altezza , larghezza 112, profondit\u00e0 ).\nScultura.\n\"L'ipercubo\" di Attilio Pierelli \u00e8 una realizzazione artistica situata all'esterno del Dipartimento di Matematica dell'Universit\u00e0 degli Studi di Roma Tor Vergata.\nPittura.\n\"Corpus Hypercubus\", dipinto di Salvador Dal\u00ed, rappresenta Cristo crocifisso sullo sviluppo tridimensionale di un tesseratto."}
{"id": "230123", "revid": "599013", "url": "https://it.wikipedia.org/wiki?curid=230123", "title": "Distributore automatico", "text": "Un distributore automatico \u00e8 una macchina che eroga prodotti e/o servizi su richiesta di un utente, previo pagamento.\nStoria.\nSi pensa che il primo distributore automatico sia stato inventato da Erone di Alessandria il quale nel 219 a.C. mise a punto una macchina distributrice di acqua per cerimonie propiziatrici nei templi, azionata per mezzo di monete che, cadendo su una leva, aprivano una valvola, erogando una determinata quantit\u00e0 di acqua.\nIn Italia nei primi anni 60 vengono utilizzate le prime apparecchiature automatiche provenienti dagli USA. Coca Cola esport\u00f2 in Italia i primi distributori automatici nel 1953. Nel 1963 la Faema, gi\u00e0 affermata costruttrice di macchine da caff\u00e8 da bar, produce il primo distributore di caff\u00e8 espresso: lo chiama \"E61\" usando lo stesso nome di un'altra sua macchina di successo pensata per i bar. L'E61 era in grado di macinare il caff\u00e8 e poteva erogare un caff\u00e8 espresso tramite l'inserimento di una moneta da 50 lire. Le macchine, inizialmente, erano molto costose e destinate a utenze di grandi dimensioni (oltre 50 utenti), si sono progressivamente evolute\nProdotti erogati.\nI prodotti venduti cambiano molto da paese a paese. Per esempio alcuni Paesi vendono bevande alcoliche, mentre in altri paesi questo \u00e8 vietato dalla legge. I distributori automatici generalmente forniscono:"}
{"id": "230125", "revid": "123704467", "url": "https://it.wikipedia.org/wiki?curid=230125", "title": "Alfredo di Hildesheim", "text": "Biografia.\nDiventato monaco benedettino nell'abbazia di Fulda, fu trasferito in seguito vicino Minden in Vestfalia. Eletto vescovo, gli fu affidata nell'850 la diocesi di Hildesheim in Sassonia. Durante la sua vita fece costruire molte chiese e monasteri, tra cui la cattedrale di Hildesheim e l'abbazia di Essen. Fu Alfredo di Hildesheim a far traslare le reliquie di San Marsus nell'864 da Auxerre.\nSvolse attivit\u00e0 diplomatica al servizio di Ludovico il Germanico.\nMor\u00ec il 15 agosto dell'874, proprio il giorno dedicato dell'Assunta, alla quale aveva dedicato numerose chiese. Fu sepolto nel duomo di Essen, da lui fatto costruire.\nCulto.\nIl santo \u00e8 venerato lo stesso giorno della sua morte, il 15 agosto; in tale data, il Martirologio Romano lo riporta con la dicitura \u00abA Hildesheim nella Sassonia in Germania, sant'Altfrido, vescovo, che costru\u00ec la cattedrale e favor\u00ec la costruzione di monasteri.\u00bb\nSu numerosi calendari, la data di commemorazione \u00e8 fissata al 14 agosto: questo spostamento, del tutto privo di giustificazione, \u00e8 stato forse attuato perch\u00e9 la memoria del santo non coincidesse con quella dell'Assunzione di Maria (che avrebbe avuto la precedenza su di essa)."}
{"id": "230129", "revid": "768068", "url": "https://it.wikipedia.org/wiki?curid=230129", "title": "Resident Evil 4", "text": "Resident Evil 4, conosciuto in Giappone come , \u00e8 un videogioco a tema survival horror focalizzato principalmente sull'azione, pubblicato e sviluppato da Capcom. Prima della pubblicazione del gioco, la Capcom annunci\u00f2 che \"Resident Evil 4\" sarebbe uscito in esclusiva per il Nintendo GameCube, ci\u00f2 nonostante venne confermata anche un'edizione limitata per PlayStation 2, con contenuti aggiuntivi. La versione per Nintendo GameCube \u00e8 stata distribuita l'11 gennaio 2005 nel Nord America, il 27 gennaio 2005 in Giappone e il 18 marzo 2005 in Europa; quella per Sony PlayStation 2 il 25 ottobre nel Nord America, il 4 novembre 2005 in Europa, l'11 novembre 2005 in Australia e il 1\u00ba dicembre 2005 in Giappone. La versione per PC \u00e8 stata distribuita nel febbraio del 2007, quella per Nintendo Wii il 29 giugno dello stesso anno. Dal 21 settembre del 2011 \u00e8 possibile comprare il videogioco in versione digitale da PlayStation Network e Xbox Live, dal 29 ottobre 2015 \u00e8 disponibile anche su Nintendo eShop per Wii U.\n\"Resident Evil 4\" rappresenta una svolta nella serie. I sostanziali cambiamenti di questo titolo sono la scomparsa degli zombie sostituiti dai Los Ganados, nemici infetti da un misterioso parassita che li rende pi\u00f9 veloci e insidiosi degli zombie, facendo quindi aumentare il ritmo del gioco e sfavorendo la risoluzione di enigmi e il risparmio di munizioni tipico del survival horror. Viene aumentato il numero di armi trasportabili durante il gioco cos\u00ec come le munizioni e gli oggetti curativi, nonch\u00e9 la velocit\u00e0 del personaggio controllabile che in questo capitolo sar\u00e0 perfino in grado di eseguire degli attacchi corpo a corpo per difendersi dai nemici. Cambia anche l'inquadratura, ora fissa alle spalle del proprio personaggio in modo che il giocatore possa subito rendersi conto dei pericoli che lo circondano e reagire di conseguenza. La maggior parte dei \"Resident Evil\" successivi seguiranno tutti questo nuovo tipo di gameplay.\n\"Resident Evil 4\" ha avuto un grande successo sia presso il pubblico che presso la critica, divenendo una vera e propria pietra miliare della serie, nonch\u00e9 uno dei titoli pi\u00f9 venduti in assoluto, ricevendo, inoltre, molte rimasterizzazioni per diverse altre piattaforme.\nLa telecamera in terza persona \"over-the-shoulder\" (sopra le spalle, lett.), insieme ad altre innovazioni, ha rappresentato una rivoluzione non solo per il brand, ma per l'intera produzione videoludica di tendenza. Tra i videogiochi che hanno subito l'influenza del titolo Capcom vi sono \"Gears of War\", \"Dead Space\" e \"\". Anche produttori di altri videogame di successo hanno apertamente dichiarato l'ispirazione al titolo, come ad esempio Ricky Cambier per \"The Last of Us\".\nTrama.\nIl gioco \u00e8 ambientato nell'autunno del 2004. Leon Scott Kennedy, ex poliziotto sopravvissuto all'incidente di Raccoon City di , \u00e8 ora un agente governativo incaricato di indagare sul rapimento di Ashley Graham, figlia del presidente degli Stati Uniti d'America.\nI servizi segreti credono che il sequestro della ragazza sia avvenuto a causa di una fuga di informazioni riservate, che sono state fatte trapelare ai rapitori da un traditore dell'entourage governativo. Secondo l'intelligence, Ashley \u00e8 stata deportata in Spagna, nei pressi del villaggio rurale di El Pueblo. Tuttavia, temendo una trappola, i servizi segreti decidono di inviare sul posto un solo agente, incaricato di confermare ogni sospetto in attesa di disposizioni: la scelta ricade su Leon Scott Kennedy, agente speciale del presidente.\nInfatti dopo anni di addestramento nei corpi speciali dei marines, Leon era stato appena assegnato ai servizi segreti con l'incarico di guardia del corpo della figlia del presidente Graham. Tuttavia, Ashley venne rapita prima che Leon potesse iniziare il suo nuovo lavoro. L'agente si ritrova quindi a venire inviato in Europa dalla task-force anti rapimento per la sua prima missione svolta sotto il diretto controllo del presidente. A dargli delle direttive ci sar\u00e0 Ingrid Hunnigan, agente che coordina le operazioni dei servizi segreti. \nLeon scoprir\u00e0 che tutti gli abitanti del luogo sono esseri incredibilmente resistenti e ostili, i quali tenteranno di ucciderlo sin dal suo arrivo. All'apparenza le persone del posto sembrano normali uomini e donne, ma in realt\u00e0 posseggono una resistenza sovrumana alle ferite ed un'elevata forza fisica. Si scoprir\u00e0 che essi sono posseduti da un parassita noto come Las Plagas, che li ha trasformati in \"Los Ganados\", esseri irrazionali guidati da un istinto selvaggio e primitivo che li porta a essere molto violenti e ad uccidere tutti i non infetti. Inoltre tali Ganados sono in grado di convivere tra di loro come in una comunit\u00e0, potendo persino parlare ed interagire l'uno con l'altro. Ma a causa del parassita che posseggono sono incapaci di intendere e di volere e privi della consapevolezza delle efferatezze che commettono contro chiunque non sia infetto. \nInoltre, i Ganados fanno parte della setta dei \"Los Illuminados\", i terroristi che hanno organizzato il sequestro di Ashley. La setta ha infatti scoperto come controllare le Plagas e si \u00e8 servita di questo temibile parassita per infettare tutti gli abitanti della regione di El Pueblo, costringendoli ad aderire al loro culto e a credere ciecamente ai loro dogmi. Il mandante del rapimento di Ashley \u00e8 un certo Lord Osmund Saddler, leader indiscusso degli Illuminados e possessore della Plaga Leader (in grado di controllare tutti i comuni infetti). Egli \u00e8 intenzionato a ricevere un forte riscatto dal governo statunitense con il quale intende armare e mobilitare un suo esercito formato da Ganados e altri mostri creati con le Plagas. Il suo obbiettivo \u00e8 propagare l'infezione delle Plagas in tutto il mondo e assoggettarlo al suo volere.\nLa setta Los Illuminados, infatti, oltre a chiedere un riscatto per il rilascio della ragazza, intende infettarla con il parassita e lasciare che sia lei, una volta tornata a casa sotto il loro controllo ad aiutarli a propagare l'infezione in America. In questo modo gli Illuminados sarebbero in grado di dare il via al loro piano di conquista del mondo prendendo possesso della potenza mondiale rappresentata dagli Stati Uniti.\nDurante la missione anche a Leon verr\u00e0 somministrata una Plaga dagli Illuminados. Tagliato fuori dalle comunicazioni con la sua base operativa in America, Leon dovr\u00e0 affrontare l'intera setta da solo per portare a termine la sua missione: salvare la figlia del presidente. L'eroico agente dovr\u00e0 quindi fermare i piani del malvagio Osmund Saddler e portare in salvo Ashley, affrontando innumerevoli nemici e temibili mostri cercando al contempo di liberare sia la ragazza che se stesso dall'infezione parassitaria.\nLa storia del gioco \u00e8 divisa in sei capitoli, che vengono indicati come 5 capitoli pi\u00f9 il sesto e ultimo, indicato come \"Capitolo Finale\". Questi a loro volta, si dividono in pi\u00f9 parti.\nModalit\u00e0 di gioco.\nLe meccaniche di gioco sono state completamente rivoluzionate rispetto ai precedenti capitoli, per favorire scene con sparatorie intense e una regia di telecamere in terza persona. Inoltre, \u00e8 stato aumentato il numero delle munizioni e degli oggetti curativi ottenibili durante l'avventura. Questi cambiamenti furono sostanziali rispetto alla meccanica classica della serie di \"Resident Evil\", la quale \u00e8 sempre stata incentrata su fasi d'esplorazione, sulla risoluzione di enigmi e sulla scarsa disponibilit\u00e0 di munizioni e di cure mediche. A causa di queste radicali differenze, il gioco presenta molte caratteristiche del genere d'azione.\nAnche a causa della scomparsa degli zombie, questo capitolo \u00e8 considerato come una svolta definitiva della serie. I nemici principali, chiamati Ganados, sono decisamente pi\u00f9 veloci e intelligenti degli zombie presenti nei titoli precedenti. Inoltre, hanno una strategia comune e ripetitiva: avvicinarsi al nemico, attaccarlo e neutralizzarlo. Per questo risulta pi\u00f9 intuitivo batterli, una volta capiti i loro movimenti. Questi nuovi nemici corrono, schivano attacchi fisici e proiettili. Oltre ai Ganados, questo gioco introduce una serie di mostruose creature, tutte con strategie d'attacco differenti.\n\"Resident Evil 4\" contiene anche cambiamenti nell'inventario, nella telecamera, e nel sistema del controllo dei movimenti. La prospettiva di visuale \u00e8 al di sopra della spalla del protagonista, molto simile a quella di \"Tom Clancy's Splinter Cell\". Normalmente, la telecamera rimane dietro al personaggio, che rimane visibile. Anche se i controlli sono pi\u00f9 o meno gli stessi dei capitoli precedenti, in \"Resident Evil 4\" non c'\u00e8 pi\u00f9 il puntamento automatico, e si mira manualmente. Il coltello da combattimento non occupa pi\u00f9 un posto nell'inventario del giocatore, ma pu\u00f2 essere estratto in qualunque momento, con l'apposito tasto. Il coltello ora funziona sia come strumento e sia come arma, ed \u00e8 molto pi\u00f9 potente che nei giochi precedenti: pu\u00f2 rompere vetri e oggetti specifici, come casse e barili. Un altro nuovo aspetto di \"Resident Evil 4\" \u00e8 l'inclusione dei controlli context-sensitive. Il giocatore pu\u00f2, in base alla situazione, interagire con specifici aspetti dell'ambiente, come scendere una scala, saltare fuori da una finestra, o schivare un attacco nemico. Il giocatore pu\u00f2 compiere un attacco fisico contro un Ganado (come con altri nemici) quando quest'ultimo \u00e8 abbassato o stordito. Ci sono pure intermezzi dinamici simili ai Quick Time Events di \"Shenmue\", nei quali il giocatore deve premere ripetutamente un tasto indicato su schermo per eseguire azioni come schivare un masso in caduta o colpire il nemico. Questa tecnica \u00e8 a volte impiegata nei combattimenti coi boss per dare al giocatore la possibilit\u00e0 di dare il colpo di grazia. I tempi di caricamento sono ridotti al minimo, diversamente dai \"Resident Evil\" precedenti, dove gli spostamenti tra un'area e un'altra richiamano una schermata di caricamento. Tutti questi rinnovamenti hanno contribuito a rendere, insieme alla pi\u00f9 che ottima grafica, \"Resident Evil 4\" uno dei migliori giochi della serie. In Resident Evil 5 la modalit\u00e0 di gioco \u00e8 molto simile a quella di \"Resident Evil 4\".\nIn \"Resident Evil 4\" ci sono molti filmati, per vederne alcuni bisogna compiere determinate azioni: per esempio, all'inizio del gioco se si ritorna indietro o si va vicino alla macchina dei poliziotti, i due agenti parleranno a Leon. Oppure, se si entra nella porta che usa il capo villaggio dopo aver incontrato per la seconda volta Leon, ci sar\u00e0 un filmato in cui Leon viene attaccato dal capo villaggio e salvato da Ada Wong. Inoltre, ogni volta che non si premono i tasti giusti per evitare le mosse dei nemici durante i filmati, ci saranno altri brevi filmati che introducono il Game Over.\nArmi.\nIn \"Resident Evil 4\" \u00e8 presente un vasto arsenale di armi. In questo gioco \u00e8 possibile acquistare la maggior parte delle armi dal Mercante, anche se alcune di esse possono essere raccolte durante il gioco. Novit\u00e0 introdotta in questo gioco \u00e8 la possibilit\u00e0 di potenziare le armi, pagando una somma in denaro al Mercante. La moneta usata per acquistare oggetti dal mercante \u00e8 la Peseta. L'Euro non viene mai nominato, anche se la storia si svolge nel 2004, questo vuol dire che il villaggio di El Pueblo \u00e8 completamente estraniato dal mondo moderno.\nCi sono diverse tipologie di armi: pistole, doppiette, lanciarazzi, e poi ci sono le armi non convenzionali, come il P.R.L. 412.\nMinigiochi.\nResident Evil 4 presenta tre minigiochi oltre all'avventura principale. Essi sono disponibili per tutte le versioni del gioco tranne la primissima versione per Nintendo Gamecube. \"Separate Ways\" e \"The Mercenaries\" si sbloccheranno dopo aver completato l'avventura principale, mentre \"Assignment Ada\" sar\u00e0 giocabile dopo aver completato Separate Ways. Ogni minigioco sblocca una ricompensa utilizzabile per il gioco principale: completando Separate Ways si ottiene la potente Chicago Typewriter a colpi infiniti, completando Assignment Ada si ottiene il set di vestiti speciali numero 2, mentre completando tutti i livelli di The Mercenaries con tutti i personaggi giocabili (Leon, Ada, Krauser, Wesker ed HUNK) e ottenendo con ciascuno di essi un punteggio di 60.000 o superiore si sblocca la potentissima HandCannon, un revolver magnum calibro 50 che, se potenziata al massimo dal mercante, diventa a colpi infiniti.\n\"Separate Ways\".\nNel minigioco parallelo alla trama principale, si gioca nei panni di Ada Wong, la spia incaricata da un'organizzazione segreta di recuperare un campione di Plagas. Anche questo minigioco si divide in cinque capitoli, ma a differenza del gioco principale, i capitoli di Separate Ways sono molto pi\u00f9 brevi ed equivalgono, come lunghezza, pi\u00f9 o meno a due capitoli della trama principale. Inoltre, Separate Ways \u00e8 sbloccabile solo dopo aver finito il gioco principale almeno una volta a qualsiasi difficolt\u00e0.\nLa trama del gioco \u00e8 uguale a quella della storia principale, con la differenza che in questa avventura si dovr\u00e0 impersonare la bella Ada Wong, e svolgere la sua missione: rubare il campione di Plaga custodito da Lord Saddler e dagli Illuminados. Ad Ada servono le abilit\u00e0 di Leon per facilitare la sua missione e lasciare che sia lui ad occuparsi della maggior parte dei nemici, distraendoli da lei. Albert Wesker vuole entrare in possesso di un campione di Plaga e trasformare i parassiti in armi bio-organiche, con cui dominare il mondo e creare una nuova Umbrella da lui diretta. Ada, tuttavia, tradir\u00e0 Wesker e, dopo una lunga e rischiosa missione, una volta recuperato il campione lo consegner\u00e0 ad un'organizzazione avversa, per la quale ella ha, in realt\u00e0, sempre lavorato. Anche Separate Ways si divide in 5 capitoli, ciascuno equivale a circa una parte di un capitolo del gioco principale.\n\"The Mercenaries\".\n\"The Mercenaries\" presenta quattro livelli, tre dei quali si ha modo di esplorarli gi\u00e0 nell'avventura principale, trattandosi del villaggio di El Pueblo, del castello di Salazar e dell'accampamento militare dei Ganados, sebbene in questo minigioco hanno alcune differenze di disposizione. Il quarto livello, invece, sar\u00e0 completamente inedito, trattandosi di una base Ganados situata su alcune impalcature sospese sull'acqua, che non compare nel gioco principale. L'obiettivo di \"The Mercenaries\" \u00e8 quello di uccidere quanti pi\u00f9 Ganados possibile nel tempo limite con ciascun personaggio giocabile. Per ottenere un punteggio elevato bisogner\u00e0 essere veloci ad effettuare delle uccisioni combo per ottenere dei bonus. Durante i livelli \u00e8 possibile raccogliere munizioni e oggetti curativi, dato che all'inizio ciascun personaggio avr\u00e0 un solo spray di primo soccorso e munizioni limitate per le armi. Oltre a ci\u00f2, \u00e8 possibile raccogliere degli orologi contrassegnati da colonne luminose di colore giallo che aumentano il tempo disponibile per permettere al giocatore di effettuare pi\u00f9 uccisioni durante il livello, mentre altri particolari colonne di orologi di colore verde forniranno un bonus che, per un tempo limitato, fornisce 1000 punti in pi\u00f9 per ciascuna uccisione combo. Ogni livello possiede dei mini-boss i quali, se uccisi, forniranno un punteggio notevolmente maggiore rispetto ai nemici comuni. Tali mini-boss sono: le sorelle Bella che compariranno di tanto in tanto a coppie di due nel livello di El Pueblo, uno o pi\u00f9 Garrador che compariranno nel livello del castello, uno o pi\u00f9 J.J. che compariranno nel livello della base militare e un particolare nemico mai apparso nel gioco principale, dalla fisionomia di J.J. ma pi\u00f9 veloce e simile per l'aspetto al Dr. Salvador. Esso imbraccia una motosega a doppia lama in grado di tagliare istantaneamente la testa al protagonista determinando il \"Game Over\", tale nemico appare nel livello della base acquatica dei Ganados, ed \u00e8 stato soprannominato dai giocatori come \"Super Dr. Salvador\". Per ottenere un voto di almeno quattro stelle per sbloccare un nuovo personaggio in The Mercenaries \u00e8 necessario raggiungere 40'000 punti, mentre per avere un voto di cinque stelle bisogna raggiungere almeno 60'000 punti. All'inizio infatti si avr\u00e0 a disposizione solo Leon come personaggio giocabile. Completando i vari livelli con voti di 40'000 o superiori si sbloccheranno altri personaggi (livello El Pueblo: Ada Wong, livello castello: Jack Krauser, livello base militare: Hunk, livello base acquatica: Albert Wesker). Ottenendo cinque stelle di valutazione con tutti i personaggi di minigioco, in tutti i livelli, si sblocca l'arma nota nel gioco come Handcannon, una pistola magnum Smith &amp; Wesson calibro 50 dall'enorme potenza di fuoco gratis dal mercante d'armi selezionabile iniziando una nuova partita del gioco principale come \"Nuovo Round\".\n\"Assignment Ada\".\n\"Assignment Ada\" invece \u00e8 una storia alternativa. Contrariamente a Separate Ways che narra della missione di Ada (vedi sopra) in Resident Evil 4, e che \u00e8 parallela al gioco principale che vede protagonista Leon, Assignment Ada mostra invece cosa sarebbe accaduto se la figlia del presidente non fosse mai stata rapita dalla setta degli Illuminados e se Ada fosse stata leale a Wesker e al suo progetto di far risorgere la Umbrella Corporation. Tale gioco si ambienta sull'isola degli Illuminados, compito di Ada (vestita in questo minigioco con una divisa tattica militare invece che con il suo distintivo vestito rosso) sar\u00e0 affrontare l'esercito Ganados di Saddler e recuperare alcuni campioni di diversi rari tipi di Plagas, da consegnare poi a Wesker per permettergli di fondare una nuova Umbrella e creare un nuovo ordine mondiale, sfruttando il potere di tali parassiti. Boss finale di questo breve minigioco sar\u00e0 un invidioso e mutato Jack Krauser che far\u00e0 di tutto per intralciare Ada, deciso ad impedire che la donna si prenda da sola tutto il merito per il completamento della missione. Completando questo minigioco si ottiene il costume speciale 2 per la campagna di Leon.\nPersonaggi.\nLeon Scott Kennedy.\nIl protagonista del gioco, gi\u00e0 apparso nella serie in Resident Evil 2. Ex poliziotto sopravvissuto all'incidente di Raccoon City e all'epidemia di virus T nel 1998, in questo episodio, ambientato nell'autunno del 2004, Leon Scott Kennedy \u00e8 diventato un agente governativo che lavora per un'agenzia segreta sotto il diretto controllo del presidente degli Stati Uniti. La missione che gli \u00e8 stata affidata \u00e8 salvare proprio la figlia del presidente, Ashley Graham, rapita da alcuni terroristi, fanatici di una numerosa setta religiosa. Dopo essere maturato molto dai tempi di Raccoon City, Leon \u00e8 divenuto un agente governativo con molta esperienza alle spalle e apparentemente invincibile, in grado di superare qualsiasi difficolt\u00e0 gli si presenti davanti e di avere autocontrollo e velocit\u00e0 di pensiero analitico anche di fronte alle situazioni pi\u00f9 disperate e ai vari mostri che gli ostacoleranno la missione. Leon riusc\u00ec ad ottenere tali abilit\u00e0 grazie ad un lungo addestramento condotto prima nei Marines dello US SOCOM (come scopriamo in ) e poi in un'agenzia privata della Casa Bianca per la quale adesso lavora.\nOltre che nel gioco principale, Leon \u00e8 il primo personaggio giocabile nel minigioco \"The Mercenaries\". Risulta il personaggio pi\u00f9 facile da utilizzare, avendolo impersonato per l'intero gioco; avr\u00e0 quasi il massimo dell'energia disponibile nel gioco, ma sar\u00e0 armato con armi non troppo potenti, tra cui la pistola 9mm \"Blacktail\", il coltello da combattimento survival e il fucile antisommossa, armi che sono comunque molto efficaci contro i Ganados pi\u00f9 deboli. Come nel gioco principale, Leon dispone di tre tipi di mosse speciali contro i nemici storditi una volta avvicinatosi ad essi, potendo eseguire due tipi di \"Calcio\" di arti marziali, il primo rotante ed il secondo basso, eseguibile sui nemici feriti alle gambe e caduti in ginocchio. Entrambi i tipi di \"Calcio\" possono risultare fatali spaccando la testa dei Ganados semplici o mettendoli KO, soprattutto se gi\u00e0 feriti. La terza mossa eseguibile da Leon \u00e8 chiamata \"Suplex\", notevolmente pi\u00f9 forte dei due tipi di \"Calcio\" e che risulta pi\u00f9 spesso fatale per i nemici, spezzando il collo ai Ganados e determinandone la morte. L'agente \u00e8 in grado di eseguire tale mossa solo sugli Zealots (i Ganados \"monaci\") e i Militia (i Ganados militari) e solo se caduti in ginocchio. Leon \u00e8 l'unico personaggio del minigioco \"The Mercenaries\", oltre a Krauser, a possedere tre mosse speciali invece di due, sebbene le sue mosse risultino fatali solo se i nemici colpiti sono gi\u00e0 danneggiati.\nAshley Graham.\nLa giovane figlia del Presidente, rapita dagli Illuminados. \u00c8 l'obiettivo principale della missione di Leon, che far\u00e0 di tutto per riportarla a casa sana e salva. Ashley seguir\u00e0 Leon per gran parte del gioco, durante il quale il giocatore potr\u00e0 impartirle anche degli ordini, come aspettare, nascondersi, aiutare Leon ad aprire delle porte o rimuovere degli ostacoli. I nemici, i Ganados, hanno il comando di rapire la ragazza e di riportarla a Lord Saddler, perci\u00f2 pi\u00f9 che ucciderla, tenteranno di portarla via con loro, per poterla riconsegnare al Lord, e se dovessero riuscirci la missione di Leon fallir\u00e0 e il gioco andr\u00e0 in Game over. In una breve sezione di un capitolo del gioco principale, si dovr\u00e0 anche impersonare Ashley.\nAda Wong.\nLa bellissima spia che si veste di rosso, Ada Wong, anche lei gi\u00e0 apparsa in Resident Evil 2 e sopravvissuta all'incidente di Raccoon City dove, dopo essere stata tramortita, riusc\u00ec a recuperare un campione di virus G, che consegn\u00f2 ad Albert Wesker. Ada ritorna in questo gioco con una missione molto simile: rubare un campione di Plaga Leader alla setta degli Illuminados; anche questa missione le \u00e8 stata affidata da Wesker. La donna sembra lavorare proprio per Wesker insieme a Jack Krauser, un mercenario che fa il doppio gioco nella setta degli Illuminados, per aiutare la donna a recuperare il campione.\nIn \"Resident Evil 4\", Ada \u00e8, inoltre, la protagonista di due minigiochi/avventure, sbloccabili nelle versioni del gioco per Playstation 2, PC, Playstation 3, Xbox 360, Nintendo Wii, Playstation 4 e Xbox one: \"Assignment Ada\" e \"Separate Ways\". Il primo \u00e8 un minigioco non canonico alla storia dove Ada, ormai agente della Umbrella, dovr\u00e0 recuperare 5 campioni di parassiti. Il secondo minigioco mostra invece l'avventura di Ada parallela a quella di Leon, dove ella segue gli ordini di Wesker per recuperare il campione di Plaga Leader. Alla fine, tuttavia, si scoprir\u00e0 che Ada stava solo fingendo di lavorare per Wesker, ma alla fine lo tradir\u00e0, consegnando il campione di Plaga Leader ad un'altra organizzazione segreta.\nAda Wong pu\u00f2 essere sbloccata come personaggio giocabile anche nel minigioco \"The Mercenaries\", se con Leon si completa il livello del villaggio di El Pueblo con un voto almeno di quattro stelle. In The Mercenaries, Ada sar\u00e0 vestita in modo diverso rispetto alla storia principale, presentando un abito simile a quello da lei indossato in Resident Evil 2. Ada dispone di molta meno energia rispetto a Leon (circa la met\u00e0 della barra salute), ma sar\u00e0 meglio armata, possedendo la pistola 9mm \"Vendicatore\", in grado di perforare tre nemici allineati con un solo colpo, un coltello, la mitraglietta, il fucile di precisione semi-automatico con telescopio avanzato e tre granate incendiarie. Ada dispone di due mosse speciali, il \"Senpunkyaku\", un calcio alto, e il \"Kaitenkyaku\", un tipo di calcio basso simile a quello posseduto da Leon, eseguibile sui nemici in ginocchio. Le mosse di Ada sono leggermente pi\u00f9 deboli di quelle di Leon e quindi non sono sempre fatali.\nIngrid Hunnigan.\nUna donna che lavora per l'agenzia governativa del presidente, come Leon. Ad Hunnigan \u00e8 stato affidato il compito di fornire supporto tecnico all'agente durante la sua missione, perci\u00f2 spesso, durante il gioco, contatta Leon dalla base tramite il suo cellulare wireless. Hunnigan dar\u00e0 dei buoni consigli a Leon durante il salvataggio di Ashley e gli fornir\u00e0 importanti informazioni sulla setta degli Illuminados e, per questo motivo, ad un certo punto del gioco gli Illuminados saboteranno le comunicazioni tra lei e Leon, intromettendosi nel loro sistema wireless. Di fatto, da quel momento in poi, fino alla fine del gioco, Salazar e Saddler contatteranno Leon al posto di Hunnigan tramite il suo cellulare, tentando di distrarre l'agente o di dissuaderlo dal progredire nella missione. Dopo aver eliminato i due e dopo la distruzione dell'isola degli Illuminados, Leon riuscir\u00e0 a riprendere le comunicazioni con Hunnigan, confermandole di aver completato la missione.\nLuis Sera.\nLuis Sera \u00e8 un personaggio alquanto furtivo e misterioso. Nonostante abbia una gran paura di morire, come veniamo a sapere nel rapporto di Ada, Luis tenta di non farlo notare sdrammatizzando spesso la situazione con delle battute. Afferma di essere un ex-poliziotto, pentitosi di aver lavorato come tale e, tramite degli appunti che si trovano nel gioco, si scopre che lui in un primo momento ader\u00ec alla ricerca sulle Plagas, riuscendo a scoprirne alcune caratteristiche importanti, caratteristiche che gli Illuminados usarono tuttavia per creare i Ganados e diversi mostri, come El Gigante, i Verdugo, i Novistadors e i Regeneradores. Una volta scoperti i piani di Lord Saddler, Sera prefer\u00ec allontanarsi dalla setta degli Iluminados, pur sapendo di essere in pericolo cos\u00ec facendo. Incontrando Leon e Ashley nel corso dell'avventura, decide di aiutarli, ma finisce per venire ucciso nel castello di Salazar da Saddler in persona, che recuperer\u00e0 il campione di Plaga Leader da lui sviluppato. Prima di morire, fornir\u00e0 a Leon un medicinale per ritardare l'evoluzione del parassita iniettatogli dagli Illuminados. Grazie ad uno dei suoi rapporti, Leon ed Ashley riusciranno anche a trovare un macchinario sviluppato da Luis, il quale elimina le Plagas da un corpo infetto tramite delle speciali radiazioni ed in questo modo i due riusciranno a liberarsi dei parassiti poco prima di trasformarsi in Ganados.\nAlbert Wesker.\nL'antagonista principale della serie sar\u00e0 latitante in questo gioco e non comparir\u00e0 fisicamente, pur venendo citato da Leon, Ada e Krauser in alcuni capitoli. Tuttavia, Wesker fa delle apparizioni nell'avventura di Ada Wong, \"Separate Ways\", dove verr\u00e0 mostrato in una lontana base operativa, intento a seguire l'intera vicenda tramite il satellite spia della Umbrella, che ha orientato verso El Pueblo. Inoltre, grazie ad un super computer della compagnia, Wesker spesso contatta via wireless Ada, alla quale ha affidato la missione di aiutare Jack Krauser, un mercenario che si \u00e8 unito alla sua organizzazione per aiutarlo a fondare una nuova Umbrella, con l'intento di creare un nuovo ordine mondiale. Krauser aveva il compito di rubare un campione di Plaga Leader a Lord Saddler, facendo il doppio gioco con la setta degli Illuminados, fingendosi un loro seguace per poterli tradire al momento pi\u00f9 opportuno, rubando loro il suddetto campione. Non fidandosi di Krauser, il Lord non gli permise tuttavia di entrare nella sua cerchia pi\u00f9 stretta, non permettendogli dunque di avvicinarsi al campione, e fu cos\u00ec che Wesker invi\u00f2 Ada ad aiutare Krauser. Mentre quest'ultimo avrebbe continuato a fare il doppio gioco con la setta coprendo la missione di Ada che, agendo nell'ombra, avrebbe tentato di arrivare a Saddler e rubare il campione. Krauser, infatti, non poteva pi\u00f9 ribellarsi al Lord per ottenere il campione, essendosi fatto somministrare le Plagas di controllo, che niente possono contro un portatore di Plaga Leader come Saddler. A seguito del rapimento di Ashley e dell'entrata in scena di Leon, Wesker inizier\u00e0 a vedere l'agente come un pericolo verso il suo obiettivo e ordiner\u00e0 pi\u00f9 volte ad Ada di eliminarlo, ma quest'ultima trover\u00e0 sempre un pretesto per tenerlo in vita. Per questo motivo, affider\u00e0 il compito di eliminare Leon a Krauser, il quale verr\u00e0 tuttavia sconfitto. Wesker vedr\u00e0 quindi in Leon un grande potenziale che lo avrebbe aiutato a sua insaputa ad ottenere il campione. Pertanto, Wesker ordiner\u00e0 ad Ada di utilizzare l'agente per farlo combattere contro Saddler, per poi ottenere il campione uccidendo il sopravvissuto dello scontro, il quale sicuramente non sarebbe stato in buone condizioni dopo il combattimento. Tuttavia, Wesker non si fidava di nessuno dei suoi agenti fin dal principio e quindi, saputo della morte di Krauser, invi\u00f2 una squadra di altri suoi agenti a prelevare un campione di Plagas di controllo dal suo cadavere mutato, in modo da assicurarsi almeno un tipo di Plagas superiori. Infatti, Ada Wong tradir\u00e0 Wesker, aiutando Leon ad uccidere Saddler e poi consegnando il campione di Plaga Leader ad una organizzazione avversaria.\nDurante Separate Ways, Wesker contatta Ada da una postazione segreta, forse un bunker, dal quale utilizza il satellite della Umbrella per seguire i movimenti di Ada e si serve di un super computer per ottenere informazioni sulle persone coinvolte nella missione. In , scopriamo che la suddetta postazione era la base principale della Regina Rossa, il super computer utilizzato da uno degli ex dirigenti della Umbrella, Sergei Vladimir, che, un anno prima degli eventi di Resident Evil 4, era stato ucciso da Wesker stesso, che si era quindi appropriato dell'intera postazione segreta della Regina Rossa, del satellite della Umbrella e di tutti gli archivi e i dati relativi alla compagnia contenuti nel super computer. Fu proprio Wesker a tradire Ozwell E. Spencer e la Umbrella, agendo come informatore anonimo per inviare al governo statunitense i dati ottenuti dal computer della Regina Rossa per provare la colpevolezza della compagnia nell'incidente di Raccoon City, causando quindi il crollo della Umbrella verso la fine del 2003. Con il crollo della compagnia, accusata ormai di bioterrorismo, Spencer si diede alla latitanza per non essere processato, in quanto fondatore della Umbrella. Wesker, invece, aveva in mente di creare una nuova Umbrella diretta da lui stesso per poter conquistare il mondo. Per raggiungere questo obiettivo, intendeva procurarsi un campione di Plaga Leader.\nWesker compare in Resident Evil 4 anche nei minigiochi non canonici \"Assignment Ada\" e \"The Mercenaries\", in quest'ultimo sar\u00e0 un personaggio giocabile, dopo essere stato sbloccato completando il livello della base acquatica dei Ganados con un voto di quattro stelle con qualsiasi personaggio. Possiede quasi il massimo dell'energia disponibile e sar\u00e0 equipaggiato di armi molto potenti, tra cui una pistola con silenziatore, la magnum \"Killer 7\", il fucile di precisione semi-automatico, quattro granate normali, una incendiaria e tre accecanti. Grazie ai suoi super poteri, dovuti al virus da lui posseduto, Wesker, in questo minigioco presenter\u00e0 anche alcune mosse potentissime e fatali per la maggior parte dei nemici, come lo \"Shotei\", un pugno che scaraventa i nemici colpiti a diversi metri di distanza e che uccide istantaneamente i Ganados semplici, e il \"Chaiko Chagi\", un calcio di arti marziali, eseguibile quando i nemici sono in ginocchio, e che spezza il collo ai Ganados semplici, determinandone la morte. Tuttavia Wesker, a differenza di Leon, Ada e Krauser, non possiede il coltello estraibile con l'apposito tasto (\"R1\" su Ps2 e Ps3) e, quindi, impersonandolo, si sar\u00e0 costretti a sprecare proiettili per rompere casse, vasi e barili per ottenere munizioni e oggetti curativi.\nHUNK.\nPresente solo in \"The Mercenaries\". Altro sopravvissuto di Raccoon City e famigerato ex agente della Umbrella, riusc\u00ec a portare a termine la missione di recuperare un campione di virus G, consegnandolo alla sua compagnia nel lontano 1998, dopo essere sopravvissuto ad un mutato William Birkin. Considerato spietato e letale, tanto da essersi guadagnato il rispetto degli altri agenti della Umbrella, che gli attribuiscono l'appellativo di \"Mr. Morte\".\nNon ha alcun ruolo nella storia di questo gioco, ma vi compare comunque come personaggio giocabile nel minigioco \"The Mercenaries\". Hunk potr\u00e0 essere sbloccato ottenendo un voto di quattro stelle o superiore nel livello della base militare con qualunque altro personaggio del medesimo minigioco. HUNK possiede una sola arma da fuoco la quale, tuttavia, sar\u00e0 una speciale mitraglietta modificata (utilizzata da Krauser durante lo scontro con Leon), arma che, sebbene appaia molto simile alla mitraglietta standard presente nel gioco, ha in realt\u00e0 una potenza di fuoco notevolmente maggiore e un calcio incorporato che riduce il rinculo. HUNK dispone anche di tre granate esplosive. La forza di questo personaggio sta nelle sue mosse speciali, soprattutto la prima, lo \"Scappa-collo\", in grado di uccidere istantaneamente anche mini-boss, quali le sorelle Bella, poich\u00e9, come suggerisce il nome della mossa, HUNK aggira il nemico stordito e, con una veloce manovra, gli rompe l'osso del collo, uccidendolo all'istante (lo \"Scappa-collo\" viene utilizzato da HUNK anche in Resident Evil: The Umbrella Chronicles e ). La sua seconda mossa eseguibile sui nemici in ginocchio \u00e8 un \"Calcio\" con rincorsa che, a differenza della prima, non risulta sempre fatale per i nemici. HUNK possiede meno energia di Leon e Wesker, ma pi\u00f9 di Ada. Come Wesker, anche HUNK non possiede il coltello.\nMercante d'armi.\nQuesto misterioso individuo funge da tramite tra il giocatore e le armi acquistabili e potenziabili nel gioco. Egli, infatti, si fa pagare in peseta e in oggetti preziosi, e, in cambio, fornisce molti tipi di armi da fuoco, che \u00e8 anche in grado di modificare e potenziare, fornendo inoltre almeno due spray di primo soccorso (uno nel caso il giocatore ne sia gi\u00e0 impossesso). Se si uccide il mercante d'armi, esso ricomparir\u00e0 comunque in altre zone della mappa. Porta il cappuccio e ha il volto quasi interamente celato, ha una postura curva e una voce decisamente rauca. Nella trama del gioco non viene rivelato alcunch\u00e9 su quest'uomo; n\u00e9 la sua identit\u00e0, n\u00e9 il perch\u00e9 si trovi in un posto tanto remoto a vendere armi e nemmeno se si tratti di un solo individuo o di pi\u00f9 persone che usano lo stesso aspetto (visto che lo si pu\u00f2 incontrare in diverse zone della mappa, anche a distanza di poco tempo, e uccidendolo esso continuer\u00e0 ad apparire in altre zone). Sembra anche lui essere un Ganado, avendo l'iride che si illumina nel buio che contraddistingue gran parte degli infetti da Plagas, ma sembra sfuggire in qualche modo al controllo di Saddler.\nNemici.\nI nemici principali di \"Resident Evil 4\" non sono pi\u00f9 zombi infetti dal virus T, bens\u00ec esseri molto pi\u00f9 forti, aggressivi e resistenti, ma allo stesso tempo furbi e intelligenti, nonch\u00e9 capaci di parlare tra loro e organizzare piani per catturare il giocatore. Inoltre, possono impugnare armi per attaccare. Tali nemici sono infetti da un parassita chiamato Las Plagas, e vengono chiamati Los Ganados (\"Il Bestiame\" per indicare la loro incapacit\u00e0 di intendere e di volere a causa del parassita).\nLas Plagas.\nParassiti mutanti, che si distinguono a seconda della specie e del grado di evoluzione. Vengono diffusi dagli Illuminados sotto forma di uova tramite un'iniezione sul collo, in modo da far sviluppare i parassiti nell'organismo delle persone portandole, dopo alcune ore, alla trasformazione in Ganados. Esistono vari tipi di Plagas: Leader, di controllo e subordinate; ciascuno dei quali conferisce poteri differenti all'infetto.\nLos Ganados.\nI nemici base del gioco, sostituiscono gli zombie dei precedenti capitoli della saga. Pi\u00f9 veloci, resistenti e intelligenti degli zombie, all'apparenza sembrano dei normali esseri umani, ma possiedono in realt\u00e0 il terribile parassita, le Plagas, che li rende molto violenti, privi di una volont\u00e0 propria e della consapevolezza dei terribili omicidi che commettono. Attaccano sia fisicamente, tentando di strangolare il nemico, che con armi di vario genere tra cui accette, coltelli, rastrelli, motoseghe, ma anche con armi da fuoco, come mitragliatrici Mini-Gun. Esistono tre tipi di Ganados: i contadini che si incontrano ad El Pueblo e nei sotterranei del castello di Salazar, gli Zealots, ovvero fanatici religiosi della setta degli Illuminados vestiti con tuniche, che si incontrano nel castello di Salazar, e i Militia o Commandos, ovvero Ganados particolarmente resistenti messi a protezione dell'isola degli Illuminados e che fanno parte dell'esercito privato di Lord Saddler.\nLord Osmund Saddler.\nL'antagonista principale del gioco, nonch\u00e9 boss finale. Considerato una divinit\u00e0 dagli Illuminados, si definisce il decano del culto religioso ed \u00e8 colui che ha permesso alla setta di risorgere. Ha convinto Salazar ad organizzare degli scavi nel suo castello per liberare i parassiti, le Plagas, in modo da infettare il villaggio di El Pueblo e fondare un suo esercito di Ganados. Saddler stesso \u00e8 affetto dai parassiti, ma ha trovato un modo per controllare la Plaga Leader da lui posseduta, con cui \u00e8 in grado di controllare gli altri infetti potendo, al contempo, beneficiare di poteri superiori. Saddler \u00e8 la mente dietro al rapimento di Ashley, avendo organizzato un piano per infettare gli Stati Uniti grazie ai parassiti servendosi della ragazza, ma volendo prima ottenere un riscatto di 20 milioni di dollari dal presidente per mobilitare il suo esercito di Ganados, con cui intendeva conquistare il mondo. Lo si incontra la prima volta nella chiesa del villaggio, in seguito lo si incontrer\u00e0 pi\u00f9 volte in vari capitoli del gioco, ma lo si dovr\u00e0 affrontare solo alla fine dove, dopo che Leon ha neutralizzato i suoi piani nonch\u00e9 tutti i suoi alleati, si render\u00e0 conto di non avere pi\u00f9 altre alternative e decider\u00e0, pertanto, di rinunciare alla sua forma umana liberando la Plaga Leader che possedeva nel suo corpo, trasformandosi in un enorme mostro dalle sembianze di un ragno gigante, invulnerabile a tutti i tipi di proiettile su tutto il corpo, eccetto che su alcuni occhi che possiede sulle zampe e nella bocca, che sono, di fatto, i suoi unici punti deboli. Tale mostro risulta, inoltre, in grado di spiccare enormi salti e di impalare un uomo con le sue zampe, oltre a poter tagliare la testa di un essere umano tramite delle zanne affilate. Verr\u00e0 eliminato definitivamente da un colpo di lanciarazzi speciale da Leon. Saddler pu\u00f2 essere affrontato anche nella sua forma apparentemente umana nel minigioco \"Separate Ways\" nei panni di Ada Wong, dove apparir\u00e0 notevolmente pi\u00f9 veloce che nella sua forma mutata, ed in grado di rigenerarsi svariate volte.\nRamon Salazar.\nIl proprietario di un castello vicino al villaggio di El Pueblo, ultimo discendente dell'antica famiglia aristocratica dei Salazar, venne convinto da Saddler ad aderire al culto degli Illuminados. Ha impartito la fede cieca per la setta anche ai suoi sottoposti, facendoli diventare una sorta di \"monaci\" del culto degli Illuminados. Reso folle a sua volta dal fanatismo per la setta, si fece convincere a liberare le Plagas rinchiuse nel suo castello dal suo antenato, il primo castellano, nel 1834, \"per espiare i peccati della sua famiglia\", infettando i suoi sottoposti ed in seguito l'intero villaggio di El Pueblo. A Salazar venne concesso da Lord Saddler di iniettarsi delle Plagas di controllo che gli permettono di non diventare un Ganado succube del parassita, ma di impartire la sua volont\u00e0 agli altri infetti, eccetto a Lord Saddler, che possiede l'ancora pi\u00f9 potente Plaga Leader. Le Plagas difficilmente si adattano ad un corpo piccolo e, essendo Salazar affetto da nanismo, il parassita port\u00f2 la pelle dell'uomo ad un precoce invecchiamento che lo fa sembrare vecchio, bench\u00e9 dica di avere solo vent'anni. Non possedendo grandi abilit\u00e0 anche dopo l'infezione a causa della sua minuta statura, Salazar si fa difendere da due mostri molto forti chiamati Verdugo, che vengono da lui usati come sue guardie del corpo. Cercher\u00e0 molte volte di eliminare Leon con le trappole del suo castello e incaricando del suo omicidio uno dei due Verdugo, che si riveler\u00e0 un mostro instancabile e molto forte, ma che verr\u00e0 tuttavia ucciso dall'agente. Messo alle strette da Leon, Salazar sar\u00e0 dunque costretto a mutare, fondendosi insieme all'altro suo Verdugo con una pianta carnivora resa gigante da un particolare tipo di Plaga, trasformandosi in un mostro gigantesco, di cui Salazar stesso, nella sua forma mutata, ne costituir\u00e0 il nucleo. Nonostante l'impressionante trasformazione, verr\u00e0 comunque eliminato da Leon.\nBitores Mendez.\nIl capo del villaggio di El Pueblo. Bitores \u00e8 un uomo che ha raggiunto un'altezza molto elevata e una forza spropositata a causa di una malformazione causata dai geni della Plaga di controllo a lui affidata da Saddler, in modo che egli potesse impartire ordini ai Ganados di El Pueblo. Anch'egli ha aderito al culto degli Illuminados, sebbene con meno fanatismo di Salazar, ma con altrettanta devozione. Grazie ai poteri disumani assunti con il parassita, Mendez riesce a mettere facilmente fuori combattimento Leon durante il loro primo incontro. Successivamente, risparmier\u00e0 la vita a Leon dopo essersi accorto che il Lord lo aveva infettato con i parassiti. Tuttavia, quando l'agente arriver\u00e0 a mettere in serio pericolo il villaggio, Mendez interverr\u00e0 nuovamente per fermarlo, sfruttando i parassiti per potenziare a dismisura il suo corpo, ma venendo tuttavia eliminato da Leon, che gli spezzer\u00e0 la spina dorsale dopo svariati colpi di arma da fuoco.\nJack Krauser.\nCi viene presentato come un ex collega di Leon, e nel gioco The Darkside Chronicles, uscito diversi anni dopo, verr\u00e0 spiegata meglio la sua storia: Krauser era un marine veterano dello US SOCOM, che vantava numerosi successi sul campo di battaglia. Quando Leon fu assegnato anch'egli ai Marines, nel 2002, lavor\u00f2 in squadra con Krauser per distruggere il Virus T-Veronica che si stava propagando in Sud America e che avrebbe minacciato l'ecosistema globale. Tuttavia, Krauser fu tenuto all'oscuro del vero obiettivo della missione, credendo semplicemente di dover arrestare un narcotrafficante che aveva avuto dei contatti con la Umbrella. Venuto a conoscenza del fatto che il presidente aveva preferito Leon a lui per questa missione, Krauser si sent\u00ec tradito dal governo americano. Complice anche un infortunio che sub\u00ec durante la missione, Krauser abbandon\u00f2 l'esercito per poi fingere la sua morte in un incidente nel corso dello stesso anno.\nIn realt\u00e0, Krauser aveva deciso di schierarsi dalla parte di Albert Wesker, che lo aiut\u00f2 a recuperare parzialmente la sua forza, convincendolo delle sue ideologie per farsi aiutare nel suo piano: far rinascere la Umbrella, per creare un nuovo ordine mondiale. Venuto a sapere dell'esistenza delle Plagas, Wesker invi\u00f2 Krauser a spiare la setta degli Illuminados, dalla quale fu tuttavia catturato. Fingendosi pentito, Krauser ader\u00ec al culto degli Illuminados, ma solo per poter fare il doppio gioco con la setta e recuperare un campione di Plaga Leader per conto di Wesker. Per guadagnarsi la fiducia del Lord, Krauser si propose di aiutarlo a catturare la figlia del presidente, Ashley Graham, sfruttando le informazioni riservate a cui poteva accedere, in qualit\u00e0 di ex agente al servizio del governo. Per la riuscita della missione, Saddler permise a Krauser di iniettarsi le Plagas di controllo per comandare un gruppo di Illuminados e rapire la ragazza. Possedendo gi\u00e0 abilit\u00e0 superiori alla norma, essendo un ex Marine, l'infezione delle Plagas trasformarono Krauser in un super-umano donandogli forza e velocit\u00e0 incredibili. Possedendo Plaga di controllo, Krauser pu\u00f2 inoltre decidere quando usare le sue super abilit\u00e0 derivate dai parassiti oltre ad avere la capacit\u00e0 di controllarli e di controllare anche gli infetti comuni che possiedono Plagas subordinate. Con questi nuovi poteri, per Krauser fu facile organizzare il rapimento di Ashley assieme ad un gruppo di Illuminados. In seguito consegn\u00f2 la ragazza a Lord Saddler sperando di diventare un suo uomo di fiducia e sapere dove nascondesse il campione di Plaga Leader, e rubarlo, ma cos\u00ec non fu e il Lord continu\u00f2 a tenergli tale informazione segreta. Stanco di aspettare la riuscita del doppio gioco di Krauser, Wesker invi\u00f2 Ada Wong ad aiutarlo nella missione di recuperare il campione di Plaga Leader di Saddler. Krauser non vide affatto di buon occhio tale decisione diffidando della donna. Inoltre con l'arrivo di Leon, intento a liberare la figlia del presidente, l'astio di Krauser nei confronti del suo ex collega si riaccese, e per questo motivo, fu ben lieto di ricevere, sia da Saddler che da Wesker, l'ordine di eliminare Leon. Krauser tender\u00e0 all'ex collega svariati agguati, sfruttando al massimo le sue abilit\u00e0 sovrumane assunte con i parassiti, ma finir\u00e0 comunque per venire sconfitto e tramortito dopo un lungo scontro con Leon. Con le ultime forze rimastegli, Krauser tenter\u00e0 di eliminare Ada Wong, che aveva scoperto aiutare Leon ed avere interessi diversi dai suoi e da Wesker, ma la donna riuscir\u00e0 ad ucciderlo dopo un breve combattimento, approfittando delle precarie condizioni di Krauser, il cui fisico era gi\u00e0 molto danneggiato dopo la battaglia con Leon.\nKrauser sar\u00e0 disponibile come personaggio giocabile nel minigioco \"The Mercenaries\", venendo sbloccato dopo aver completato il livello del castello di Salazar con un voto di quattro stelle con qualsiasi personaggio. Krauser, grazie alle Plagas da lui possedute, sar\u00e0 il personaggio pi\u00f9 potente in \"The Mercenaries\", avendo il massimo dell'energia disponibile, essendo pi\u00f9 veloce degli altri personaggi a correre e a saltare, e possedendo tre mosse speciali, quasi tutte fatali.\nVersioni.\nVersione originale GameCube.\nLa prima versione di \"Resident Evil 4\" fu la versione Nintendo GameCube pubblicata nel gennaio del 2005. Tale versione \u00e8 divisa in due dischi da 1,5 GB. Per essere la prima versione del gioco risulta una delle migliori, insieme alle pi\u00f9 recenti versioni HD e Wii, sia nel comparto grafico che nel sonoro. Anche gli effetti luci e ombre sono molto presenti, e anche alcuni particolari dei vari paesaggi come la polvere, il fumo o il fuoco. I filmati sono caricati in tempo reale col gioco, ed insieme alle versioni HD e Wii, la versione GameCube \u00e8 l'unica in grado di caricare i filmati in tempo reale. Infatti il giocatore porta i costumi extra ed il gibernaggio anche nei filmati, cosa che non avviene nella versione PlayStation 2 e PC. I filmati sono nitidi a differenza della versione PlayStation 2 dove sono decisamente meno definiti. Nonostante ci\u00f2 nel comparto grafico a prima vista la versione GameCube e quella Playstation 2 non risultano molto differenti, ma a causa della potenza maggiore della console Nintendo a differenza della console Sony, alcuni particolari grafici e sonori risultano migliori nella versione originale per GameCube. In questa versione \u00e8 presente un costume extra, ma non gli speciali contenuti aggiuntivi della versione Playstation 2.\nVersione PlayStation 2.\nLa versione di \"Resident Evil 4\" per PlayStation 2 fu pubblicata nell'autunno del 2005. In questa versione vengono introdotti nuovi contenuti e modalit\u00e0 aggiuntive, come la modalit\u00e0 \"Separate Ways\", che permette di ripercorrere la storia del gioco dal punto di vista di Ada Wong. In questa versione \u00e8 stato introdotto un nuovo costume alternativo per i due personaggi principali, una nuova, devastante arma laser chiamata P.R.L.412, una risoluzione grafica di e infine un browser per visualizzare tutti i filmati del gioco. Questi nuovi contenuti aggiuntivi contribuiscono ad aumentare la gi\u00e0 elevata longevit\u00e0 del gioco, alzando il livello della conversione PlayStation 2, andando a compensare in un certo modo le mancanze tecniche di questa conversione rispetto a quella per GameCube. La versione per PlayStation 2, \u00e8 stata pubblicata anche come Limited Edition, contenente la mappa del gioco e un disco bonus che mostra lo sviluppo e i retroscena del gioco.\nDifferenze nel comparto grafico e sonoro.\nPer quanto riguarda il comparto grafico, presa singolarmente la versione PS2 non sembra essere molto differente dall'originale per GameCube. Ma a causa della potenza hardware inferiore della console Sony, sono stati necessari diversi downgrade grafici, che hanno portato alla riduzione di effetti particellari come la polvere sollevata dal vento visibile nel villaggio o quelli che riproducevano effetti climatici, esplosioni ecc, oltre alla scomparsa degli shader per la resa grafica dell'acqua e delle superfici liquide, e l'attenuazione degli effetti e delle fonti di luce e di ombre. \u00c8 stato ridotto anche il numero di poligoni, sia per gli scenari che per i vari personaggi del gioco. Il gioco gira a una velocit\u00e0 lievemente inferiore a quella dell'originale, con alcuni rallentamenti sporadici che in ogni caso non influiscono negativamente sull'esperienza di gioco.\nAltre differenze riscontrabili sono la presenza del gioco in un unico DVD mentre la versione per GameCube \u00e8 divisa in 2 dischi da 1,5 GB e in considerazione di ci\u00f2, laddove la console Nintendo adoperava una compressione di tipo hardware garantendo una qualit\u00e0 ottimale, sulla console Sony si \u00e8 invece adoperata una compressione via software a causa della differente architettura.\nCi\u00f2 ha portato anche ad un'evidente perdita di qualit\u00e0 del sonoro riscontrabile soprattutto nei filmati.\nSempre a causa delle inferiori capacit\u00e0 hardware i filmati di questa versione non sono pi\u00f9 in tempo reale ma precaricati e compressi.\nA causa di ci\u00f2, il protagonista non indossa i costumi alternativi nei filmati a differenza di quanto accadeva nell'originale risultando inoltre meno definite.\nNonostante queste considerazioni, la conversione per PlayStation 2 risulta tecnicamente comunque di alto livello rispetto alla vasta linea di giochi disponibili per la console, grazie a un processo di ottimizzazione molto efficace che riesce a mascherare le molte mancanze nel comparto tecnico rispetto alla versione originale. Per quanto riguarda la grafica, Resident Evil 4, pu\u00f2 infatti venire considerato uno dei migliori videogiochi per PlayStation 2.\nVersione PC.\nLa versione PC di \"Resident Evil 4\" \u00e8 la seconda conversione del titolo Capcom, realizzata da SourceNext e distribuita da Ubisoft. \u00c8 stata ripresa la realizzazione tecnica della versione per PlayStation 2 ritenuta probabilmente pi\u00f9 adatta ad essere scalata sulle varie fasce di PC dato l'engine pi\u00f9 leggero. Ci\u00f2 ha portato ad un'ulteriore perdita di qualit\u00e0 nel comparto tecnico che gi\u00e0 nell'edizione PlayStation 2 aveva presentato una grafica inferiore alla versione originale. La versione PC risulta ancor meno definita andando a riprendere la risoluzione Ps2 e abbassandone ulteriormente la qualit\u00e0. Ci\u00f2 ha portato ad una cattiva ottimizzazione tecnica del titolo per PC, soprattutto nei filmati che risultano estremamente sbiaditi, e una grafica di gioco assolutamente non all'altezza delle versioni per console. La versione PC risulta infatti priva di effetti di luce e ombre. Ci\u00f2 ha portato il realismo del gioco ad essere nettamente inferiore per PC anche rispetto alla versione PlayStation 2. In molte parti, il gioco per computer ricorda molto un film in bianco e nero proprio a causa della mancanza di effetti, che lo rendono molto scuro. Questi problemi tecnici vengono tuttavia risolti tramite una patch ufficiale che portano l'edizione per PC a raggiungere per lo meno il livello grafico dell'edizione per PlayStation 2. Sono inoltre presenti diverse patch non ufficiali in grado di potenziare il gioco fino a portarlo ad essere giocato in alta qualit\u00e0. La versione PC riprende inoltre in contenuti aggiuntivi e in minigiochi l'edizione PS2 mentre, relativamente ai controlli, la versione PC \u00e8 priva del basilare utilizzo del mouse in combinazione con la tastiera, anche se \u00e8 possibile abilitarla avviando il gioco con MouseAim.\n\"Wii Edition\".\nRibattezzata per l'occasione col sottotitolo Wii Edition, questa versione per Wii \u00e8 la pi\u00f9 completa in quanto unisce la realizzazione tecnica della versione originale per GameCube con i contenuti aggiuntivi esclusivi della versione per PlayStation 2. Nonostante ci\u00f2, in questa versione sono presenti alcune differenze. L'arma laser P.R.L.412 risulta pi\u00f9 devastante, in quanto i tempi di caricamento del colpo caricato sono decisamente pi\u00f9 rapidi, mentre il raggio laser principale si divide in pi\u00f9 raggi che vanno a colpire automaticamente ogni nemico e ostacolo presente sullo schermo. La modalit\u00e0 \"Separate Ways\" \u00e8 stata rielaborata col motore grafico originale, risultando pi\u00f9 fluida e omogenea come l'avventura principale, mentre i filmati presenti nel browser non sono in tempo reale, ma ripresi dalla versione PlayStation 2, anche se con una qualit\u00e0 video superiore. Nonostante ci\u00f2 i filmati sono in tempo reale durante il gioco visto che compaiono i costumi speciali, a differenza di quanto accadeva nell'edizione PS2. Tuttavia, il secondo costume alternativo inspiegabilmente non compare nei filmati in tempo reale, se non in una delle primissime sequenze. I tempi di caricamento gi\u00e0 brevi, in questa versione sono stati ridotti ulteriormente, e alcuni glitch presenti nella versione originale e in quella PS2, sono stati corretti. In questa versione \u00e8 inoltre disponibile la risoluzione a come nella PS2. Scompare il mirino laser sostituito da un mirino immaginario, che si illumina di rosso quando si mira un nemico, o qualcos'altro di distruggibile. Questa versione \u00e8 stata resa disponibile il 2 febbraio 2016 sull'eshop della Wii U.\nDifferenze nei controlli.\nLa caratteristica principale di questa versione \u00e8 l'utilizzo dell'accoppiata Wii Remote e Nunchuk: mentre la gestione della telecamera \u00e8 affidata ai classici tasti direzionali.\nIl movimento del protagonista \u00e8 affidato alla levetta analogica del Nunchuk, i sensori di movimento del controller vengono utilizzati per mirare direttamente a schermo e sparare, raggiungendo livelli di precisione impossibili con l'utilizzo di controller tradizionali. Quando viene utilizzato il Wii Remote, viene mostrato costantemente sullo schermo un reticolo circolare, che sostituisce il puntatore laser e cambia colore nel caso si punti i nemici o oggetti con i quali interagire passando dal verde al rosso. Oltre alla gestione della mira, i sensori di movimento vengono sfruttati anche per simulare il fendente del coltello, che in questa versione consente di effettuare coltellate multiple puntando automaticamente verso nemici, oggetti e ostacoli vicini velocizzando ancor di pi\u00f9 il gameplay. Anche le azioni Quick Time Event richiedono l'utilizzo dei movimenti. Alternativamente, \u00e8 possibile utilizzare il Classic Controller con la configurazione dei controlli che diviene identica a quelli tradizionali perdendo dunque tutti i vantaggi dei controlli a sensori.\n\"Mobile Edition\".\nLa versione per cellulare di questo gioco, chiamata Biohazard 4 Mobile Edition, \u00e8 stata pubblicata in Giappone il 1\u00ba febbraio 2008. Questo gioco venne annunciato inizialmente da Capcom al TGS del 2007. A differenza dell'originale, la storia principale di questa versione del gioco \u00e8 divisa in sezioni anzich\u00e9 essere lineare.\nI filmati di gioco sono stati sostituiti da schermate fisse mentre la durata del gioco era stata notevolmente ridimensionata portando come Boss finale il \"servo di Salazar\", cio\u00e8 il \"Verdugo\" in tonaca rossa. Dopo svariati aggiornamenti, ha tutti i capitoli mancanti e finisce con la battaglia contro Lord Saddler.\nGraficamente seppur con le dovute proporzioni \u00e8 incredibilmente fedele all'originale seppur l'interazione sia drasticamente ridimensionata e talvolta i nemici risultino colorati in azzurro.\n\u00c8 inoltre presente una modalit\u00e0 Mercenaries pi\u00f9 complessa.\nQuesta versione \u00e8 stata poi riadattata per iPod Touch e iPhone che dispongono di controlli senza tasti fisici emulati con il touch screen.\nA causa della mancanza di tasti le azioni risultano pi\u00f9 macchinose e lente da eseguire.\n\u00c8 stata inoltre annunciata recentemente la versione iPad Edition che non dovrebbe discostarsi dalla Mobile edition per iPhone.\n\"Revival Selection HD\".\nIl 23 marzo 2011 Capcom annunci\u00f2 l'uscita di un pacchetto delle versioni di \"Resident Evil 4\" e \"\" completamente rimasterizzate in HD. L'uscita \u00e8 avvenuta a fine 2011 ed in Europa \u00e8 stata disponibile esclusivamente tramite download utilizzando i servizi online di PlayStation 3 e Xbox 360. Inoltre \u00e8 possibile comprare la rimasterizzazione dei due giochi in HD anche separatamente, dove la versione in alta definizione di \"Resident Evil 4\" \u00e8 denominata semplicemente HD Edition.\nQuesta conversione porta in alta definizione il gioco adattandolo alla grafica delle nuove console, PS3 e Xbox 360. Come contenuti aggiuntivi, vengono inoltre ripresi le modalit\u00e0 speciali e i contenuti speciali dell'edizione PS2. Nonostante la grafica risulti in alta definizione, molti giocatori si sono lamentati di alcuni problemi di texture relativi alla frettolosa elaborazione in HD di un gioco inizialmente pensato per essere giocato ad una risoluzione di 480p. In effetti non \u00e8 difficile notare come in molte parti del gioco in HD esso riprenda la grafica Wii e GameCube migliorate solo con una risoluzione pi\u00f9 avanzata, non sfruttando comunque a pieno la potenza delle nuove console. Inoltre mentre i filmati del gioco principale vengono caricati in contemporanea col gioco e migliorati con una grafica in alta definizione, i filmati del minigioco \"Separate Ways\" a differenza di quelli del gioco principale, inspiegabilmente, sono precaricati e riproposti non in HD, ma con la stessa risoluzione grafica dell'edizione Wii.\n\"Resident Evil 4 Ultimate HD Edition\".\n\u00c8 stata annunciata nel corso di gennaio 2014, una nuova versione del gioco chiamata Resident Evil 4 Ultimate HD Edition che si caratterizza per un comparto grafico interamente ricostruito in alta definizione e a 60 frame al secondo. Il gioco \u00e8 uscito su PC il 28 febbraio 2014 al prezzo di 19,99\u20ac solo in versione digitale. Questa conversione va a potenziare ulteriormente la normale HD Edition andando a correggere gli errori di alcune texture della precedente versione e proponendo un'ottimizzazione grafica HD ancora superiore. Ci\u00f2 nonostante anche questa conversione continua ad usare i filmati pre-caricati e con la stessa risoluzione grafica dell'edizione Wii anche se solo per il minigioco \"Separate Ways\" e non per il gioco principale che come l'HD Edition presenta filmati in alta definizione.\n\"Resident Evil 4 Remastered\".\nQuesta versione del gioco rimasterizzata con ulteriori rifiniture per quanto riguarda il comparto grafico e sonoro, \u00e8 stata pubblicata come edizione digitale il 30 agosto 2016, per PlayStation 4 ed Xbox One. Il titolo gira a 60 fps con risoluzione a 1080p. Questa edizione del gioco \u00e8 la stessa versione di quella Steam. Come per PlayStation 3 il titolo \u00e8 senza trofeo di platino e non \u00e8 compatibile con RE.Net. \nL'ultima versione uscita in commercio \u00e8 quella per Nintendo Switch. Non ha alcuna differenza a livello grafico rispetto a quella per PS4, XBOX ONE e PC, la differenza sta nel frame rate che soffre di qualche sporadico calo.\nConfronti territoriali.\nLa versione Giapponese del gioco sia che si tratti della versione GC oppure PS2/PC/Wii ha subito notevoli tagli per quanto riguarda le scene violente come le varie scene di morte come decapitazioni con la motosega oppure la scena in cui il boss \"El Gigante\" uccide i Ganados eliminando le parti pi\u00f9 cruente e altro, mentre nelle fasi ingame si nota l'incapacit\u00e0 di far esplodere la testa degli avversari con un headshot ben piazzato sentendo di fatto solo il rumore della testa esplosa ed \u00e8 presente una minore dose di sangue a schermo.\nInoltre il livello di difficolt\u00e0 \u00e8 stato drasticamente ridotto per far fronte alle esigenze degli utenti giapponesi che sono poco avvezzi a giocare titoli frenetici e d'azione (un po' come avviene negli FPS in Giappone) la versione Wii edition giapponese contiene due livelli di difficolt\u00e0 pi\u00f9 bassi ovvero Easy e Amateur.\nLe versioni USA e PAL sono praticamente identiche a livello di contenuti che sono integrali in queste versioni cambiando solo la possibilit\u00e0 di scegliere nella versione europea anche la difficolt\u00e0 Easy (la quale non permette di accedere ad alcune location difficili del gioco) oltre che Normal e il mancato supporto per i 480 progressivi rispetto alla versione NTSC-USA, presenti in versione PAL solo nella versione Ps2 e Wii edition.\nIn occidente, unicamente la versione PAL tedesca \u00e8 stata censurata prevedendo tutte le censure presenti nell'edizione giapponese e in pi\u00f9 l'eliminazione delle modalit\u00e0 extra come \"The Mercenaries\" e \"Assignment: Ada\" mentre solo per l'Australia la versione GameCube presenta una versione collector edition contenente il DVD bonus presente nel bundle del gioco con la console griffata.\nVersione beta.\nInizialmente, il gioco doveva essere incentrato sul virus Progenitor (che in \"Resident Evil 5\" scopriamo essere il virus che ha donato a Wesker la sua forza sovrumana). Era gi\u00e0 stato prodotto anche un trailer in cui veniva mostrata una storia secondo cui Leon veniva contagiato dal virus e avrebbe dovuto far fronte a diverse inquietanti allucinazioni da esso causate. Il gameplay di tale gioco risultava pi\u00f9 simile al vecchio stile dei primi \"Resident Evil\" pur possedendo delle innovazioni che furono mantenute nella versione attuale del gioco.\nRemake.\nNel 2020 \u00e8 stato annunciato che come per i primi tre Resident Evil, Capcom sta lavorando ad un remake anche per Resident Evil 4.\nEdizione VR.\nA ottobre 2021 \u00e8 uscita la versione in realt\u00e0 virtuale di \"Resident Evil 4\" per Oculus Quest 2, nella quale \u00e8 possibile rigiocare gli eventi del gioco controllando Leon in prima persona tramite l'apposito visore VR. Il gameplay \u00e8 stato adattato alla realt\u00e0 virtuale, divenendo pi\u00f9 immersivo e presentando inoltre diverse innovazioni tra cui la possibilit\u00e0 di impugnare due armi contemporaneamente e sparare e camminare allo stesso tempo. Il giocatore pu\u00f2 interagire con ogni cosa disponibile nel gioco, in prima persona.\nAccoglienza.\nLa rivista \"Play Generation\" classific\u00f2 il minigioco \"The Mercenaries\" come quello pi\u00f9 \"cool\" tra i titoli disponibili su PlayStation 2 mentre l'intero gioco fu considerato il titolo splatter pi\u00f9 nauseante. La stessa testata consider\u00f2 Krauser come il terzo boss pi\u00f9 epocale, il bug di Leon che sprofonda nelle fogne come il quarto pi\u00f9 memorabile mentre l'assedio nel villaggio come la quinta scena pi\u00f9 terrificante.\nLa versione HD ricevette un punteggio di 93/100, trovando che conservasse tutto l'appeal del primo giorno, anche se la remastered era piuttosto cara in termini di prezzo e non offriva la compatibilit\u00e0 con Move.\nColonna sonora.\nIl CD della colonna sonora originale di \"Resident Evil 4\", composto da Misao Senbongi &amp; Shasaku Uchiyama, \u00e8 stato pubblicato in Giappone il 22 dicembre 2005."}
{"id": "230130", "revid": "125696590", "url": "https://it.wikipedia.org/wiki?curid=230130", "title": "Scarabeo (scooter)", "text": "Lo Scarabeo \u00e8 un modello di scooter prodotto dalla casa motociclistica italiana Aprilia. Disponibile in diverse cilindrate, \u00e8 stato presentato per la prima volta al pubblico nel 1993.\nInizialmente nato come modello in seno alla gamma Aprilia, oggi Scarabeo \u00e8 un marchio a s\u00e9 stante facente parte sempre del gruppo Piaggio.\nEsce di produzione nel fine 2020.\nStoria.\nIl primo veicolo a nome Scarabeo nasce in Aprilia nel gennaio del 1970 ed \u00e8 uno scooter da cross. Il nome deriva dalla cultura egizia: lo Scarabeo diventa il capostipite di una serie di fuoristrada con numerose motorizzazioni, che verr\u00e0 prodotta fino al 1974.\nIl titolo della ricerca che, nel 1990, ha dato i natali allo scooter a ruota alta \u00e8 \"\u201cStudio per una City Bike\u201d\"; il primo bozzetto presenta il tunnel centrale, la ruota a larga sezione, una forcella anteriore monobraccio.\nDalla matita di Giuseppe Ricciuti, designer di tutti gli Scarabeo, nascono due progetti: il primo deriva da una versione intermedia dell'originaria city bike (sospensioni tradizionali, ruote di sezione inferiore e tunnel centrale); il secondo, pi\u00f9 snello, perde il tunnel e prevede ruote a sezione inferiore e diametro maggiore. Il 18 maggio 1992 viene presentata la maquette da cui nascer\u00e0 lo Scarabeo definitivo. Inizia, a questo punto, un lavoro ingegneristico che impegner\u00e0 il team tecnico per circa un anno: Scarabeo \u00e8 il primo veicolo Aprilia su cui \u00e8 stato estensivamente usato il computer nello sviluppo tecnico.\nNel panorama delle motociclette del periodo, lo Scarabeo ha cercato di coniugare la protettivit\u00e0 delle carenature tipiche degli scooter con le ruote \"alte\", cio\u00e8 di dimensioni classiche anzich\u00e9 le pi\u00f9 diffuse ridotte.\nNel settembre del 1993 al Salone Internazionale del Ciclo e Motociclo avviene la presentazione ufficiale. Tra il 1994 e il 1998 vengono introdotte alcune innovazioni tecniche come ad esempio il freno a disco. Nel 1999 nascono le cilindrate 125 e 150 presentate a Lisbona.\nI motori 50 e 100 usano lo stesso corpo carrozzeria, pi\u00f9 piccolo, leggero e agile. Una versione pi\u00f9 grande \u00e8 destinata alle cilindrate 150 (fuori produzione) 125 e 200 (rinnovate nei primi mesi del 2009), mentre una terza versione \u00e8 destinata alle cilindrate da 250, 300, 400 e 500. Questi ultimi motori sono ad iniezione elettronica e rispettosi delle norme antinquinamento Euro 3.\nNel 2001 la cilindrata 50 subisce un iniziale restyling e viene equipaggiata con motore a due tempi DiTech (iniezione diretta di prima generazione per ciclomotori), presente anche su un altro scooter Aprilia, lo sportivo \"SR\".\nI motori 125, 150 e 200, prodotti dalla Rotax fino al modello del 2001 e che si differenziavano per le sole misure del motore, vennero sostituiti dai modelli Piaggio che equipaggiano le Vespa GT, nelle cilindrate 125 e 200. Tutti i motori sono a quattro tempi raffreddati a liquido (esclusi i 50, sia a due che a quattro tempi, raffreddati ad aria), dotati di carburatore fino al 200 e di iniezione elettronica i motori 250, 300, 400 (fuori produzione) e 500.\nNel 2002 nasce la versione GT dello Scarabeo 125/200 a cui segue lo Scarabeo 500, uno scooter pi\u00f9 granturismo, dal 2004 anche in versione con ABS. Nel 2005 Scarabeo festeggia quota 250.000 unit\u00e0 targate. Nasce anche una nuova versione grafica 50 cm\u00b3, denominata \u201cGraphic\u201d. Nel 2006 nascono le versioni \u201cStreet\u201d con cilindrate 125 e 200, e arriva il nuovo 500, mentre nel 2007 viene lanciata la versione 250 ie della serie \u201cgrande\u201d (stesso telaio dei 400/500) e arriva la nuova generazione della serie \u201cpiccola\u201d 125/200.\nNel maggio 2014 viene presentata la rinnovata gamma 50 e 100 e le vendite dal debutto raggiungono le 750 mila unit\u00e0.\nIl 7 novembre 2017 viene annunciata la nuova gamma 2018 che viene ridimensionata alla sola versione 50 quattro tempi omologata Euro 4. Due le versioni: Classic e Street.\nIl modello esce di produzione alla fine del 2020 a causa delle normativa anti inquinamento Euro 5 entrata in vigore il 1 gennaio 2021. "}
{"id": "230134", "revid": "287204", "url": "https://it.wikipedia.org/wiki?curid=230134", "title": "PS3 (disambigua)", "text": ""}
{"id": "230139", "revid": "599013", "url": "https://it.wikipedia.org/wiki?curid=230139", "title": "Congregazione di San Giuseppe", "text": "La Congregazione di San Giuseppe (in latino \"Congregatio Sancti Iosephi\") \u00e8 un istituto religioso maschile di diritto pontificio: i membri di questa congregazione clericale, detti comunemente Giuseppini del Murialdo, pospongono al loro nome la sigla C.S.I.\nStoria.\nLa congregazione venne fondata da Leonardo Murialdo (1828-1900): nato da una famiglia della ricca borghesia di Torino, superata una crisi adolescenziale intraprese gli studi teologici e, nel 1851 venne ordinato sacerdote. \nSi dedic\u00f2 all'assistenza e all'educazione della giovent\u00f9 povera negli oratori di Torino e nel 1866 venne nominato rettore dell'opera degli artigianelli, iniziata da don Giovanni Cocchi per l'educazione cristiana e la formazione professionale dei ragazzi poveri e abbandonati: sotto la direzione del Murialdo, l'opera si arricch\u00ec di una colonia agricola e di una casa famiglia per giovani operai.\nMurialdo fu anche promotore, nel 1871, della prima associazione operaia cattolica di Torino e fond\u00f2 il giornale \"La voce dell'operaio\" (l'attuale \"La voce del popolo\", settimanale dell'arcidiocesi di Torino).\nPer dare continuit\u00e0 al lavoro tra i giovani poveri e abbandonati nei collegi, negli oratori, nei patronati e nelle scuole popolari, il 19 marzo 1873 Murialdo fond\u00f2, nel collegio Artigianelli, la Congregazione di San Giuseppe. \nMurialdo dedic\u00f2 gli ultimi anni della sua vita all'organizzazione della sua congregazione, assistito anche da don Eugenio Reffo, che cur\u00f2 la codificazione dei testi legislativi.\nL'istituto venne intitolato a san Giuseppe, educatore e custode di Ges\u00f9, indicato dal fondatore come esempio di umilt\u00e0 e carit\u00e0. La congregazione ottenne il pontificio decreto di lode il 7 maggio 1890 e le sue costituzioni vennero approvate definitivamente dalla Santa Sede il 1\u00ba agosto 1904. \nSotto i successori di Murialdo inizi\u00f2 l'espansione della congregazione all'estero: nel 1904 vennero aperte scuole agrarie e di arti e mestieri in Cirenaica; nel 1915 i murialdini raggiunsero il Brasile e nel 1922 accettarono la guida del vicariato apostolico del Napo, in Ecuador. Nel 1935 la congregazione fond\u00f2 case in Argentina, da dove si diffuse anche in Cile, e nel 1949 negli Stati Uniti d'America.\nIl fondatore, beatificato nel 1963, venne canonizzato da papa Paolo VI nel 1970.\nAttivit\u00e0 e diffusione.\nLa congregazione svolge la sua azione in scuole, oratori, parrocchie, missioni, rivolgendosi in particolare ai giovani ed alla loro educazione. Un'attenzione specifica \u00e8 rivolta al mondo del lavoro, alla formazione professionale e ai giovani lavoratori.\nOltre che in Italia, la congregazione \u00e8 attiva in Albania, in Romania, in Spagna, nelle Americhe (Argentina, Brasile, Cile, Colombia, Ecuador, Messico, Stati Uniti d'America) e in Africa (Ghana, Guinea-Bissau, Sierra Leone,Nigeria).\nLa congregazione \u00e8 retta da un superiore generale coadiuvato da un vicario generale e da cinque consultori, tutti eletti dal capitolo generale che si riunisce ogni sei anni. La sede generalizia \u00e8 a Roma. \nAl 31 dicembre 2008 la congregazione contava 109 case e 609 religiosi, 440 dei quali sacerdoti."}
{"id": "230144", "revid": "125653869", "url": "https://it.wikipedia.org/wiki?curid=230144", "title": "Lyla Lay", "text": "Lyla Lay \u00e8 un personaggio immaginario ed la protagonista femminile della serie a fumetti Disney Italia di \"PK\" (\"PK - Paperinik New Adventures\", \"PK\u00b2\", \"PK - Pikappa\" e \"PK - Nuova era\").\nNelle prime due serie, Lyla \u00e8 un agente-androide in forza alla Tempolizia, incaricata di vegliare sul corretto scorrimento del flusso temporale nella Paperopoli del XX secolo. Qui lavora sotto copertura come giornalista a 00 Channel.\nNella terza serie, Lyla mantiene la sua natura di androide e il suo lavoro a 00 Channel, ma non \u00e8 pi\u00f9 agente della Tempolizia. Il nome del suo creatore \u00e8 avvolto nel mistero.\nIl suo aspetto \u00e8 piuttosto variabile a seconda dei disegnatori: a volte ha forme eleganti, attraenti, seducenti e slanciate, mentre in altre appare quasi leggermente macrocefalica e pare pi\u00f9 bassa.\n\"Paperinik New Adventures (PKNA)\".\nNelle prime due serie, lavora come giornalista a 00 News, la redazione giornalistica di Channel 00. Nonostante le apparenze, Lyla \u00e8 un droide di classe 5Y della Tempolizia, un corpo di polizia temporale del futuro che si occupa di fermare i \"cronopirati\" (viaggiatori del tempo non autorizzati che compiono furti di tesori e beni preziosi del passato). Conosce l'identit\u00e0 segreta di Paperinik ed \u00e8 una sua fedele alleata in numerose avventure.\nFa la sua prima, fugace apparizione nel Numero Zero della prima serie. La prima storia di cui \u00e8 co-protagonista \u00e8 \"Il vento del tempo\" (Numero Zero/2), in cui Lyla e Paperinik affrontano il pi\u00f9 pericoloso predone dello spazio-tempo: il Razziatore.\nViene successivamente accusata di aver intenzionalmente colpito un altro Tempoliziotto; \u00e8 quindi ricondotta nel proprio tempo d'origine per affrontare un processo, dal quale esce completamente scagionata grazie all'intervento di Paperinik.\nL'eroe dimostra infatti che lo strano comportamento della sua dolce amichetta \u00e8 dovuto ad un \"biochip\" che Leonard Vertighel, malvagio creatore del modello 5Y, aveva inserito in alcuni esemplari (quelli da lui ritenuti \"perfetti\") al fine di trovare una compagna ideale per lui.\nUna volta rimosso il chip, Lyla torna alla normalit\u00e0 e pu\u00f2 riprendere il suo posto nel XX secolo a fianco del papero mascherato, finch\u00e9 non viene bloccata nel XXIII secolo a causa della microcontrazione. Torner\u00e0 nel XX secolo negli ultimi numeri, grazie all'intervento di Everett Ducklair e del Libro del Destino (PKNA #49/50).\n\"PK\u00b2\".\nNella seconda serie, Lyla scopre l'esistenza delle figlie di Everett Ducklair e diventa - seppure per pochi episodi - l'addetto stampa della Ducklair Enterprise. Lascer\u00e0 l'incarico dopo poco per differenze di vedute con il nuovo principale, tornando nuovamente a 00 News, questa volta con il ruolo di caporedattore. Far\u00e0 la sua ultima apparizione in PK\u00b2 12, in un paio di vignette.\nDurante la serie viene in contatto con Tyrrel Duckard, un tempoliziotto droide che aveva conosciuto al tempo dell'accademia e di cui \u00e8 innamorata. Tyrrel \u00e8 rimasto bloccato come Lyla nel XXI secolo a causa della microcontrazione e per questo cerca di tornare a casa nel XXIII secolo, tentando di distruggere la fascia temporale in cui vive. Lyla insieme a Paperinik riuscir\u00e0 a fermarlo, distruggendo l'annichilatore che Tyrrel aveva costruito con l'aiuto della stessa Lyla; tuttavia, alla fine lo lasceranno libero, perch\u00e9 \"Non potr\u00e0 pi\u00f9 distruggere la nostra epoca\" (vedi PK\u00b2 5).\n\"Pikappa (PK)\".\nNella terza serie, la sua storia viene completamente riscritta: non \u00e8 pi\u00f9 un agente della Tempolizia, ma un droide creato da un misterioso inventore vissuto nell'800, Hyde Babbage, insieme ad un altro droide, Tyrrel Duckard. Il loro creatore li chiam\u00f2 Adam ed Eve, perch\u00e9 nelle sue intenzioni sarebbero stati i capostipiti di una nuova razza. Viene abbandonata completamente priva di memoria (in seguito a circostanze chiarite solo nel numero 9) fra i ruderi della Century Ltd e qui trovata, riparata e riattivata da Lyonard D'Aq, il quale ha anche apportato alcune modifiche alla sua struttura.\nContinua a lavorare a 00 News come webgiornalista. In questa serie, Lyla prova una leggera infatuazione per il vicedirettore Peter Watermann, il quale la ricambia.\nOvviamente, rimane una fedele alleata di Pikappa.\nFa una breve apparizione nel numero 3000 di Topolino nella storia \"Eta Beta l'uomo del 3000\" insieme a tutta la banda Disney.\n\"PK - Nuova era (PKNE)\".\nIn \"Gli argini del tempo\", avventura che fa parte del progetto di rilancio della Saga di Pikappa, Lyla torna a Paperopoli dopo molti anni di assenza. Si era infatti trasferita all'estero e il pubblico la conosceva ormai solo per i suoi celebri reportage.\nLa sua intenzione \u00e8 quella di stabilirsi definitivamente in citt\u00e0 lavorando ad un nuovo programma televisivo Alzo Zero/Zero. La papera si trova per\u00f2 invischiata in un disastro temporale e come ai vecchi tempi chiede l'aiuto di Pikappa, con cui riesce a evitare una catastrofe."}
{"id": "230146", "revid": "62748", "url": "https://it.wikipedia.org/wiki?curid=230146", "title": "Cascate del Niagara", "text": "Le cascate del Niagara (in inglese \"Niagara Falls\", in francese \"chutes du Niagara\"), situate a nord-est dell'America del nord, tra gli USA e il Canada, sono per la loro vastit\u00e0 tra i pi\u00f9 famosi salti d'acqua del mondo.\nNon si tratta di cascate particolarmente alte (solo 52 m di salto) e la loro fama \u00e8 certamente legata alla spettacolarit\u00e0 dello scenario, dovuto al loro vasto fronte d'acqua e all'imponente portata, indicata erroneamente da alcuni in 200.000 m\u00b3 al minuto - il dato riguarda infatti l'intero fiume Niagara e non il salto d'acqua, in quanto parte del flusso viene intercettato dalla centrale elettrica -, ma pi\u00f9 realisticamente stimabile in oltre 168.000\u00a0m\u00b3 al minuto nel regime di piena e circa 110.000\u00a0m\u00b3 come media. Rappresentano ci\u00f2 nonostante la pi\u00f9 grande cascata dell'America settentrionale e tra le pi\u00f9 grandi cascate al mondo oltrech\u00e9 essere, probabilmente, una delle pi\u00f9 conosciute. Sono circa la met\u00e0, per dimensioni, delle cascate Vittoria in Africa (al confine tra Zambia e Zimbabwe).\nDal punto di vista geografico si trovano all'interno della regione denominata Niagara Peninsula, poco distanti dalla citt\u00e0 canadese di St. Catharines; sono a circa mezz'ora di macchina dalla citt\u00e0 statunitense di Buffalo e a circa un'ora e mezza da Toronto.\nLe tre cascate.\nSi tratta precisamente di un complesso di tre cascate distinte anche se originate dal medesimo fiume, il Niagara. Iniziano dal versante canadese con le \"horseshoe falls\" (\"ferro di cavallo\", per la forma semicircolare), dette talvolta anche \"canadian fall\", separate dalle \"american falls\", sul lato statunitense, dalla \"Goat Island\" (\"Isola delle Capre\"), e finiscono sempre nel suolo statunitense con le pi\u00f9 piccole \"Bridal Veil Falls\" (cascate a \"velo nuziale\").\nLe cascate si trovano a cavallo tra il Canada e gli Stati Uniti D'America e, precisamente, ubicate tra i laghi Erie e Ontario, due dei pi\u00f9 importanti tra il sistema idrografico statunitense.\nFamose nel mondo.\nLe cascate del Niagara sono famose per la loro bellezza, oltre che per la produzione di energia elettrica. Grande notoriet\u00e0 fu data a questo luogo dal film \"Niagara\" girato nel 1953 dal regista Henry Hathaway e con Marilyn Monroe come protagonista: molti degli edifici e luoghi che fecero da scenografia al film sono stati conservati cos\u00ec com'erano per la gioia dei turisti e degli appassionati. Da sempre \u00e8 meta tradizionale di viaggio di nozze per molti nord americani e da diversi anni anche per gente da oltreoceano. Sito turistico fra i pi\u00f9 famosi al mondo da oltre un secolo, divide questa meraviglia della natura fra le citt\u00e0 gemelle e omonime di Niagara Falls nell'Ontario e Niagara Falls nello Stato di New York.\nFormazione delle cascate.\nLe radici storiche delle cascate del Niagara risiedono nella glaciazione del Wisconsin terminata circa 10.000 anni fa. I Grandi Laghi dell'America del nord ed il fiume Niagara sono l'effetto dello scioglimento di questa enorme massa di ghiaccio. Il ghiacciaio si \u00e8 mosso in quest'area come un gigantesco bulldozer spostando rocce e terra e trasformando dei fiumi in laghi, creando sbarramenti con i suoi detriti, che a loro volta creavano nuovi canali che poi diventavano dei fiumi.\nDopo che il ghiaccio si sciolse, dal Lago Superiore si form\u00f2 l'attuale fiume Niagara. Nel tempo il fiume si cre\u00f2 un nuovo alveo passando per il Lago Erie e il Lago Ontario. Durante questo stravolgimento dell'orografia della zona vennero in superficie delle vecchie rocce marine molto pi\u00f9 antiche rispetto alla recente glaciazione. Le tre maggiori tra queste formazioni sono visibili nell'alveo scavato dal fiume Niagara. Quando il fiume incontr\u00f2 queste rocce pi\u00f9 dure, la sua forza di erosione divenne pi\u00f9 lenta. Dall'alto si possono notare le rapide che precedono la cascata e il bordo della cascata stessa. Esso \u00e8 composto da rocce dense e durissime di tipo dolomitico. Al livello inferiore delle cascate si trovava invece una roccia molto tenera e friabile che si erodeva molto pi\u00f9 velocemente; questa differenza ha creato, nei millenni, il salto delle cascate.\nLe cascate originariamente erano situate nei pressi di Lewiston (New York) e Queenston (Ontario), ma l'erosione delle acque le ha fatte arretrare fino al sito attuale. Questo ha fatto s\u00ec che le cascate si separassero in \"cascate americane\" (\"American Falls\") e \"velo nuziale\" (\"Bridal Veil Falls\") dalla parte statunitense e \"ferro di cavallo\" (\"Horseshoe Falls\") dal lato canadese. Nonostante l'erosione sia rallentata nell'ultimo secolo, a seguito di lavori di ingegneria idraulica, le cascate regrediranno abbastanza da raggiungere il lago Erie il cui bacino \u00e8 pi\u00f9 alto del letto del fiume Niagara: gli ingegneri idraulici sono al lavoro per ridurre la velocit\u00e0 di erosione il pi\u00f9 possibile allo scopo di ritardare al massimo questo evento.\nLe cascate hanno un salto di circa 58 m, anche se quelle americane cadono su delle rocce situate ad appena 21\u00a0m dal bordo della cascata. Ci\u00f2 a causa di un massiccio movimento franoso occorso nel 1954. La grande cascata canadese \u00e8 larga circa 800 m mentre la cascata americana ha un fronte di 323 m. Un altro movimento franoso di rilievo nella sezione americana \u00e8 testimoniato da \"The Illustrated London News\" del 7 febbraio 1931 (p. 201, con foto), che ha cambiato il profilo della cascata creando una nuova indentatura.\nDurante i mesi estivi, quando si ha il massimo utilizzo del fiume per la produzione di energia elettrica, soltanto circa 2.800\u00a0m\u00b3 al secondo precipitano dalle cascate, di cui il 90% attraverso la cascata a ferro di cavallo. Di notte il volume delle cascate diminuisce ulteriormente a causa di un maggior utilizzo delle acque a fini idroelettrici.\nNotizie storiche.\nIl nome \"Niagara\" ha origine dal termine in lingua irochese (pellerossa d'America), \"Onguiaahra\", che significa \"acque tuonanti\".\nGli antichi abitanti della regione erano gli \"Ongiara\", una trib\u00f9 irochese chiamata \"Neutrale\" da un gruppo di coloni francesi che beneficiarono della loro mediazione per risolvere alcune dispute con altre trib\u00f9 locali.\nUna leggenda della zona narra di \"Lelawala\", una bella ragazza obbligata dal padre a fidanzarsi con un ragazzo che ella disprezzava. Piuttosto che sposarsi, Lelawala scelse di sacrificare s\u00e9 stessa al suo vero amore \"He-No\", il Dio Tuono, che dimorava in una caverna dietro la Cascata a Ferro di cavallo. Ella pagai\u00f2 sulla sua canoa nelle veloci correnti del fiume Niagara e precipit\u00f2 dal bordo della cascata. \"He-No\" la raccolse mentre precipitava e i loro spiriti, secondo la leggenda, vivono uniti per l'eternit\u00e0, nel santuario del Dio Tuono sotto le cascate. La ragazza divent\u00f2 la dama della nebbia per via del vapore acqueo della cascata.\nEsistono delle versioni differenti circa la data in cui gli europei scoprirono le cascate. La zona venne visitata da Samuel Champlain all'inizio del 1604. Alcuni suoi amici gli avevano raccontato delle spettacolari cascate ed egli le descrisse sulla sua rivista, senza per\u00f2 mai visitarle. Qualche credito ha la versione secondo la quale il naturalista finnico-svedese Pehr Kalm, a seguito di una visita alle cascate, realizz\u00f2 un disegno delle stesse agli inizi del XVIII secolo.\nMolti storici sono comunque d'accordo sul fatto che padre Louis Hennepin osserv\u00f2 e descrisse le cascate nel 1677 dopo un viaggio nella regione con l'esploratore Ren\u00e9 Robert Cavelier, signore di la Salle, portando la notizia all'attenzione di tutto il mondo. Lo stesso Hennepin fu il primo a descrivere le cascate di S. Antonio in Minnesota,e da lui prese nome una contea nello stesso Stato.\nNel corso del XIX secolo, con l'affermarsi del turismo, l'area divenne un'attrazione e fu visitata anche da Gerolamo, fratello di Napoleone Bonaparte, e dalla moglie all'inizio del XIX secolo. Nel 1848 ebbe inizio la costruzione di un ponte sul fiume Niagara per unire la sponda americana del fiume a quella canadese. Dopo la fine della guerra civile americana una ferrovia di New York pubblicizz\u00f2 le cascate del Niagara come luogo ideale per il viaggio di nozze. Con l'incremento del traffico stradale, nel 1886, venne sostituito il vecchio ponte in pietra e legno con uno in ferro ancora in uso, completato nel 1897; conosciuto come il ponte Whirlpool consente il passaggio di veicoli, treni e pedoni, dal Canada agli Stati Uniti, e si trova a valle delle cascate.\nNel 1941 venne poi costruito il \"ponte dell'arcobaleno\", nelle immediate vicinanze della cascata, adibito al passaggio di veicoli e pedoni; da esso si ha una spettacolare visione delle cascate nella loro interezza.\nDopo la prima guerra mondiale, si ebbe un notevole sviluppo del turismo a seguito dell'incremento del traffico automobilistico che rendeva pi\u00f9 facile raggiungere le cascate. La storia delle cascate del Niagara, nel XX secolo, \u00e8 imperniata sullo sfruttamento del fiume per la produzione di energia elettrica e la necessit\u00e0 di rendere compatibile il mantenimento delle bellezze naturali con lo sviluppo industriale dell'area, sia dalla parte canadese sia da quella americana.\nL'impatto dell'industria e del commercio.\nL'enorme massa d'acqua delle cascate fu a lungo riconosciuta come potenziale fonte di energia. I primi sforzi tendenti allo sfruttamento della potenza del fiume risalgono al 1759, quando venne creato un piccolo canale per alimentare un mulino ad acqua.\n la costruzione di una centrale idroelettrica per la produzione di energia. Nel 1881 essa produceva tanta corrente elettrica da poter soddisfare il fabbisogno dell'illuminazione notturna delle cascate e quella di villaggio adiacente alle cascate stesse.\nQuando Nikola Tesla realizz\u00f2 un motore a corrente alternata trifase divenne possibile il trasferimento della corrente elettrica a grande distanza utilizzando questo principio. Nel 1893 fu dato incarico a George Westinghouse, che lavorava insieme a Nikola Tesla, di progettare un sistema per la generazione di corrente alternata. La realizzazione del primo motore a sfruttare l'energia idroelettrica delle cascate fu quindi proprio di Tesla che, in questo episodio, vide la sua tecnologia definitivamente affermarsi rispetto a quella di Edison (nella celebre guerra delle correnti): questo, infatti, \u00e8 stata la prima centrale idroelettrica di grande potenza al mondo. Ci\u00f2 che rimane dell'impianto (Adam Plant) \u00e8 stato dichiarato \"monumento nazionale\".\nNel 1896 furono costruite delle gigantesche condotte sotterranee che adducevano a delle enormi turbine una quantit\u00e0 d'acqua sufficiente a produrre una potenza di 75\u00a0MW. L'energia prodotta era poi destinata all'illuminazione della citt\u00e0 di Buffalo, nel nord dello Stato di New York, distante circa 32\u00a0km.\nCompagnie private sul lato canadese incominciarono, a loro volta, a produrre energia elettrica. Il Governo della Provincia dell'Ontario pose il sistema di trasporto dell'energia sotto il controllo statale nel 1906, allo scopo di rifornire varie localit\u00e0 della contea. Al giorno d'oggi, una quantit\u00e0 che varia fra il 50% e il 75% delle acque del Niagara viene deviata per la produzione di energia elettrica, sia in territorio americano sia canadese, e viene poi reimmessa nel fiume a valle delle cascate.\nLe navi possono evitare le cascate passando per il canale di Welland, ristrutturato e inserito nell'idrovia del San Lorenzo nel 1960. Mentre la via d'acqua spostava traffico verso Buffalo e i suoi dismessi mulini di grano, altre industrie presero a svilupparsi fino agli anni settanta, data la notevole quantit\u00e0 di energia prodotta dalle centrali idroelettriche; da allora per\u00f2 l'economia della regione \u00e8 andata declinando.\nSforzi per la conservazione.\nPer due secoli, dopo la scoperta delle cascate da parte degli europei, i terreni sulle due sponde del fiume Niagara rimasero di propriet\u00e0 privata, fatto che obbligava i turisti a pagare una somma di denaro ai proprietari dei terreni, per vedere questo grande spettacolo della natura attraverso dei fori nella palizzata di legno costruita per impedirne la libera visione.\nSi form\u00f2 pertanto un movimento promosso da intellettuali e naturalisti, che chiese di rendere libera la fruizione delle cascate: una serie di articoli sui quotidiani di Boston e New York contribu\u00ec alla sensibilizzazione dell'opinione pubblica sull'argomento.\nNel 1885, lo Stato di New York compr\u00f2 le terre sulla sponda americana e diede vita al Parco statale delle cascate del Niagara; nello stesso anno lo Stato canadese dell'Ontario costituiva il Parco Regina Vittoria delle cascate del Niagara.\nFino all'era moderna l'erosione delle acque consumava le cascate tra i 60\u00a0cm e i 3\u00a0m all'anno. Questo fenomeno \u00e8 stato rallentato mediante la deviazione di notevoli masse d'acqua per la produzione di energia elettrica. Nel 1929 venne stipulato un accordo fra Stati Uniti e Canada, per la promozione di un piano tendente alla preservazione delle cascate; un successivo trattato del 1950 port\u00f2 alla regolamentazione della massa d'acqua da inviare alle cascate riducendone di molto il volume e quindi la conseguente erosione.\nIn aggiunta alle azioni sopra citate, altri provvedimenti sono stati presi per ridurre l'erosione. Sono stati realizzati degli sbarramenti alla base della cascata allo scopo di ridurre le correnti subacquee di ritorno e sono stati eseguiti dei consolidamenti del bordo roccioso.\nIl pi\u00f9 mastodontico di questi lavori venne realizzato nel 1969. Nel giugno di quell'anno le acque del Niagara furono completamente deviate dalla Cascata Americana, mediante una diga provvisoria; per alcuni mesi la cascata rimase in secca allo scopo di consentire il consolidamento delle rocce del bordo.\nAllo stesso tempo la Cascata a ferro di cavallo ricevette l'intera portata del fiume; in questo modo fu possibile capire il perch\u00e9 dell'anomala erosione delle cascate americane.\nA seguito di ci\u00f2 l'isola Luna, la roccia che separa la cascata americana da quella del \"velo nuziale\", rimase preclusa al pubblico per diversi anni perch\u00e9 ritenuta instabile e passibile di collasso in qualsiasi momento.\nLe cascate nella cultura di massa.\nTentativi di salto.\nNell'ottobre del 1829 Sam Patch, che si autodefiniva \"il saltatore yankee\", salt\u00f2 da un trampolino costruito a ridosso della Cascata del Ferro di Cavallo. Incominci\u00f2 da allora una lunga tradizione di persone che tentarono di gettarsi dalle cascate sopravvivendo.\nIl 24 luglio 1883, il britannico Matthew Webb si tuff\u00f2 nel fiume Niagara da una piccola imbarcazione, sita vicino al Niagara Falls Suspension Bridge, cominciando a nuotare. Fonti dell'epoca indicano che con ogni probabilit\u00e0 Webb sopravvisse con successo alla prima fase della nuotata, ma mor\u00ec nella sezione del fiume situata vicino all'ingresso del mulinello. Webb venne sepolto nell\"Oakwood Cemetery\" di Niagara Falls.\nAnnie Taylor Edson fu la prima persona e la prima donna a sfidare le cascate del Niagara gettandosi dalle cascate canadesi all'interno di un barile insieme al suo gatto. Era il 24 ottobre del 1901, e divenne l'eroina indiscussa delle cascate del Niagara.\nBobby Leach (Cornovaglia, 1858 \u2013 Nuova Zelanda, 26 aprile 1926) \u00e8 stato la seconda persona a discendere in canoa le cascate del Niagara dopo Annie Taylor.\nIn quello che fu definito \"miracolo sul Niagara\", Roger Woodward, un ragazzino di sei anni, sopravvisse miracolosamente al salto dalle cascate a Ferro di cavallo il 9 luglio del 1960 protetto soltanto da un salvagente, dopo esser caduto in acqua per un'avaria al motore dell'imbarcazione turistica su cui si trovava a bordo, mentre due turisti trassero in salvo sua sorella Deanne di 17 anni a soli 6\u00a0m dal bordo della cascata.\nKirk Jones di Canton, Michigan, fu il primo, nel 2003, a tentare l'impresa senza l'ausilio di alcun mezzo di galleggiamento. Mentre non \u00e8 ancora noto se Jones volesse suicidarsi, egli se la cav\u00f2, cadendo da un'altezza di sedici piani, con poche abrasioni e qualche costola fratturata.\nAltro rocambolesco tentativo di saltare dalle cascate senza alcuna protezione \u00e8 stato compiuto il 12 marzo 2009 da un cittadino americano di trent'anni. L'uomo, all'inizio, aveva addirittura rifiutato di essere soccorso, continuando a nuotare, e allora i soccorritori si sono abbassati con un elicottero sopra di lui e, grazie alla corrente generata dalle pale del rotore, lo hanno pian piano condotto a riva, dove \u00e8 stato ripescato e portato in ospedale. Se l'\u00e8 cavata con una ferita alla testa e un principio di assideramento per essere rimasto circa tre quarti d'ora in acqua.\nNessuno, comunque, \u00e8 mai sopravvissuto nel tentativo di saltare dalle cascate americane. I soli sopravvissuti hanno tentato il lancio dalle cascate a Ferro di cavallo.\nCinema e televisione.\nGi\u00e0 da tempo attrazione turistica e localit\u00e0 obbligatoria per gli sposi in viaggio di nozze, le cascate del Niagara diventarono \"set\" cinematografico per il film \"Niagara\" interpretato da Marilyn Monroe. Pi\u00f9 tardi nel XX secolo sono state utilizzate come sfondo per la realizzazione di alcune scene del film Superman II nel 1980. Anche molti degli episodi di \"Return of the Technodrome\" della serie TV \"Tartarughe Ninja\" ebbero come sfondo le cascate e le sue centrali idroelettriche.\nNel 1990 l'illusionista David Copperfield realizz\u00f2 un trucco nel quale, chiuso in una teca, salt\u00f2 dalle cascate per poi riapparire, appeso a un elicottero, dalla base delle cascate stesse.\nLetteratura.\nLe cascate del Niagara ispirarono al grande filosofo statunitense Ralph Waldo Emerson una riflessione sull'inaccessibilit\u00e0 della mente e del suo flusso, che, come quelle cascate, non pu\u00f2 essere risalito. Questo, a sua volta, ispir\u00f2 l'idea del flusso di coscienza di William James.\nLe cascate del Niagara sono anche protagoniste del romanzo della scrittrice statunitense Joyce Carol Oates \"Le cascate\" (2004), in cui un uomo in viaggio di nozze si getta tra i flutti.\n\u00c8 stato scritto anche un altro libro su questo fenomeno naturale dalla scrittrice Cathy Marie Buchanan (nata e cresciuta a Niagara Falls) intitolato \"Nei tuoi occhi verdi come il fiume\". Un romanzo ispirato ad un personaggio romantico realmente esistito, noto come l'eroe delle Cascate del Niagara, che racconta un'intensa storia d'amore e di coraggio.\nGiochi da tavolo.\nNel 2004 la casa editrice tedesca di giochi Zoch Verlag ha pubblicato \"Niagara\", un gioco da tavolo in stile tedesco di Thomas Liesching; il gioco ha vinto vari premi, tra cui il prestigioso \"Spiel des Jahres\" nel 2005.\nAltro.\nNel 2005 il golfista professionista americano John Daly tent\u00f2 di lanciare la pallina attraverso la Cascata Americana, circa 362\u00a0m, non riuscendovi per pochi metri nel corso dei venti tentativi.\nTurismo alle cascate.\nIl maggior numero di visitatori si riscontra durante l'estate, quando le cascate del Niagara si trasformano in uno spettacolo da godere sia di giorno sia di notte. Un'incredibile batteria di lampade, poste sul suolo canadese, illumina tutte le cascate, su entrambi i versanti, dall'imbrunire a mezzanotte.\nL'omonima cascata pu\u00f2 essere ammirata dal lungofiume all'interno del Parco. Altro punto di osservazione privilegiato \u00e8 la torre di osservazione anch'essa costruita sulle rive del fiume. Vicino alla Grotta dei Venti, un sentiero conduce, dopo la discesa di 300 scalini, alla base della \"cascata del velo nuziale\".\nNel lato canadese, lungo il Parco della Regina Vittoria, ornato da giardini fioriti, una piattaforma di osservazione offre la visione di entrambe le cascate. Il punto di osservazione della Skylon Tower offre una panoramica dall'alto sulle intere cascate e dalla parte opposta quella della citt\u00e0 di Toronto; assieme alla Minolta Tower, \u00e8 una delle due torri, in territorio canadese, che consente la miglior visione dell'intera cascata.\nIl battello \"Maid of the Mist\", che prende il nome da una figura mitologica degli indiani Ongiara, trasporta passeggeri, nel bacino alla base delle cascate, sin dal lontano 1846. Lo \"Spanish Aerocar\", progettato dall'ingegnere spagnolo Leonardo Torres y Quevedo e costruito nel 1916, \u00e8 un tram aereo che porta i passeggeri sul bacino nel lato canadese. Il viaggio sotto le cascate, accessibile a mezzo di un ascensore dal livello stradale, \u00e8 una piattaforma e una serie di tunnel vicini alla base della Cascata a Ferro di cavallo sul lato canadese.\nCon il recente maggiore afflusso di turisti provenienti dall'estero, l'affluenza \u00e8 stata superiore ai 14 milioni di visitatori nel 2003."}
{"id": "230149", "revid": "104485", "url": "https://it.wikipedia.org/wiki?curid=230149", "title": "Staten Island", "text": "Staten Island, corrispondente alla contea di Richmond fondata nel 1683, \u00e8 un'isola di ed \u00e8 uno dei cinque distretti (speciali circoscrizioni politiche) della citt\u00e0 di New York, insieme a Bronx, Queens, Manhattan e Brooklyn. Tradizionalmente Staten Island \u00e8 il luogo da cui parte la maratona di New York.\nGeografia fisica.\nCaratteristiche.\nSi trova a sud-ovest dell'isola di Manhattan, alla quale \u00e8 collegata dallo Staten Island Ferry. La vicina isola di Long Island ad est, dove si trova Brooklyn, \u00e8 collegata dal Ponte di Verrazzano, il quale attraversa il canale \"The Narrows\", porta di accesso alla baia di New York.\nGli abitanti di Staten Island sono (dati del 2006), il 44% dei quali di origine italiana. Da un punto di vista amministrativo il territorio dell'isola coincide con la Contea di Richmond, la contea pi\u00f9 a sud dello stato di New York. L'istituzione del \"borough\" risale all'unificazione di New York City avvenuta nel 1898. Fino al 1975 era ufficialmente chiamato \"borough di Richmond\".\nAmbiente.\nNell'area di New York, l'isola di Staten Island \u00e8 quella con la maggiore percentuale di aree verdi. Vi si trovano lo Staten Island Greenbelt, un sistema di parchi pubblici contigui, ed il Fresh Kills Landfill, che fino al 2001 rappresentava la discarica pi\u00f9 grande al mondo: qui vennero depositati i circa due milioni di tonnellate di detriti provenienti da Ground Zero. La discarica venne definitivamente chiusa nel maggio del 2002 e l'area \u00e8 ora destinata ad ospitare quello che diventer\u00e0 il parco pubblico pi\u00f9 grande di New York; esso sar\u00e0 dedicato alla memoria degli eventi dell'11 settembre.\nUrbanistica.\nDal punto di vista urbanistico, architettonico e abitativo il \"borough\" \u00e8 nettamente diviso in due settori. Un vasto e popoloso quartiere di edilizia popolare, comunemente chiamato \"projects\", abitato in massima parte dalla popolazione di colore e di origine ispano-americana, sorto nel secondo dopoguerra, e una parte \"storica\" formata soprattutto da abitazioni unifamiliari e piccole villette in un sobrio stile coloniale risalenti all'inizio del 900, costruite in legno, caratterizzate da un peculiare e assai riconoscibile stile a 2 o 3 piani, tale da rendere le \"casette di Staten Island\" inconfondibili.\nLa zona residenziale di Staten Island \u00e8 la piccola collina di Fort Hill, composta da numerose ville monofamiliari in stile Tudor, vittoriano e Art d\u00e9co costruite anch'esse tra la fine dell'Ottocento e l'inizio del Novecento nei pressi del St. George Theatre, il teatro storico dell'isola, nei cui pressi vi \u00e8 anche il palazzo del consiglio comunale. La via di comunicazione stradale pi\u00f9 importante \u00e8 la circonvallazione esterna che corre lungo tutto il perimetro dell'isola e collega l'isola al ponte di Verrazzano.\nPopolazione.\nDal censimento del 2000 la popolazione risultava etnicamente cos\u00ec suddivisa: 77,6% bianchi, 9,6% neri, 0,25% nativi americani, 5,6% asiatici, 4,1% altre etnie. Gli ispanici (di qualsiasi etnia) rappresentavano il 12%.\nTra le discendenze europee si trovavano al primo posto gli italiani (29,7%), poi irlandesi (16,1%), tedeschi (9,3%), polacchi (6,1%), russi (4,1%) e albanesi (3,9%)."}
{"id": "230152", "revid": "767487", "url": "https://it.wikipedia.org/wiki?curid=230152", "title": "Santarosa", "text": "I Santarosa sono un gruppo musicale pop italiano formatosi nel 1976 in Toscana, ad Arcidosso (GR).\nStoria.\nLe origini e la prima formazione.\nIl gruppo si forma il 2 aprile 1976 per idea di Guido Feri.\nIl complesso si forma grazie all'unione di Alberto Feri, vincitore nel 1972 della rassegna canora Castrocaro (a cui partecipa vincendo anche Gilda Giuliani), ed il gruppo musicale cecinese La Genesi Umana.\nIl primo nome nato da tale unione \u00e8 Penny e il fior del Monte Amiata.\nSuccessivamente, il 10 maggio 1978 si instaura la collaborazione con il discografico Romolo Ferri ed il gruppo inizia a presentarsi con il nome di Santarosa, proponendo il primo singolo: \"Souvenir\".\nLa prima formazione dei Santarosa vede Alberto Feri, Angelo Tedesco, Paolo Zilio, Tiziana de Santis, Andrea Allegri, Alberto Meucci ed Ignazio Cirillo.\nTutti i membri provengono da Cecina, in provincia di Livorno, tranne Alberto Feri di Arcidosso (GR) e Tiziana de Santis di Ceprano (FR).\nL'inizio della carriera musicale.\nIl gruppo inizia la sua carriera nel 1978 con il brano \"Souvenir\", primo brano italiano che include una formula nuova per quel periodo: il medley.\nPer questo possono essere considerati i precursori di tale tipo di struttura musicale in Italia, in quanto \"Souvenir\" racchiude pi\u00f9 brani uniti tra loro da un filo conduttore, che \u00e8 in questo caso la tonalit\u00e0. \"Souvenir\" \u00e8 composta da 6 brani degli anni '60 che, uniti, vanno a creare una struttura a dialogo. La canzone \u00e8 rimasta per settimane ai primi posti di varie classifiche, tra cui la Superclassifica Show di Sorrisi e Canzoni.\nLa prima trasmissione di rilievo cui prendono parte i Santarosa avviene il 23 dicembre 1979 in occasione di Domenica In, in diretta in esterna nelle vie di Roma insieme a Rino Gaetano.\nSeguono nei mesi successivi le trasmissioni Discoring e Fresco Fresco.\nNel 1979 I Santarosa portano al successo un brano scritto da Zucchero Fornaciari: \"Piano piano\".\nNel 1980 esce il terzo 45 giri del gruppo, che ha il nome di \"Torna Ritorna.\" Il brano altro non \u00e8 che \"Il Silenzio\" di Nini Rosso, in versione cantata. Il brano ha riscontrato successo soprattutto in Francia e in Germania.\nNegli anni ottanta seguono altri successi come \"Povero amore\", \"Atlantide\", \"L'amore vola, Chi sar\u00e0 che sar\u00e0\" e \"Ti ricordi,\" canzone scritta da Enzo Ghinazzi, in arte Pupo. Tutte le canzoni citate sono state portate al successo dalla prima formazione dei Santarosa con l'etichetta discografica milanese Baby Records, la stessa di Al Bano e Romina, dei Ricchi e Poveri, di Pupo, dei Fratelli La Bionda in arte D.D. Sound e Gepy &amp; Gepy.\nNel 1981 con il brano \"Io senza te\" il gruppo vince l'edizione del Discomare dello stesso anno.\nNello stesso anno la formazione subisce un cambiamento, riducendosi a quattro elementi: Alberto Feri, Angelo Tedesco, Paolo Zilio e Tiziana de Santis.\nTrasmissioni televisive.\nI Santarosa hanno preso parte a pi\u00f9 trasmissioni televisive.\nLa prima trasmissione importante si tiene il 23 dicembre 1979 a Domenica In, in diretta in esterna nelle vie di Roma insieme a Rino Gaetano con \"Souvenir\". Seguono successivamente le trasmissioni Discoring e Fresco Fresco. Il 30 settembre 1981 il gruppo partecipa alla trasmissione Il Pomeriggio in Diretta su Rai 2, da Firenze. Il 10 ottobre dello stesso anno partecipano come ospiti al TG3. L'8 novembre sono di nuovo in diretta a Domenica In, questa volta in studio, partecipando ad una gara con Fra Giuseppe Cionfoli. Il 30 novembre segue la partecipazione in diretta alla trasmissione milanese Happy Circus su Rai 1, diretta da Sammy Barbot.\nNel 1983 il gruppo partecipa ad altre trasmissioni, come il 23 aprile a \"Bis\", in diretta da Roma su Rai 2. Segue di nuovo Discoring, il 26 giugno dello stesso anno. Partecipano anche a \"30 minuti con...\" il 30 giugno 1983, registrata a Firenze, e riproposta il 14 agosto su Rai 3. Prendono parte inoltre alla trasmissione \"Mangimania\" il 13 luglio su Rai 2. Li troviamo partecipi in 3 puntate di Fresco Fresco su Rai 1, in diretta da Milano (18, 20 e 22 luglio 1983). Il 27 ottobre li troviamo in diretta nella trasmissione \"Che fai mangi?\" su Rai 2, programma di cui Ennio Morricone curava la parte musicale.\nIl 25 febbraio 1984 partecipano al \"Festival di Riccione\", ripreso da Rai 3 e riproposto il 22 aprile su Rai 1. Segue la partecipazione al Teatro Tenda di Perugia, il 10 marzo 1984, ripresa da Rai 3. L'8 marzo partecipano in diretta su Rai 1 alla trasmissione Tandem. Il 13 aprile sono in diretta da Torino su Rai 1 nella trasmissione \"Forte fortissimo\". Il 10 giugno viene registrato su Rai 3 uno spettacolo musicale dallo Stadio Libero Liberati di Terni, che vede tra l'altro la partecipazione di molti artisti di vario genere.\nCollaborazioni artistiche.\n\u00c8 giusto ricordare tutti gli orchestrali che si sono susseguiti nel corso degli anni nella collaborazione con I Santarosa:\nMassimo Marsili (Batteria), Pierpaolo Creatini (basso), Lele Mauriello Tedesco (Fisarmonica flauto e voce), Marco Palmeri (sax), Andrea Zilio (percussioni), Sergio Spaziani (basso), Elia Menicagli (chitarra), Alberto Bientinesi (basso), Corrado Rossetti (chitarra e basso), Ettore Fancelli (batteria), Franco Ceccanti (chitarra).\nCitiamo anche il gruppo di supporto: Fabio (tastiere), Claudio (basso), Andrea (batteria), Francesco (chitarra).\nRicordiamo anche la collaborazione di 19 tecnici che hanno lavorato con I Santarosa durante gli anni, tra cui Tommaso Monopoli, che \u00e8 inoltre uno degli autori di \"L'Amore Vola.\"\nCuriosit\u00e0 sulla vecchia formazione.\nLa prima serata effettuata con il nome I Santarosa ebbe luogo il 30 luglio 1978 alla Fortezza di Montalcino, Siena, che al tempo ospitava eventi anche di grande calibro.\nL'ultima serata della vecchia formazione si \u00e8 svolta il 21 ottobre 1984 nella piazza principale di Taranto.\nIl gruppo ha effettuato complessivamente:\n835 serate\n182 spettacoli vari tra Rai, TV libere e radio.\nFormazione nuova.\nNel 1989 i Santarosa partecipano al Festival di Sanremo con una nuova formazione, presentando \"Anni migliori\" nella sezione Emergenti.\nLa loro formazione attuale \u00e8 guidata da Pasquale Curcio, in arte Paco, voce e chitarre elettriche, che dalle prime registrazioni collabora con il prof. Guido Feri al progetto Santarosa. Nonostante intorno al 1992 il gruppo affronti un periodo difficile, Feri e Curcio ripartono col progetto alla fine degli anni novanta con Raffaele Franco, detto Riff, alle chitarre acustiche; Alfonso Siano, voce e tastiere e Franco Gregorio alla batteria. Maria Castaldo dal 2005 \u00e8 la voce femminile del gruppo.\nI Santarosa sono tuttora in attivit\u00e0 esibendosi dal vivo e continuano a pubblicare dischi. \u00c8 infatti del 2005 il loro lavoro prodotto dallo stesso Pasquale Curcio \"Sempre in viaggio, citt\u00e0 dopo citt\u00e0\". Nel 2011 esce \"Origini\", prodotto ancora da Pasquale Curcio, pubblicato dalla It-Why di Pavia e distribuito in tutti i centri Feltrinelli. Il loro ultimo lavoro lo si pu\u00f2 scaricare attraverso iTunes e contiene tre brani inediti, mentre le altre tracce seguono la classica formula medley.\nIl gruppo partecipa a trasmissioni in radio e televisione, quali \"Notturno italiano\" (Radio1), \"I soliti ignoti\" (Rai 1), \"Sanremo Off\" (Music Box, Sky).\nLa produzione dei Santarosa si intreccia con diversi artisti italiani. Pasquale Curcio, infatti, inizia la sua attivit\u00e0 di turnista accompagnando nei \u201clive\u201d e arrangiando svariati artisti.\nNel 2011 vince il Premio Bruno Lauzi\ncon la cantautrice Alfina Scorza per l'arrangiamento del brano Di rosso e sensualit\u00e0.\nPartecipa al Premio Andrea Parodi, al Premio Tenco e al Premio Bianca D'Aponte dove vince il premio S.I.A.E. come miglior canzone con \"Suona Forte.\"\nInoltre il suo arrangiamento in chiave rock de \"La Regina della Notte\" tratta dal Flauto Magico di W. A. Mozart e cantata da Tiziana Gautieri, successivamente \u00e8 stata utilizzata in diversi spot televisivi.\nNel gennaio 2018 la formazione subisce una variazione: infatti torna nel gruppo un componente storico e membro fondatore, Angelo Tedesco, alle tastiere e voce."}
{"id": "230154", "revid": "298055", "url": "https://it.wikipedia.org/wiki?curid=230154", "title": "Razziatore", "text": ""}
{"id": "230158", "revid": "124480576", "url": "https://it.wikipedia.org/wiki?curid=230158", "title": "F\u00e1fnir", "text": "F\u00e1fnir (in norreno e islandese: \"colui che abbraccia [il tesoro?]\" lq), anche detto F\u00e1fner o Fr\u00e6nir, \u00e8 un personaggio ambiguo (prima buono e poi malvagio) della mitologia scandinava. Inizialmente nano, secondo la \"Saga dei V\u00f6lsungar\", successivamente si trasform\u00f2 in un lindworm (serpe-drago privo di ali) per la sua avidit\u00e0.\nF\u00e1fnir nel mito.\nFiglio del re nano Hrei\u00f0marr e fratello di Reginn e \u00d3tr, nella \"Saga dei V\u00f6lsungar\" F\u00e1fnir era un nano dotato di un potente braccio e uno spirito coraggioso, ed era il pi\u00f9 forte e aggressivo dei tre figli di Hrei\u00f0marr; faceva la guardia alla dimora di suo padre, costruita completamente in oro puro e adornata di gemme preziose. La storia di F\u00e1fnir viene raccontata da suo fratello Reginn al figlio adottivo Sigfrido (Sigurd): dopo che Loki uccise per sbaglio \u00d3tr, Hrei\u00f0marr ricevette l'anello di Andvari dal dio per rimediare alla perdita del figlio. F\u00e1fnir, saputo dell'anello magico, Andvaranautr, uccise il padre per impossessarsene, senza dividere le ricchezze del padre col fratello Reginn che aveva partecipato all'omicidio.\nTrasformatosi in serpe o drago (simbolo di avidit\u00e0), nascose il proprio tesoro in una caverna nella foresta; venne poi ucciso da Sigfrido, munito della pregiata spada Gramr. Sigfrido si lav\u00f2 dunque nel sangue di F\u00e1fnir, che lo rese invulnerabile, tranne che per un punto della spalla dove si era posata una foglia, e dopo averne assaggiato il cuore impar\u00f2 il linguaggio degli animali (secondo la mitologia norrena, infatti, i draghi conoscono tutti i linguaggi e si servono di essi per ingannare).\nPrima di morire F\u00e1fnir ammon\u00ec Sigfrido che l'anello sarebbe stato la sua rovina, senza per\u00f2 venire ascoltato.\nDopo che il drago venne ucciso, Reginn si rec\u00f2 dal figlio adottivo, pianificando di ucciderlo per ottenere per s\u00e9 il tesoro del drago. Tuttavia Sigfrido, avendo assaggiato il sangue di F\u00e1fnir e origliando una discussione di alcuni uccelli, scopr\u00ec i piani del perfido patrigno. Decise cos\u00ec di uccidere Reginn, decapitandolo con la sua spada. Scelse inoltre di conservare parte del cuore di F\u00e1fnir, per offrirlo in dono a Gudrun dopo le nozze.\nAlcune versioni della leggenda descrivono con maggiore precisione il tesoro di F\u00e1fnir, tra cui spiccano le spade \"Ridill\" e \"Hrotti\", un elmo fatato (capace di instillare la paura nei nemici del suo portatore) e una cotta di maglia dorata.\nF\u00e1fnir nella cultura moderna.\nIl mito di F\u00e1fnir \u00e8 ripreso dalla celebre opera di Richard Wagner, \"L'anello del Nibelungo\", dove \u00e8 per\u00f2 denominato \"F\u00e1fner\". Nel dramma di Wagner, tuttavia, F\u00e1fner \u00e8 originariamente non un nano bens\u00ec un gigante J\u01ebtunn, poi trasformato in drago per difendere meglio il tesoro di suo padre.\nIl personaggio di Gollum, nella saga \"Il Signore degli Anelli\" di J. R. R. Tolkien, sembra parzialmente ispirato a F\u00e1fnir, in quanto corrotto dall'avidit\u00e0 e trasformato in una bieca creatura devota solo alla difesa del suo bene pi\u00f9 prezioso, l'anello. E proprio il tema dell'anello maledetto, simbolo dell'avidit\u00e0, \u00e8 centrale tanto nella \"Saga dei V\u00f6lsungar\" quanto nell'opera di Tolkien; pure il personaggio di Smaug, drago a guardia di un preziosissimo tesoro, potrebbe essere ispirato a F\u00e1fnir; analogamente, lo stratagemma con cui Sigfrido uccide Fafnir \u00e8 richiamato nel \"Silmarillion\" nella lotta tra l'eroe T\u00farin e il drago Glaurung.\nLa storia del drago e di Sigfrido \u00e8 ampiamente ed accuratamente trattata nel film TV del 2004 \"La saga dei Nibelunghi\" del regista tedesco Uli Edel.\nNelle \"Cronache di Narnia\" il personaggio di Eustace Scrubb subisce la trasformazione in drago perch\u00e9 corrotto da un tesoro maledetto, sebbene tale metamorfosi sia involontaria e il personaggio diventi pi\u00f9 altruista e non pi\u00f9 malvagio in seguito all'evento.\nNell'anime Mrs.Kobayashi's dragon maid, uno degli amici della Coprotagonista, Tohru, \u00e8 proprio Fafnir, trasformatosi da dragone avido di ricchezze a hikikomori amante di videogiochi.\nAppare anche nel libro \"I guardiani del giorno\" di Sergej Luk'janenko.\nNel videogioco God of War, \u00e8 possibile visitare il deposito di F\u00e1fnir e in seguito sar\u00e0 anche possibile trovare lo stesso F\u00e1fnir mutato in drago.\nNella serie animata Fate/Apocrypha l'homunculus Sieg, una volta esauriti tutti e tre gli incantesimi di comando posseduti, inizia a mutare in F\u00e1fnir.\nQuesto processo verr\u00e0 poi accelerato grazie ad un desiderio espresso al Graal Maggiore.\nIl nome Fafner compare anche nel titolo dell'anime S\u014dky\u016b no Fafner.\nLa storia di Fafnir viene riadattata anche nella saga di Rick Riordan \"Magnus Chase e gli dei di Asgard\""}
{"id": "230160", "revid": "125694937", "url": "https://it.wikipedia.org/wiki?curid=230160", "title": "Anaheim", "text": "Anaheim ( ) \u00e8 una citt\u00e0 degli Stati Uniti della contea di Orange, nella California meridionale. Con una stima di abitanti \u00e8 la citt\u00e0 pi\u00f9 popolosa della contea e la 10\u00aa della California; inoltre rientra nell'area metropolitana di Los Angeles, che conta oltre 18 milioni di abitanti. Dista circa 42 chilometri da Los Angeles. La citt\u00e0 \u00e8 conosciuta per i parchi tematici \"Disneyland\" e \"Disney California Adventure\", e le squadre sportive Anaheim Ducks e Los Angeles Angels.\nGeografia fisica.\nAnaheim \u00e8 situata nella parte meridionale dello Stato della California e dista 15 chilometri da Santa Ana, capoluogo della contea di Orange, e 40 chilometri dalla centro di Los Angeles.\nClima.\nSecondo la classificazione dei climi di K\u00f6ppen, la citt\u00e0 rientra nel\nOrigini del nome.\nAnaheim \u00e8 un nome composto dalla parola \"Ana\", diminutivo del fiume Santa Ana, e dalla parola tedesca \"heim\", ossia \"casa\", con il verosimile significato di \"Casa sul (Santa) Ana\".\nStoria.\nLa citt\u00e0 fu fondata nel 1857 da una cinquantina di coloni tedeschi americani provenienti da San Francisco e originari della citt\u00e0 bavarese di Rothenburg ob der Tauber in cerca di un'area adatta per la piantumazione di alcuni vigneti. A tale scopo i coloni formarono una societ\u00e0, la Los Angeles Vineyard Company, con cui acquisirono una porzione di circa 1200 acri di territorio del Rancho San Juan Caj\u00f3n de Santa Ana al prezzo di due dollari ad acro. Il territorio fu suddiviso in lotti da 20 acri ciascuno dal soprintendente della societ\u00e0, George Hansen, considerato tra i fondatori di Anaheim.\nI coloni vi si stabilirono nel 1859 e per i successivi 25 anni il borgo fu il maggior produttore di vino della California, anche se i cittadini erano per buona parte carpentieri, meccanici e tuttofare. L'industria vinicola fu messa in crisi dal dilagare, tra il 1884 e il 1888 della malattia di Pierce, che distrusse completamente i raccolti. Ciononostante essi furono sostituiti da colture di agrumi, come limoni e arance, e di noci.\nEconomia.\nIl settore economico principale \u00e8 il turismo, che permette un elevato tenore di vita nella zona. Il Disneyland Resort contribuisce con circa $ 4,7 miliardi all'anno all'economia della California meridionale. Produce anche $ 255 milioni di tasse ogni anno.\nSport.\nHockey.\nLa cittadina ospita una squadra professionista di hockey militante nelle cosiddette \"major leagues\": gli Anaheim Ducks (National Hockey League).\nBaseball.\nVanta anche una squadra di baseball facente parte della Major League Baseball: i Los Angeles Angels.\nEventi.\nInoltre, dal 1986, nella citt\u00e0 si disputa la fase finale del Campionato statunitense di calcio a 5.\nAmministrazione.\nGemellaggi.\nAnaheim \u00e8 gemellata con le seguenti citt\u00e0:"}
{"id": "230163", "revid": "15732", "url": "https://it.wikipedia.org/wiki?curid=230163", "title": "Sinistra Europea", "text": ""}
{"id": "230164", "revid": "838137", "url": "https://it.wikipedia.org/wiki?curid=230164", "title": "Mash-up (musica)", "text": "Un mash-up (altrimenti mash up o mashup) \u00e8 una canzone o composizione realizzata unendo fra loro due o pi\u00f9 brani preregistrati, spesso sovrapponendo la parte vocale di una traccia a quella strumentale di un'altra, mediante l'uso di campionatori o giradischi.\nQuesta tecnica \u00e8 a volte identificata come uno stile musicale vero e proprio noto con i nomi bastard pop/rock, o bootleg.\nSebbene la disposizione legislativa del fair use permetta agli autori dei mash up di utilizzare campioni di brani di altri musicisti attenendosi a determinate regole, il fenomeno ha generato alcune controversie legali relative alla propriet\u00e0 intellettuale dei brani adoperati come fonti sonore, fra gli autori dei brani e i musicisti di questo stile.\nLa manipolazione di suoni preesistenti rende la tecnica mash-up simile ai concetti di montaggio sonoro e turntablism.\nStoria.\nAnticipazioni.\nSe si escludono eventuali anticipazioni della tecnica mash up risalenti ai secoli precedenti il Novecento, lo stile ebbe probabilmente fra i precorritori i compositori di musica concreta e tape music, che inaugurarono di fatto la tecnica del montaggio sonoro, e il pianista Glenn Gould, che nel 1955 registr\u00f2 una \"miscela\" degli inni \"The Star-Spangled Banner\" e \"God Save the Queen\".\nPionieri: anni cinquanta-settanta.\nIl primo brano pioniere della tecnica mash up fu probabilmente \"The Flying Saucer\" di Bill Buchanan e Dickie Goodman. Per realizzare questa traccia di successo risalente al 1956, i due musicisti accostarono fra loro gli spezzoni di brani tratti da canzoni di diversi autori ad un'immaginaria documentazione radiofonica narrante un'invasione della terra da parte degli extraterrestri.\nDurante gli anni sessanta, il musicista Frank Zappa coni\u00f2 il termine \"xenocronia\", un processo che consisteva nell'estrarre il suono di uno strumento da una canzone per piazzarlo successivamente in un brano diverso.\nNel 1975, John Oswald compose la traccia \"Power\", dove vengono combinati fra loro i suoni delle chitarre suonate dai Led Zeppelin alla predica appassionata di un evangelista americano. Anni pi\u00f9 tardi, Oswald sar\u00e0 autore di album, quali \"Plexure\" del 1993, composti associando fra loro brani di altri musicisti.\nGli anni ottanta e novanta.\nFra coloro che, a partire dagli anni ottanta proseguirono lo stile vi furono i musicisti hip hop Double Dee &amp; Steinski, autori di una serie di brani, tutti intitolati \"Lesson\", che associavano fra loro campionamenti tratti da canzoni di altri musicisti.\nI Negativland giustapposero il brano \"I still Haven't Found What I'm Looking For\" degli U2 agli outtakes tratti da uno spettacolo radiofonico. L'EP contenente la traccia (1991) divenne oggetto di un acceso dibattito, riguardante i diritti d'autore della canzone usata, fra la formazione e il gruppo irlandese. La vicenda \u00e8 documentata anche nel loro album parlato \"The Letter U and the Numeral 2\".\nLungo la fine degli anni novanta, la musicista Solex compose alcuni album associando fra loro le fonti sonore tratte da numerosissimi dischi di altri musicisti.\nOggi.\nGrazie alla progressiva riduzione dei prezzi dei computer, ed alla loro conseguente accessibilit\u00e0, il mash-up ebbe modo di diffondersi fino al giorno d'oggi. Nonostante le beghe legali relative ai diritti d'autore rivendicati dai musicisti \"saccheggiati\", si trovano oggigiorno molti mash-up legali, in quanto \u00e8 una tecnica che sta diventando sempre pi\u00f9 usata da molti dj anche a livello internazionale.\nAl fenomeno del mash-up \u00e8 stato dedicato anche un programma televisivo su MTV (\"MTV Mash\"), nel quale Vj miscelavano, anzich\u00e9 canzoni, video musicali.\nAlcuni autori di brani e album mashup emersi lungo l'inizio del nuovo millennio includono Girl Talk (\"Secret Diary\", 2002), Edan (\"Echo Party\", 2009), Danger Mouse (\"The Grey Album\", 2004), Clayton Counts (\"Sgt. Petsound's Lonely Hearts Club Band\", attribuito a The Beachles, 2006) e DJ Earworm."}
{"id": "230165", "revid": "6923", "url": "https://it.wikipedia.org/wiki?curid=230165", "title": "God of War (videogioco 2005)", "text": "God of War \u00e8 un videogioco prodotto da SCE Studios Santa Monica e pubblicato negli Stati Uniti il 22 marzo 2005 mentre in Europa l'8 luglio dello stesso anno. Il gioco \u00e8 un'avventura dinamica ispirato alla mitologia greca, con uno stile preso da \"Devil May Cry\" e \"Prince of Persia\", con alcune possibilit\u00e0 come mosse speciali su determinati avversari nel caso di particolari combinazioni di tasti (Quick Time Event).\nSebbene questo gioco costituisca il primo episodio della serie, cronologicamente \u00e8 il terzo capitolo appartenente alla prima saga chiamata \"Prima Era\" ambientata nella mitologia greca. \nLa trama segue quella di ' e prosegue in '. Il suo primo seguito, \"God of War II\", \u00e8 arrivato in Italia il 2 maggio 2007.\nIl videogioco \u00e8 stato ben accolto dalla critica: su Metacritic ha totalizzato un punteggio di 94 su 100 basato su 75 recensioni, ha ricevuto il premio \"Gioco d'azione dell'anno\" allo \"Spike Video Game Award\" del 2005, e David Jaffe, il suo creatore, ha ricevuto il premio \"Sviluppatore dell'anno\".\nIl gioco e il suo primo sequel, \"God of War II\", sono stati rimasterizzati e rilasciati nel novembre 2009 come parte della \"God of War Collection\", e nel 2012, la versione rimasterizzata \u00e8 stata rilanciata come parte della \"God of War Saga\", sia per PlayStation 3 (PS3). Un romanzo del gioco \u00e8 stato pubblicato nel maggio 2010 e un adattamento cinematografico \u00e8 in fase di sviluppo dal 2005.\nTrama.\nKratos, potente guerriero al servizio degli Dei dell'Olimpo, sta per suicidarsi gettandosi dalla montagna pi\u00f9 alta della Grecia.\nIl titano Gaia comincia quindi a raccontare quello che accadde tre settimane prima quando, dopo essere stato salvato da Atena e Elio, torn\u00f2 a servire gli D\u00e8i: mentre navigava nel tempestoso Mar Egeo, la sua nave venne attaccata dalla mostruosa Idra, ma riusc\u00ec ad ucciderla; poco dopo la dea gli fece ricevere un messaggio: Ares, il malvagio Dio della guerra, \u00e8 sul punto di distruggere Atene invadendola con le sue truppe di legionari non morti, ma se fosse riuscito a fermarlo il terribile passato che lo tormentava sarebbe stato perdonato.\nUn tempo, infatti, Kratos era il pi\u00f9 forte generale dell'esercito di Sparta finch\u00e9 un giorno un'enorme orda di barbari li attacc\u00f2, facendo strage dei soldati; mentre stava per essere ucciso dal Re barbaro, Kratos invoc\u00f2 l'intervento del suo dio protettore, lo stesso Ares, in cambio della propria anima: il Dio accett\u00f2 la proposta e inizi\u00f2 a sterminare i barbari mentre le arpie portarono dagli inferi le Spade del Caos, che furono legate ai polsi di Kratos e con cui decapit\u00f2 il Re barbaro. Da quel giorno lo spartano divent\u00f2 il flagello di Ares quando una notte, mentre seminava il panico in un villaggio ateniese, si inoltr\u00f2 in un tempio per sterminare i sacerdoti di Atena, nonostante l'avvertimento dell'oracolo: in quello stesso istante Ares teletrasport\u00f2 la moglie e la figlia di Kratos nel tempio e quest'ultimo le uccise per sbaglio. Disperato, Kratos crem\u00f2 i loro corpi mentre l'oracolo del villaggio, per punirlo, trasfer\u00ec le ceneri delle due sulla sua pelle facendola diventare completamente bianca: da quel momento Kratos divenne il \"Fantasma di Sparta\", un guerriero senza onore assetato di vendetta contro Ares.\nKratos sbarca quindi nel porto di Atene: la citt\u00e0 \u00e8 saccheggiata dalle armate di Ares e lo spartano, tra mostri feroci, riesce a sconfiggere e a decapitare la gorgone Medusa, ma deve salvare l'Oracolo di Atena; quando arriva al suo tempio incontra uno strano individuo, il Becchino, che sta scavando una tomba per lui dicendogli che questa lo aiuter\u00e0 nel momento pi\u00f9 disperato. Kratos salva quindi l'Oracolo dalle arpie di Ares ed ella gli consiglia di recarsi nel Deserto delle Anime Erranti per trovare il Vaso di Pandora, il cui potere pu\u00f2 sconfiggere Ares.\nKratos parte quindi per il Deserto, dopo aver affrontato e sconfitto le feroci sirene, e raggiunge l'esiliato titano Crono, costretto a portare in eterno l'immenso Tempio di Pandora sulla schiena. Lo spartano inizia dunque a cercare il vaso superando le tre sfide del tempio: quella di Atlante, durante la quale attiva una statua dell'omonimo titano che gli apre un varco per poter proseguire, quella di Poseidone, grazie alla quale si impossessa del Tridente del Dio del mare (che lo rende in grado di respirare sott'acqua), e infine quella di Ade, durante la quale deve uccidere dei Centauri in degli appositi cerchi, eliminare i mostri di un labirinto e infine scontrarsi con il gigantesco guardiano del tempio.\nRaggiungendo la salma dell'architetto del tempio Kratos conquista finalmente il Vaso; da Atene, tuttavia, Ares percepisce il tradimento del suo schiavo e, adirato, gli scaglia contro la scheggia di una colonna uccidendolo, lasciandolo a morire mentre le arpie sottraggono il vaso di Pandora. Kratos si ritrova quindi nell'Ade, il regno dei morti, ma riesce a fuggire grazie ad un portale in superficie, ovvero la tomba per Kratos scavata dal Becchino, in realt\u00e0 un Dio mascherato. Kratos raggiunge quindi Ares nel tempio dell'oracolo di Atene e, aprendo il Vaso, diventa alto quanto Ares e ingaggia con quest'ultimo un duro duello, al termine del quale uccide brutalmente il Dio della guerra.\nA questo punto Atena gli rivela che il suo passato \u00e8 stato perdonato ma che gli D\u00e8i non lo libereranno dai suoi incubi; disperato, Kratos sale sull'Olimpo e si getta nel vuoto (e qui si ritorna all'incipit), ma la dea lo salva: dopo avergli donato le sue Spade, Atena gli offre il trono di Dio della guerra come segno della riconoscenza degli altri Olimpici per aver fermato i folli piani di Ares e Kratos accetta.\nModalit\u00e0 di gioco.\n\"God of War\" \u00e8 un'avventura dinamica in terza persona a telecamera in prospettiva fissa che combina il platforming a elementi hack and slash. Il giocatore controlla Kratos, il protagonista, tramite sezioni platform, rompicapo e combattimento, e combatte contro nemici appartenenti alla mitologia greca come soldati non morti, Arpie, Minotauri, ciclopi, sirene, satiri, centauri, cerberi, le Gorgoni, tra cui Medusa, e persino i tre boss del gioco, ossia l'Idra, il Guardiano di Pandora (un minotauro gigante) e lo stesso Ares.\nGli elementi platform richiedono che il giocatore scali mura e scale, salti burroni e superi altri simili elementi come funi e piattaforme in equilibrio. Alcuni enigmi sono semplici, come spostare una cassa da usare come trampolino per raggiungere un luogo altrimenti irraggiungibile, mentre altri, pi\u00f9 complessi, richiedono il ritrovamento di vari oggetti in diverse aree per sbloccare una porta.\nNelle numerosissime aree di gioco, il giocatore pu\u00f2 trovare e aprire bauli verdi, blu e rossi, ognuno contenente sfere del rispettivo colore: le sfere verdi guariscono Kratos ripristinandone la salute, quelle blu riempiono la barra di magia usabile per gli attacchi speciali, e quelle rosse, raccoglibili anche uccidendo nemici e distruggendo vari oggetti inanimati, rappresentano i punti esperienza, usabili per potenziare armi e oggetti, e riempiono la barra speciale che permette di usare l'attacco Ira degli Dei una volta riempita. Kratos pu\u00f2 trovare anche degli Occhi di Gorgone e delle Piume di Fenice che allungano rispettivamente la barra di salute e magia.\nKratos combatte usando le Lame del Caos, un paio di spade attaccate a delle catene fusesi ai suoi polsi e avambracci. Pi\u00f9 avanti, potr\u00e0 usare un'arma aggiuntiva, la Spada di Artemide, una spada grande e lunga che offre nuove opzioni d'attacco, quattro magie speciali (la Furia di Zeus, lo Sguardo di Medusa, la Furia di Poseidone e l'Esercito di Ade) e soprattutto l'Ira degli Dei. Kratos potr\u00e0 anche ottenere un artefatto chiamato Tridente di Poseidone, che gli permetter\u00e0 di respirare sott'acqua per un tempo illimitato, offrendo nuove possibilit\u00e0 di movimento ed esplorazione.\nData la presenza di alcuni nemici pi\u00f9 forti del solito, \"God of War\" introduce i quick time event (QTE), dove si preme il tasto Cerchio e si esegue una sequenza di tasti che termina con la morte dell'avversario in caso di vittoria, o nel danneggiamento di Kratos in caso di fallimento. \u00c8 presente anche un minigioco a tema sessuale che avviene quando Kratos, a un certo punto del gioco, incontra due donne gemelle (questa caratteristica apparir\u00e0 in tutta la serie tranne in \"Ghost of Sparta\").\nUna volta finito il gioco, verr\u00e0 sbloccata la modalit\u00e0 Sfida degli Dei, una serie di dieci sfide che richiedono altrettanti compiti da completare. Finendo il gioco nelle varie difficolt\u00e0, \u00e8 possibile anche sbloccare costumi secondari per Kratos, video dietro le quinte e concept art per i personaggi e le ambientazioni.\nFumetto.\nUna trasposizione a fumetti del gioco fu annunciata nel 2009 per l'ottobre di quell'anno, con i testi affidati a Marv Wolfman, illustrazioni a Kevin Spark e copertine di Andy Perks. Alla fine la data d'uscita fu fatta slittare al 31 marzo 2010, per sincronizzare la pubblicazione del fumetto col terzo capitolo della serie videoludica, sostituendo alle illustrazioni Andrea Sorrentino.\nIl fumetto tratta delle origini del protagonista, dalla sua infanzia spartana fino al primo capitolo.\nAccoglienza.\n\"God of War\" ha ricevuto il plauso della critica stando alle recensioni aggregate sul sito Metacritic con un punteggio totale di 94 su 100, mentre GameRankings lo ha votato con un 94%. Tom Lane di CNN ha scritto che \"\"God of War\" \u00e8 il tipo di gioco che ti fa ricordare perch\u00e9 giochi ai videogiochi in primo luogo\", e lo ha dichiarato avvincente, con un'azione bilanciata con una modesta quantit\u00e0 di elementi puzzle e platforming. Ne ha inoltre lodato i rapidi progressi, e ha dichiarato: \"\u00e8 uno dei [giochi] pi\u00f9 violenti sul mercato\".\nRaymond Padilla di GameSpy ha ritenuto il gameplay \"eccellente\" e che possiede \"forse la violenza pi\u00f9 brutale, esagerata e sopra le righe che abbia mai visto\". Ne ha lodato la generosit\u00e0 del sistema di combo, e la facilit\u00e0 con la quale possono essere eseguite. Chris Sell di PAL Gaming Network ha scritto che l'aspetto pi\u00f9 godibile del combattimento \u00e8 la sua semplicit\u00e0, e che i QTE sono \"superbamente godibili\", \"altamente soddisfacenti\" e ancor meglio divertenti durante le boss fight. Quanto alla combinazione tra combattimento e platforming, Sell ha dichiarato: \"\"God of War\" li combacia perfettamente\".\nLane ha ritenuto la storia \"interessante\", mentre Sell l'ha considerata ben strutturata e raramente traballante. Padilla ha scritto: \"\"God of War\" \u00e8 la cosa migliore proveniente dalla mitologia greca\" da quanto Harry Hamlin interpretava Perseo in \"Scontro tra titani\". Ha ritenuto il sonoro forte, ma alcune tracce musicali e voci parlate sono state ritenute sopravvalutate. Kristan Reed di Eurogamer ha ritenuto l'audio \"un esempio sorprendentemente evocativo di una colonna sonora drammatica ed effetti incredibili\".\nSell ha dichiarato che le grafiche sono \"forse le migliori sulla PS2\" e rivaleggiano giochi sulla Xbox, e ha dichiarato che i modelli dei personaggi sono \"eccellenti\", e che ogni livello possiede la sua sensazione distintiva. Eric Blattberg di PlayStation Universe ne ha lodato le grafiche realistiche e capaci di partire a 480p su un televisore a grande schermo, e ha dichiarato come le textures fossero notevoli, e gli ambienti \"sorprendenti e incredibilmente dettagliati\". Mikel Reparaz di GamesRadar ha notato i molteplici dettagli, elaborando come fosse una conseguenza dell'hardware stagionato della PS2, ma \"le grafiche occasionalmente balbettano o rallentano pure\". Ha comunque dato al gioco un punteggio perfetto, concludendo \"questi problemi sono soltanto un pizzico per il design creativo, la trama avvincente e il divertimento generale di \"God of War\". Uno dei migliori titoli d'azione sulla PS2, \"God of War\" si erge come un capolavoro ultraviolento.\"\nSell ha per\u00f2 dichiarato che \"God of War\" possiede alcuni difetto, l'unico dei quali andrebbe menzionato \u00e8 il sistema di telecamera: per quanto siano capaci di seguire Kratos, \"vi sono alcuni fastidiosi momenti dove vieni attaccato da qualcosa off-screen, o non riesci a fare un salto perch\u00e9 non lo vedi eseguire come si deve\". Sell si \u00e8 inoltre lamentando della mancanza di rigiocabilit\u00e0, il tempo che si impiega nell'aggiornare gli oggetti, e la battaglia finale con Ares, che ha ritenuto \"un po' deludente\". Reed ha scritto che, in alcune occasioni, ha trovato \"un po' fastidiose\" alcune parti di piattaforme in equilibrio, e ha ritenuto che i giocatori potrebbero essere delusi dal numero dei nemici, ma certamente il gameplay \"li far\u00e0 sentire pienamente soddisfatti\".\nLa rivista \"Play Generation\" lo ha posto come il quinto titolo splatter pi\u00f9 nauseante e come il secondo con l'avventura pi\u00f9 antica tra quelli disponibili su PlayStation 2. La stessa testata consider\u00f2 Idra come il secondo boss pi\u00f9 epocale mentre Kratos come il quinto personaggio pi\u00f9 tamarro, il quarto bicipite pi\u00f9 pompato ed il terzo personaggio meno vestito.\nIl titolo ha goduto fin da subito di un grande successo, riuscendo a superare \"Resident Evil 4\", \"Gran Turismo 4\" e \"\"."}
{"id": "230166", "revid": "34002", "url": "https://it.wikipedia.org/wiki?curid=230166", "title": "Costacurta", "text": ""}
{"id": "230167", "revid": "120664836", "url": "https://it.wikipedia.org/wiki?curid=230167", "title": "Salt Lake City", "text": "Salt Lake City (letteralmente: \"\"Citt\u00e0 del lago salato\") \u00e8 la capitale e citt\u00e0 pi\u00f9 popolosa dello Stato dello Utah. Con una popolazione stimata di abitanti nel 2018, essa prende il nome dal Gran Lago Salato immediatamente a nord-ovest della citt\u00e0.\nLa citt\u00e0 \u00e8 stata fondata nel 1847 da Brigham Young, Isaac Morley, George Washington Bradley e molti altri seguaci mormoni, che hanno ampiamente irrigato e coltivato l'arida valle. Grazie alla sua vicinanza al Grande Lago Salato, la citt\u00e0 era originariamente chiamata \"Great Salt Lake City\"\", la parola \"Great\" \u00e8 stata eliminata dal nome ufficiale nel 1868. Sebbene Salt Lake City sia ancora sede del quartier generale della Chiesa di Ges\u00f9 Cristo dei santi degli ultimi giorni, meno della met\u00e0 della popolazione di Salt Lake City sono membri della chiesa mormone oggi.\nL'immigrazione dei membri internazionali della chiesa dei mormoni, il boom minerario e la costruzione della Prima Ferrovia Transcontinentale ha inizialmente portato crescita economica, e la citt\u00e0 \u00e8 stata soprannominata crocevia dell'occidente. \u00c8 stata attraversata dalla Lincoln Highway, la prima autostrada transcontinentale, nel 1913, e attualmente due delle principali autostrade cross-country, la I-15 e la I-80, si intersecano in citt\u00e0.\nLa citt\u00e0 ha ospitato nel 2002 i XIX Giochi olimpici invernali.\nStoria.\nPrima dell'insediamento dei mormoni vi abitavano le trib\u00f9 di nativi americani degli Shoshone, degli Ute e dei Paiute che avevano abitato nella Valle del Lago Salato per migliaia di anni. Al momento della fondazione di Salt Lake City la valle era all'interno del territorio degli Shoshone del Nord-Ovest, ma era occupata solo stagionalmente. Il terreno \u00e8 stato trattato dagli Stati Uniti come di dominio pubblico, non riconoscendo alcun titolo di possesso agli Shoshone.\nIl primo esploratore statunitense della zona di Salt Lake si crede esser stato Jim Bridger nel 1825, mentre altri si erano avventurati nello Utah in precedenza, alcuni a nord fino alla vicina Valle dello Utah, come la spedizione Dominguez-Escalante del 1776 in cui vennero senza dubbio a conoscenza della valle del Salt Lake. L'ufficiale dell'esercito statunitense John C. Fr\u00e9mont sorvegli\u00f2 il Gran Lago Salato e la Valle del Lago Salato dal 1843 al 1845, mentre un gruppo di sfortunati pionieri della spedizione Donner vi transit\u00f2 nel 1846.\nI primi insediamenti permanenti in questa valle arrivarono con quei gruppi di mormoni che viaggiarono oltre i confini degli Stati Uniti alla ricerca di una zona isolata per praticare la loro religione lontano dalle ostilit\u00e0 subite negli altri territori. All'arrivo in questa zona, il 24 luglio 1847, il presidente della Chiesa, Brigham Young afferm\u00f2 \"questo \u00e8 il posto\" secondo una sua visione.\nQuattro giorni dopo il suo arrivo nella Valle del Lago Salato, Brigham Young design\u00f2 il sito per il Tempio di Salt Lake, destinato ad essere il terzo tempio della Chiesa di Ges\u00f9 Cristo dei santi degli ultimi giorni dopo i primi due templi precedentemente abbandonati, il Tempio di Kirtland in Ohio e quello di Nauvoo in Illinois. Costruito su Temple Square, nel centro della citt\u00e0, furono necessari 40 anni per il suo completamento, dal 1853 al 6 aprile 1893. A causa di questi ritardi i templi a St. George, Logan e Manti sono cos\u00ec precedenti al Tempio di Salt Lake. Questo \u00e8 diventato un'icona della citt\u00e0 ed \u00e8 il suo fulcro. L'angolo sud-est di Temple Square \u00e8 il punto iniziale di riferimento per il meridiano di Salt Lake, e per tutti gli indirizzi nella Valle del Lago Salato.\nI pionieri mormoni organizzarono poi un nuovo Stato chiamato Deseret con una petizione per il suo riconoscimento nel 1849, che per\u00f2 fu respinta dal Congresso degli Stati Uniti nel 1850. Il Congresso stabil\u00ec invece il Territorio dello Utah, notevolmente pi\u00f9 piccolo di quello di Deseret; Great Salt Lake City fu sostituita da Fillmore come capitale territoriale nel 1858, e il nome fu successivamente abbreviato in Salt Lake City. La popolazione della citt\u00e0 crebbe per\u00f2 notevolmente con un afflusso di religiosi convertiti, tanto da renderla una delle citt\u00e0 pi\u00f9 popolose del vecchio West Americano.\nLe controversie con il governo federale erano anche sul piano religioso per la diffusa pratica mormona della poligamia. Il culmine si verific\u00f2 nel 1857 quando il presidente James Buchanan dichiar\u00f2 la zona in rivolta dopo che Brigham Young rifiut\u00f2 di dimettersi da governatore, inizi\u00f2 cos\u00ec la guerra dello Utah. Una divisione dell'esercito degli Stati Uniti, comandato da Albert Sidney Johnston, in seguito uno dei pi\u00f9 importanti generali dell'esercito degli Stati Confederati d'America, marci\u00f2 attraverso la citt\u00e0 scoprendo per\u00f2 che era gi\u00e0 stata evacuata. Questa divisione costru\u00ec poi l'installazione militare di Camp Floyd a circa 40 miglia () a sud-ovest della citt\u00e0 e quella di Fort Douglas nel 1862 per mantenere la fedelt\u00e0 all'Unione durante la Guerra di secessione americana.\nMolti notabili mormoni furono condannati e detenuti nel carcere territoriale di Sugar House nel 1880 per violazione delle leggi anti-poligamia. In seguito la Chiesa mormone negli Stati Uniti inizi\u00f2 l'abbandono della pratica poligamica, nel 1890 fu pubblicato \"Il Manifesto\", che ufficialmente \"suggeriva\" ai membri di obbedire alla legge del paese, il che fu da essi giudicato pari a proibire nuovi matrimoni poligamici all'interno degli Stati Uniti e dei suoi territori, ma non negli insediamenti mormoni in Canada ed in Messico. Questo provvedimento riappacific\u00f2 i rapporti con il Congresso, nel 1896 il territorio dello Utah divenne uno Stato e Salt Lake City ne divenne la capitale.\nLa popolazione della citt\u00e0 ha cominciato a stagnare nel corso del XX secolo, spostandosi nelle zone periferiche a nord e a sud della citt\u00e0, la popolazione scese dagli anni sessanta agli ottanta, con una ripresa solo negli anni novanta per poi attualmente tornare a decrescere.\nGeografia fisica.\nTerritorio.\nDato il grande spazio disponibile, le strade ed i quartieri sono molto ampi, spostarsi a piedi \u00e8 difficoltoso, e nonostante il non eccessivo numero di abitanti, la citt\u00e0 \u00e8 molto estesa. L'area urbana \u00e8 sviluppata con un tipico piano regolatore a griglia in una vasta pianura nelle Montagne Rocciose.\nA pochi chilometri di distanza si estende il Gran Lago Salato che, nella parte settentrionale, diventa un deserto di sale. Una particolarit\u00e0 \u00e8 Antelope Island, che si raggiunge appena fuori citt\u00e0 costeggiando il lago, l'isoletta si pu\u00f2 visitare dato che \u00e8 collegata con un ponte alla terraferma. Sull'isola vivono bisonti con altri animali, ed \u00e8 possibile andare a vederli mentre pascolano, anche a pochi metri di distanza.\nCentro della citt\u00e0 \u00e8 considerata la Piazza del Tempio, dove si trova il pi\u00f9 noto dei Templi mormoni.\nIl Palazzo del Governo dello Utah riproduce esattamente il Campidoglio (\"Capitol\") di Washington.\nClima.\nLe temperature risultano piuttosto elevate durante l'estate, sebbene stemperate dall'altitudine (media giornaliera del mese di luglio di ) e fredde d'inverno (media giornaliera del mese di gennaio di ), non sono eccezionali valori massimi prossimi ai , nei mesi centrali dell'estate, e temperature minime inferiori ai in inverno. Le precipitazioni annue sono scarse (appena superiori ai ), si pu\u00f2 parlare quindi di un clima semi-arido e continentale, con massimi precipitativi primaverili, non dissimile a quello che si riscontra in altre aree del Deserto dello Utah.\nSociet\u00e0.\nMormoni.\nLa citt\u00e0 ospita la sede centrale della Chiesa di Ges\u00f9 Cristo dei santi degli ultimi giorni (mormoni) e del loro Tempio pi\u00f9 noto.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Salt Lake City.\nLa citt\u00e0 \u00e8 anche dotata di una rete metrotranviaria chiamata TRAX, di una linea tranvia interurbana che la collega con la citt\u00e0 di South Salt Lake e di un servizio ferroviario suburbano denominato FrontRunner.\nSport.\nNel 1995 Salt Lake City \u00e8 stata scelta per ospitare i XIX Giochi olimpici invernali del 2002. I giochi furono per\u00f2 afflitti da numerose polemiche. Un primo scandalo venne a galla nel 1998, secondo cui furono offerte delle tangenti per garantire alla citt\u00e0 la location dei giochi. Durante i Giochi si susseguirono altri scandali legati al modo di giudicare i punteggi e all'uso di droghe illegali. Nonostante le polemiche, i giochi furono un successo finanziario, uno dei pochi, nella storia dei giochi, ad ottenere un profitto. Furono inoltre ampliate e riparate le autostrade locali e inaugurato un sistema di metropolitana leggera. I siti olimpici sono oggi utilizzati per manifestazioni sportive di livello locale, nazionale e internazionale e per l'allenamento degli atleti olimpici. Il turismo aument\u00f2 dopo i giochi mentre gli affari ci misero un po' di pi\u00f9 a salire.\nTra gli impianti che hanno ospitato i Giochi figurano l'EnergySolutions Arena (pattinaggio su ghiaccio), il Rice-Eccles Stadium (cerimonie di apertura e di chiusura) e, a Park City, lo Utah Olympic Park con i trampolini Utah Olympic Park Jumps (salto con gli sci, combinata nordica, bob, slittino e skeleton); le gare di sci alpino furono disputate a Snowbasin, quelle di biathlon e sci di fondo a Soldier Hollow.\nSalt Lake City \u00e8 sede di varie franchigie:\nA circa 25\u00a0km dalla citt\u00e0 si estende anche uno dei pi\u00f9 grandi autodromi del mondo, il Miller Motorsports Park. Meta abituale del campionato AMA Superbike, dal 2008 ospita anche la prova americana del campionato mondiale Superbike.\nAmministrazione.\nGemellaggi.\nSalt Lake City \u00e8 gemellata con diverse citt\u00e0, tra le quali:"}
{"id": "230168", "revid": "1516566", "url": "https://it.wikipedia.org/wiki?curid=230168", "title": "Filetto (araldica)", "text": "Filetto \u00e8 un termine utilizzato in araldica per indicare una linea di partizione ingrossata e smaltata, specie per accentuare le partizioni di due campi di eguale smalto. Pezze onorevoli di lunghezza (palo, fascia, banda, sbarra) ridotte sottilissime (\"vergettes\", \"cotices\", \"burelles\", \"ecc\").\nSecondo alcuni araldisti questo termine andrebbe riservato alla banda quando ridotta ad un quinto della larghezza ordinaria. In questa accezione si usa anche il termine \"contrafiletto\" per indicare la sbarra anch'essa ridotta ad un quinto del normale. \nSpesso il filetto \u00e8 considerato una brisura."}
{"id": "230170", "revid": "126257", "url": "https://it.wikipedia.org/wiki?curid=230170", "title": "Finestrato", "text": ""}
{"id": "230173", "revid": "88740", "url": "https://it.wikipedia.org/wiki?curid=230173", "title": "Carson City", "text": "Carson City \u00e8 una citt\u00e0 degli Stati Uniti d'America e capitale dello Stato del Nevada. La popolazione era di abitanti al censimento del 2010. La citt\u00e0 prende questo nome in onore dell'esploratore statunitense Kit Carson. La maggior parte della popolazione della citt\u00e0 vive nella Eagle Valley, sul bordo orientale del Carson Range, un ramo della Sierra Nevada, circa 30 miglia () a sud di Reno. La citt\u00e0 nacque come luogo di sosta per gli emigranti legati alla California, ma la citt\u00e0 si svilupp\u00f2 quando fu scoperto sulle montagne a nord-est il Comstock Lode, un filone d'argento. \nLa citt\u00e0 \u00e8 la capitale del Nevada da quando esiste dal 1864 e per gran parte della sua storia era un hub per la Virginia and Truckee Railroad, anche se i binari furono rimossi negli anni 1950. Prima del 1969, Carson City era il capoluogo della contea di Ormsby. Nel 1969, la contea fu abolita e il suo territorio fu fuso con Carson City per formare il \"Consolidated Municipality of Carson City\". Con il consolidamento, oggi i confini della citt\u00e0 si estendono ad ovest, attraverso la Sierra Nevada, fino al confine con la California, al centro del lago Tahoe. Come altre citt\u00e0 indipendenti degli Stati Uniti, viene considerata alla stregua di una contea ai fini del censimento.\nGeografia fisica.\nTerritorio.\nSecondo lo United States Census Bureau, la citt\u00e0 ha una superficie totale di , dei quali di territorio e di acque interne.\nClima.\nCarson City \u00e8 situata in una valle desertica a circa Le stagioni sono ben distinte e sono tutte relativamente miti, in confronto ad altre parti del paese. Le nevicate invernali non sono abbondanti, le precipitazioni avvengono in inverno e in primavera, mentre le estati e gli autunni sono molto secchi, come nella vicina California. La scarsa umidit\u00e0 e l'altitudine rendono sopportabili anche i giorni pi\u00f9 caldi e i pi\u00f9 freddi. Le temperature massime di luglio raggiungono di solito i e a volte superano anche i , le minime raggiungono i , a gennaio invece le massime si aggirano intorno ai e le minime ai .\nStoria.\nLa Eagle Valley fu esplorata per la prima volta da Kit Carson intorno al 1840 e subito dopo cominciarono ad arrivare i primi coloni bianchi, soprattutto dopo la scoperta dell'oro in California negli anni 1848-1849.\nNel 1851 fu costruita Eagle Station, una stazione commerciale con un piccolo \"ranch\" che fu acquistata nel 1858 da Abraham Curry, il fondatore di Carson City. L'anno seguente fu scoperto l'argento sulle colline a est della citt\u00e0 e frotte di minatori cominciarono ad affluire nella zona. Intorno al 1860, Carson City divenne stazione del Pony Express e delle diligenze della \"\"Overland\" e nel 1861 la citt\u00e0 divenne capitale del Territorio del Nevada. Durante la guerra di secessione americana fu di vitale importanza per l'Unione l'afflusso di argento dal Nevada e, per evitare che il Territorio potesse decidere di entrare nella Confederazione, fu premiato con l'elevazione a Stato il 31 ottobre 1864.\nNel 1873 fu scoperto un altro grande giacimento d'argento, il \"Big Bonanza\"\", e fu anche costruita una ferrovia al servizio delle miniere, facilitando il trasporto del legname e del metallo.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'81,06% di bianchi, l'1,91% di afroamericani, il 2,36% di nativi americani, il 2,14% di asiatici, lo 0,18% di oceaniani, il 9,42% di altre popolazioni, e il 2,93% di due o pi\u00f9 etnie. Ispanici o latinos erano il 21,31% della popolazione."}
{"id": "230175", "revid": "126257", "url": "https://it.wikipedia.org/wiki?curid=230175", "title": "Fiorito (araldica)", "text": ""}
{"id": "230178", "revid": "729019", "url": "https://it.wikipedia.org/wiki?curid=230178", "title": "White label", "text": "White label (in italiano \"etichetta bianca\") \u00e8 il nome con cui sono conosciuti dei particolari dischi in vinile da 12\" stampati in tiratura limitata a scopo promozionale, anche chiamati \"test pressing\". Possono sia essere un'anteprima di un disco in uscita, oppure delle copie di dischi stampate illegalmente (bootleg).\nSono copie ricercate e ambitissime da (quasi) tutti i dj, che ne fanno un punto di forza dei loro DJ set."}
{"id": "230181", "revid": "125309557", "url": "https://it.wikipedia.org/wiki?curid=230181", "title": "Newark", "text": "Newark \u00e8 una citt\u00e0 degli Stati Uniti d'America, capoluogo della contea di Essex, nello Stato del New Jersey. Soprannominata \"Brick City\" (Citt\u00e0 del Mattone), si affaccia sulla baia di Newark a circa a ovest dall'isola di Manhattan e a circa a nord di Staten Island, entrambe parte della citt\u00e0 di New York. \u00c8 separata dalla baia di New York dalla penisola di Jersey City ed \u00e8 inclusa nell'area urbana di New York.\nLa sua vicinanza con l'oceano Atlantico ha favorito lo sviluppo del suo porto che, attualmente, \u00e8 il porto con il maggiore traffico di container dell'intera baia di New York. A Newark si trova il Newark-Liberty International Airport, il secondo aeroporto per traffico e volume passeggeri dell'area metropolitana di New York, dopo l'Aeroporto Internazionale John F. Kennedy e prima del La Guardia.\nStoria.\nNewark venne fondata nel 1666 dai puritani del Connecticut, guidati da Robert Treat, che ne fecero la terza maggiore citt\u00e0 tra le pi\u00f9 vecchie degli USA, dopo Boston e New York, anche se non \u00e8 il terzo fra i pi\u00f9 vecchi insediamenti coloniali. Newark \u00e8 il nome pi\u00f9 recente della citt\u00e0, che un tempo era invece chiamata Milford, dal nome della citt\u00e0 di Milford (Connecticut), dalla quale la gran parte dei coloni proveniva. Il nome attuale deriva da quello di Newark-on-Trent, una citt\u00e0 dell'Inghilterra della quale era originaria la maggioranza dei coloni.\nPeriodo coloniale.\nNewark era una citt\u00e0 relativamente estesa durante il periodo coloniale, nota per la sua buona birra, per il sidro, e gli oggetti di cuoio. In campo religioso rimase pi\u00f9 a lungo legata ai vecchi insegnamenti puritani che le altre citt\u00e0 della regione e fu molto sensibile al Grande Risveglio. Quando i collegi delle Universit\u00e0 di Yale e di Harvard mostrarono sdegno per evangelizzazione del Grande Risveglio diversi pastori di Newark, guidati da Aaron Burr Senior (padre del vicepresidente Aaron Burr) fondarono il college del New Jersey, noto successivamente come Universit\u00e0 di Princeton, nelle vicinanze della citt\u00e0 di Elizabeth.\nDalla Rivoluzione Industriale alla Seconda Guerra Mondiale.\nLa rapida crescita di Newark inizi\u00f2 nei primi anni dell'Ottocento, in gran parte dovuta all'impulso delle attivit\u00e0 portate avanti da un trapiantato dal Massachusetts chiamato Seth Boyden. Boyden arriv\u00f2 a Newark nel 1815, e inizi\u00f2 immediatamente a dare vita a un innumerevole serie di perfezionamenti nel campo della manifattura del cuoio, culminati nei processi di verniciatura della pelle. Il genio di Boyden fece s\u00ec che le fabbriche di Newark, attorno al 1870, detenessero quasi il 90% della produzione in cuoio dell'intera nazione, portando in citt\u00e0, solo in quell'anno, un flusso 8,6 milioni di dollari. Nel 1824, Boyden, stanco del cuoio, ide\u00f2 un procedimento per produrre ghisa malleabile.\nNewark prosper\u00f2 anche grazie alla costruzione del Canale Morris nel 1831. Il canale congiungeva Newark con l'area del New Jersey, che a quei tempi era una zona votata alla produzione agricola e dell'acciaio. Le ferrovie arrivarono nel 1834/35. Ne segu\u00ec una fiorente industria dei trasporti che port\u00f2 Newark a diventare il centro industriale dell'intera regione. Dal 1826 la popolazione di Newark tocc\u00f2 le anime, dieci volte di pi\u00f9 di quelle del 1776.\nLa met\u00e0 del XIX secolo vide al continua crescita e la diversificazione delle attivit\u00e0 industriali di base di Newark. La celluloide, primo materiale plastico commerciato con successo, venne prodotta in una fabbrica di Mechanic Street da John Wesley Hyatt. La sua celluloide trov\u00f2 applicazione nella produzione di diversi articoli prodotti nella stessa citt\u00e0, come: carrozze, palle da biliardo e dentiere. Edward Weston, invece, perfezion\u00f2 a Newark il processo di elettrozincatura e la costruzione di una nuova e pi\u00f9 efficiente lampada ad arco. La piazza d'armi di Newark ebbe il primo sistema di illuminazione pubblico a lampade elettriche in tutti gli U.S.A.. Prima di trasferirsi in Menlo Park pure Thomas Edison abit\u00f2 a Newark attorno al 1870. L\u00ec invent\u00f2 la teleborsa. Negli ultimi anni del XIX secolo l'industria di Newark si era ulteriormente sviluppata, soprattutto grazie all'impegno di uomini come Seth Boyden e J.W.Hyatt. Emigranti tedeschi e irlandesi arrivarono in citt\u00e0. Gli emigranti tedeschi fondarono pure propri giornali, ben presto emulati dagli altri gruppi etnici. Tuttavia non mancarono di nascere tensioni anche violente tra i cosiddetti nativi (\"native stock\") e i nuovi gruppi di abitanti.\nSempre nella met\u00e0 del XIX secolo Newark aggiunse tra le sue attivit\u00e0, anche quella delle assicurazioni. Data al 1845 la nascita del Mutual Benefit e al 1873 quella del Prudential. Prudential, noto pure come \"the Pru\" da generazioni di newarkesi, venne fondata da un emigrato dal New England, certo John Fairfield Dryden, il quale trov\u00f2 il modo di inserirsi in una nicchia fornendo i propri servizi alle classi medie e basse. Al giorno d'oggi, a Newark si vendono il maggior numero di polizze assicurative che in ogni altra citt\u00e0, fatta esclusione per Hartford nel Connecticut.\nLa popolazione crebbe in maniera incredibile: abitanti nel 1880, nel 1890, nel 1900, nel 1910. Un balzo di persone nel giro di soli trent'anni. La popolazione di Newark sfior\u00f2 il mezzo milione di persone negli anni venti, quando il potenziale di crescita della citt\u00e0 sembrava non avere limiti. Nel 1927 si diceva che: \"La vitalit\u00e0 di Newark \u00e8 grande. Nelle sue vene scorre sangue ricco e buono, la forza elementare che le consente di superare qualsiasi barriera che possa incontrare, che le permette di riprendersi da qualsiasi perdita possa soffrire e di lottare per ottenere i maggiori progressi industriali e finanziari, rendendola, infine, forse la pi\u00f9 grande citt\u00e0 industriale di tutto il mondo\".\nNei primi anni del XX secolo Newark era una citt\u00e0 animatissima. Market Street e Broad Street erano centri di commercio al dettaglio per l'intera regione, poggiandosi su fiorenti magazzini di vendita come Hahne &amp; Company, L. Bamberger and Company, L.S. Plaut and Company, and Kresge's (noto pi\u00f9 tardi come Kmart). \"Broad Street oggi \u00e8 una Mecca per i visitatori come lo \u00e8 sempre stata nella sua lunga storia\", si vantavano i commercianti di Newark, \"essi arrivano ora in centinaia di migliaia come una volta arrivavano in centinaia\".\nNel 1922 Newark aveva 63 teatri, 46 cinema e una vita notturna molto attiva. Il famoso gangster Dutch Schultz venne ucciso nel 1935 all'interno del Palace Bar. Billie Holiday alloggiava spesso presso il Coleman Hotel. Da alcuni rilievi fatti, l'incrocio tra la Market Street e la Board Street (noto come \"i quattro canti\") era l'incrocio pi\u00f9 trafficato di tutti gli U.S.A.. Nel 1915, le autorit\u00e0 vi contarono il movimento di oltre pedoni nell'arco di trenta ore. Undici anni pi\u00f9 tardi, il 26 ottobre 1926, il Dipartimento di Stato per la motorizzazione verific\u00f2 ai \"quattro canti\" il transito di tram, autobus, taxi, veicoli commerciali e automobili. Il traffico di Newark divenne cos\u00ec intenso che venne riempito il letto del vecchio canale Morris per farne la Newark City Subway, cos\u00ec che Newark divenne una delle pochissime citt\u00e0 dotate di un sistema di strade sotterraneo. Nuovi grattacieli vennero costruiti ogni anno: i pi\u00f9 alti furono i palazzi di 40 piani dell'Art Deco National Newark Building e del Lefcourt-Newark Building. Nel 1948, immediatamente dopo la fine della seconda guerra mondiale, Newark raggiunse il suo picco massimo di popolazione con abitanti. La popolazione era andata aumentando grazie all'arrivo di numerosi emigranti provenienti dall'Europa meridionale e orientale. Newark vide la nascita di diversi quartieri distinti per etnie, compresa una grande comunit\u00e0 ebraica concentrata lungo Prince Street. Tutto ci\u00f2 contribu\u00ec a creare un grande clima di instabilit\u00e0 che sfoci\u00f2 nel 1967 nelle rivolte razziali.\nA dare retta a una leggenda il famoso artista texano Robert Rauschenberg perse il proprio autobus a Newark e impieg\u00f2 almeno una settimana per rendersi conto che non si trovava a New York.\nInfrastrutture e trasporti.\nLa citt\u00e0 \u00e8 servita da una rete tranviaria con due linee, da varie linee del servizio ferroviario suburbano New Jersey Transit Rail e dalla metropolitana regionale Port Authority Trans-Hudson. Inoltre la citt\u00e0 \u00e8 servita anche dall'Aeroporto Internazionale di Newark-Liberty.\nSport.\nLa citt\u00e0 \u00e8 rappresentata in una delle principali leghe professionistiche statunitensi:\nNew Jersey Devils (NHL) - hockey su ghiaccio"}
{"id": "230183", "revid": "124212782", "url": "https://it.wikipedia.org/wiki?curid=230183", "title": "Mayflower", "text": "La Mayflower (letteralmente \"Fiore di maggio\") fu la nave mercantile con la quale i padri pellegrini, salpati il 16 settembre 1620 da Plymouth (Inghilterra), raggiunsero gli attuali Stati Uniti a Capo Cod due mesi dopo, il 19 novembre.\nIl periodo storico.\nIn Inghilterra, nel 1602, la chiesa anglicana visse un periodo travagliato che port\u00f2 alla nascita della chiesa calvinista e ad altre chiese minori dette congregazioni o chiese riformate. John Robinson, sacerdote anglicano sospeso dal servizio dal vescovo di Norwich, entr\u00f2 in contatto con un gruppo di religiosi dissidenti, tra i quali John Smyth (fondatore della Chiesa Battista), William Brewster e William Bradford. Divenuti numerosi, si insediarono in un vasto territorio nella valle del fiume Trent, tra le contee del Lincolnshire, Yorkshire e Nottinghamshire.\nDivergenze interne portarono alla divisione di questa congregazione in due tronconi, favorita anche da motivi geografici: Smyth rimase a Gainsborough (Lincolnshire), mentre Brewster e Bradford si insediarono vicino a Scrooby (Nottinghamshire), con Robinson come loro pastore.\nLe persecuzioni messe in atto dall'arcivescovo di York e dal vescovo di Lincoln fecero decidere i due gruppi ad emigrare nei Paesi Bassi, che all'epoca era l'unico paese in cui vi era tolleranza religiosa. Smyth si insedi\u00f2 ad Amsterdam e Robinson, affiancato da Brewster e Bradford, a Leida. Qui il gruppo crebbe grazie alla gestione di Robinson e del cognato, il diacono John Carver, che vi rimasero per oltre dieci anni.\nIl viaggio in America.\nL'unico territorio inglese nell'America del Nord era la Virginia, colonia fondata nel 1607. I coloni inglesi vivevano nel piccolo centro di Jamestown. La prima azienda inglese ad operare nel nuovo continente fu la London Company, una compagnia commerciale privilegiata, creata allo scopo di fondare nuovi insediamenti tra il 34\u00ba parallelo e il 41\u00ba parallelo nord.\nGrazie all'amicizia di William Brewster con Sir Edwin Sandys (1561-1629, tesoriere e funzionario della London Company, nonch\u00e9 responsabile della colonia), i padri pellegrini, ottennero nel 1619, dopo una lunga negoziazione, una concessione che assicur\u00f2 loro in nord America nella valle del fiume Hudson. Investirono gran parte delle loro risorse, siglarono un contratto finanziario con un commerciante in ferro, Thomas Weston, ed affittarono una nave, decisi a dar vita sotto la protezione inglese a una remunerativa attivit\u00e0 di commercio di caff\u00e8 e di t\u00e8.\nIl gruppo di 102 passeggeri non era omogeneo: molti erano membri della congregazione, ma si erano uniti anche un certo numero di famiglie e di altre persone che speravano di migliorare la propria situazione economica.\nLa nave era un galeone a tre alberi di circa 180 tonnellate, costruito nel 1610 presso i Cantieri Navali di Harwich, nell'Essex, per conto della famiglia di armatori inglesi Jones.\nLa nave part\u00ec dal porto di Plymouth (Cornovaglia) il 16 settembre 1620, comandata da Christopher Jones con 102 persone a bordo e 28 membri di equipaggio. Oltre a Jones, capitano e co-proprietario, vi erano: John Alden, organizzatore del viaggio e fondatore della colonia; John Carver, primo governatore; William Bradford, che venne nominato governatore alla morte di Carver e venne rieletto per 30 volte consecutive rimanendo in carica fino al 1656.\nLa traversata dell'Oceano Atlantico dur\u00f2 due mesi. I Padri Pellegrini fecero il loro ingresso al porto di Capo Cod, nell'attuale Stato del Massachusetts,\npoi a Provincetown l'11 novembre, dove firmarono il Patto del Mayflower che diede origine al loro governo.\nRinunciando alla concessione ottenuta, sbarcarono l'11 dicembre sulla costa occidentale del Massachusetts, dove fondarono la Colonia di Plymouth, riconosciuta ufficialmente il 1\u00ba giugno 1621. Secondo la tradizione, il punto esatto in cui i padri pellegrini misero per la prima volta piede a terra nel Nuovo Mondo \u00e8 contrassegnato dalla Roccia di Plymouth, che pu\u00f2 essere tuttora vista sul lungomare della cittadina.\nNella primavera seguente il \"Mayflower\" effettu\u00f2 il viaggio di ritorno: salp\u00f2 da Plymouth (Massachusetts) il 5 aprile 1621 e attracc\u00f2 al porto di partenza il 6 giugno.\nLa nave dei Pellegrini Mayflower ha un ruolo importante nella storia americana come simbolo dell'antica colonizzazione inglese dei futuri Stati Uniti. Il documento principale del viaggio della Mayflower e della creazione della colonia di Plymouth \u00e8 dato dalle lettere e dal diario di William Bradford, che fu la forza guida e poi il governatore della colonia.\nJohn Steinbeck ne \u201cL\u2019inverno del nostro scontento\u201d fa citare al protagonista Ethan Hawley: \u201c\u2026per esempio dicono che dalla parte di mio padre ci son stati dei pirati, un tempo, e che la famiglia di mia madre venne col Mayflower\u201d.\nIl quattrocentesimo anniversario del viaggio della Mayflower \u00e8 stato celebrato nel 2020.\nLa seconda Mayflower.\nUn'altra nave anch'essa chiamata \"Mayflower\" fece nel 1629 un viaggio tra Londra e la colonia di Plymouth trasportando 35 passeggeri, molti dei quali appartenevano alla congregazione dei pellegrini di Leiden che organizzarono il primo viaggio. Questa seconda nave non era tuttavia la stessa che fece il primo viaggio portando in America i primi coloni nove anni prima. \nQuesto secondo viaggio inizi\u00f2 nel mese di maggio e termin\u00f2 raggiungendo Plymouth in agosto. Questa stessa nave fece altre traversate dall'Inghilterra all'America nel 1630, nel 1633, nel 1634 e nel 1639. Un altro tentativo venne fatto nell'ottobre del 1641 con partenza da Londra con alla guida il capitano \"John Cole\". Sulla nave erano imbarcati 140 passeggeri diretti in Virginia: la nave non arriv\u00f2 mai a destinazione e venne data ufficialmente per dispersa il 18 ottobre del 1642."}
{"id": "230186", "revid": "1442080", "url": "https://it.wikipedia.org/wiki?curid=230186", "title": "Diego Galeri", "text": "Biografia.\nGli Esordi.\nDiego Galeri nasce a Brescia il 7 marzo 1968, fin da giovane si avvicina alla musica iniziando a studiare la chitarra classica, passando poi alla batteria che diventer\u00e0 il suo strumento definitivo.\nCon i Timoria.\nFonda e diventa il batterista dei Precious Time, quelli che diventeranno presto i Timoria, band rock bresciana di cui far\u00e0 parte dal 1985 fino al 2002, anno di scioglimento della band.\nCon i Timoria pubblica 12 album, 9 in studio, 2 raccolte ed un live, tra i quali figurano Viaggio senza vento e 2020 Speedball, entrambi dischi d'oro.\nPartecipa due volte al Festival di Sanremo nel 1991 e nel 2002, entrambe le volte con i Timoria.\nCon i Miura.\nQuando alla fine del 2002 i Timoria, dopo un lunghissimo tour documentato dal doppio album dal vivo \"\u201d, decidono di interrompere l'attivit\u00e0 a tempo indeterminato, Diego Galeri insieme all'allora bassista dei Timoria Carlo Alberto Pellegrini, detto Illorca, continuano il loro percorso musicale assieme dando vita con il chitarrista Killa e il cantante Jack, ad una nuova rock-band, i Miura.\nIl primo album dei Miura dal titolo \"In testa\" esce a febbraio del 2005 supportato da due videoclip per la regia di Michele Corleone, a seguire un intenso tour in tutta Italia fino alla primavera del 2006.\nNel 2006 i Miura realizzano le musiche per il monologo teatrale \u201cNiente pi\u00f9 niente al mondo\u201d, tratto da un testo di Massimo Carlotto per la regia di Francesco Migliaccio che debutta a marzo al TeatroDue di Parma.\nNel novembre 2006 esce l'antologia di racconti \u201cNon Sono Io Il Principe Azzurro\u201d dedicata a Luigi Tenco edita da Il Foglio Letterario per la collana Dammi Spazio. Tra i racconti, scritti da sette musicisti, figura anche Il Match scritto da Diego, il suo primo racconto pubblicato.\nAlla fine del 2006, durante il lavoro di preparazione dei nuovi brani per il secondo album, Jack ed i Miura decidono di terminare la loro collaborazione artistica.\nDiego e Killa cercano immediatamente un nuovo cantante.\nNei primi mesi del 2007 Massimiliano Tordini, ex cantante e frontman dei Mesas, entra ufficialmente a far parte della band.\nSubito dopo Giorgio Canali, chitarrista dei CSI, PGR, leader dei Rossofuoco e gi\u00e0 produttore di gruppi come i Verdena, i Tre Allegri Ragazzi Morti e Bugo accetta l'incarico di produrre artisticamente il nuovo album dei Miura.\nNel giugno del 2007 i Miura iniziano le registrazioni del nuovo album al Chichoi Studio di Bassano del Grappa; l'uscita \u00e8 prevista entro la fine del 2007.\nNel giugno del 2007 i Miura iniziano le registrazioni del secondo album al Chichoi Studio di Bassano del Grappa con la produzione di Giorgio Canali. L'album annovera diverse collaborazioni tra cui Moltheni e Pietro Canali, Lubjan, Walter Clemente (Deasonika), Mirko Venturelli (Giardini di Mir\u00f2), Stefano Dal Col (Frigidaire Tango), Marcello Todde (Matra), quest'ultimo entra nella formazione come bassista per seguire la band nell'attivit\u00e0 dal vivo.\nIl secondo album dei Miura, dal titolo \u201cCroci\u201d, esce il 23 aprile 2008 su etichetta Prismopaco/Target con distribuzione Delta Dischi, contiene 11 brani inediti pi\u00f9 la cover riarrangiata de \u201cIl Cielo In Una Stanza\u201d di Gino Paoli.\nA seguire per tutto il 2008 e parte del 2009 una serie di concerti nei clubs di tutta la penisola.\nNel Maggio/Giugno 2009 i Miura entrano in studio al Borgo Recording Studio di Cattognano (MS) per registrare il terzo album con la produzione artistica Giacomo Fiorenza.\n\u201c3\u201d, il terzo album dei Miura, esce il 7 novembre 2009 per Prismopaco Records e distribuito da Venus e Believe Digital, a seguire numerosi concerti in tutta Italia.\nCon Adam Carpet.\n\"Il progetto Adam Carpet nasce a Milano nel 2011.\"\nAdam Carpet \u00e8 un nuovo progetto di musica strumentale caratterizzato dalla formazione atipica con due batterie (Diego e Alessandro Deidda), due bassi (Edoardo \"DoubleT\" Barbosa e Silvia Ottan\u00e0), synth (Giovanni Calella, gi\u00e0 con Kalweit And The Spokes) e proiezioni live in mapping.\nUn progetto che unisce la musica alla tecnologia, nel tentativo di aggiungere una nuova dimensione alla musica, visiva e interattiva. La musica di Adam Carpet fonde la realt\u00e0 virtuale con quella fisica fino alla perdita totale di un confine.\nFebbraio 2013 esce in digitale per Rude Records l'album s/t d'esordio di Adam Carpet.\nFebbraio 2014 \u201cAdam Carpet\u201d esce anche in versione fisica con l'aggiunta di due bonus tracks inedite.\nGiugno 2014 esce, per Prismopaco Records, \"Adam Carpet The Remixes\" che contiene l'album di Adam Carpet interamente remixato da djs e producers come Francesco Bergomi (Sci-Tec), Marco Trentacoste, John Lui e altri.\nIl 30 settembre 2016 esce per Irma Records in Italia e distribuito in tutta Europa da Cargo, il secondo album di Adam Carpet dal titolo \"Parabolas\".\nIl 9 giugno 2017 esce, per Prismopaco Records, \"Hardcore Problem Solver\" il nuovo Ep di Adam Carpet composto da quattro tracce inedite.\nIl 12 gennaio 2018 sempre per Prismopaco Records esce un nuovo singolo di Adam Carpet con, featuring di Ben Alexander, dal titolo \"Wake Up\", di fatto il primo brano cantato di Adam Carpet.\nPrismopaco Records.\nSul finire del 2007 nasce Prismopaco Records, la nuova etichetta di Diego Galeri, il primo album pubblicato \u00e8 l'esordio degli Stoop \"Stoopid Monkeys In The House\" (2008).\nNovembre 2009 esce \"3\", terzo ed ultimo disco dei Miura, prodotto da Giacomo Fiorenza (produttore di Giardini di Mir\u00f2, Moltheni, i Cani, Colapesce).\nIl 23 aprile 2010 esce per Prismopaco Records l'album di debutto dei Kitsch dal titolo \"Mentre Tutto Collassa\", la produzione artistica \u00e8 di Diego.\nMaggio 2011, esce per Prismopaco Digital il secondo album degli Stoop dal titolo \u201cFreeze Frames\u201d.\nIl 3 giugno 2011 esce, per Prismopaco Digital, il singolo \u201cDivora\u201d dei Kitsch con Micol Martinez, cover realizzata e prodotta artisticamente da Diego per la compilation tributo a Il Santo Niente. Giugno 2011, Prismopaco Digital pubblica il nuovo album di Psychovox dal titolo \u201cLa Scelta\u201d e contemporaneamente la loro discografia completa.\nNel 2012 altre due produzioni per Prismopaco, l'album di debutto di SoftLoud \"Emotional Anatomy\" e l'Ep dei Kitsch \"All You Can Eat\" progetto che unisce musica e comics.\nGennaio 2013 Prismopaco pubblica il terzo album degli Stoop dal titolo \"Somewhere\". Marzo 2013 esce per Prismopaco \"Universi Piccolissimi\", album di debutto di \"The Perris\"\nMarzo 2014 Prismopaco pubblica \"Yellow Moor\", l'album di debutto di Yellow Moor, nuovo progetto di Silvia Alfei e Andrea Viti (Afterhours, Karma, Juan Mordecai). Sempre a Marzo 2014 Prismopaco pubblica \"Royal Bravada\", l'album di debutto di Royal Bravada.\ndel10.\ndel10 \u00e8 il progetto solista con il quale Diego Galeri pubblica dal 2014 brani di musica elettronica interamente composti e suonati da lui.\ndal 2014 ad oggi del10 ha pubblicato, sette EP per Prismopaco Records: \"Faceless\", \"Faceless (John Lui Dub Reworks)\", \"Don't Look Back\", \"Bad Nature\", \"K\u00fchlmittendstand\", \"Quiet\" e \"Bored Of You\"."}
{"id": "230188", "revid": "247222", "url": "https://it.wikipedia.org/wiki?curid=230188", "title": "Columbus (Ohio)", "text": "Columbus (: ) \u00e8 un comune (\"city\") degli Stati Uniti d'America che si trova tra le contee di Franklin (della quale \u00e8 capoluogo), Delaware, e Fairfield, ed \u00e8 la capitale dello Stato dell'Ohio. La popolazione era di abitanti nel 2018, il che la rende la citt\u00e0 pi\u00f9 popolosa dello stato e la 14\u00aa citt\u00e0 pi\u00f9 popolosa della nazione, nonch\u00e9 la seconda citt\u00e0 con pi\u00f9 abitanti del Midwest dopo Chicago. \u00c8 la principale citt\u00e0 dell'area metropolitana di Columbus. Gli abitanti di Columbus vengono chiamati \"Columbusite\".\nGeografia fisica.\nSecondo lo United States Census Bureau, ha un'area totale di 223,11 miglia quadrate ().\nStoria.\nLa citt\u00e0 fu fondata il 14 febbraio 1812 alla confluenza dei fiumi Scioto e Olentangy, e ha assunto le funzioni di capitale dello stato nel 1816. Prende questo nome in onore di Cristoforo Colombo (\"Christopher Columbus\" in inglese).\nSociet\u00e0.\nEvoluzione demografica.\nSecondo il censimento del 2010, c'erano abitanti.\nSecondo gli ultimi dati ufficiali del 2018, Columbus ha una popolazione di persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 61,5% di bianchi, il 28,0% di afroamericani, lo 0,3% di nativi americani, il 4,1% di asiatici, lo 0,1% di oceaniani, il 2,9% di altre etnie, e il 3,3% di due o pi\u00f9 etnie. Ispanici o latinos di qualsiasi nazionalit\u00e0 erano il 5,6% della popolazione.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Port Columbus.\nAmministrazione.\nGemellaggi.\nNel 1955, la citt\u00e0 di Genova fu la prima a stabilire relazioni amichevoli con Columbus. Per commemorare l'evento, il popolo di Genova don\u00f2 a Columbus una grande statua del navigatore Cristoforo Colombo, che fu posta davanti al municipio di Columbus. La statua venne rimossa a seguito delle Proteste razziali negli Stati Uniti d'America del 2020. \nSport.\nColumbus \u00e8 rappresentata nei vari sport da:"}
{"id": "230190", "revid": "1748167", "url": "https://it.wikipedia.org/wiki?curid=230190", "title": "Pescocostanzo", "text": "Pescocostanzo \u00e8 un comune italiano di abitanti in provincia dell'Aquila in Abruzzo. Considerato uno dei borghi storici d'Abruzzo, \u00e8 sede di un'omonima stazione sciistica privata e membro del Club \"I borghi pi\u00f9 belli d'Italia\".\nGeografia fisica.\nTerritorio.\nSituato nella regione degli Altipiani maggiori d'Abruzzo, un territorio dominato prevalentemente da pascoli, a un'altitudine di 1395 m s.l.m., quarto comune pi\u00f9 elevato degli Appennini, appartenente alla comunit\u00e0 montana Alto Sangro e altopiano delle Cinquemiglia, alle pendici del \"Monte Calvario\" (1743 m) dove \u00e8 posta anche la stazione sciistica che fa parte del comprensorio dell'Alto Sangro, il paese domina la conca dell'altopiano del Quarto Grande, raggiungibile da est dalla strada statale 84 Frentana attraverso il valico della Forchetta (1300 m circa).\nStoria.\nLa fondazione di Pescocostanzo viene fatta risalire al X secolo. Fin dai primi secoli si dimostr\u00f2 prevalente sui centri circostanti, mostrando per\u00f2 rapporti movimentati nei confronti di feudatari e istituzioni religiose. Nell'XI secolo compare tra i possedimenti diretti dell'Abbazia di Montecassino: viene rappresentato sui battenti bronzei della nuova porta del Monastero cassinense voluta dall'Abate Desiderio nel 1065.\nNel 1108 l'abate di Montecassino e il preposto del monastero di San Pietro dell'Avellana, tal Brunone che viene definito anche vescovo, cedono il castello di Pesco Costanzo e la sua chiesa di Santa Maria al conte Attone figlio di Gualtieri, in cambio del castello di Cantalupo, che ne diventa cos\u00ec il primo feudatario laico dalla sua fondazione.\nIl terremoto del 1456 che devast\u00f2 l'Abruzzo offr\u00ec le condizioni al borgo per cambiare l'assetto urbanistico, con l'afflusso di una massiccia colonia di maestranze lombarde; questo singolare evento lasci\u00f2 la sua impronta nel tessuto sociale e culturale del paese. Tra l'altro si conserva l'uso del rito ambrosiano nelle cerimonie di battesimo celebrate nella Basilica di Santa Maria del Colle. Con il dominio di Ferdinando I d'Aragona fin dal 1464 Pescocostanzo ebbe uno statuto che garant\u00ec per l'appartenenza al regio demanio per qualche tempo, godendo delle relative libert\u00e0. Successivamente il controllo della cittadina fu affidato a feudatari. La formazione nel tempo di una classe sociale economicamente solida e culturalmente elevata port\u00f2 ad uno stato di benessere e di un'efficiente amministrazione.\nLa svolta per la cittadina si ebbe nel 1774, quando assumendo il titolo di \"Universitas Sui Domina\" (comunit\u00e0 padrona di s\u00e9), motto che fregia tuttora lo stemma comunale, si riscatt\u00f2 dal dominio feudale. Trovarono accoglienza nella societ\u00e0 gli studi giuridici, filosofici, storici, matematici, letterari e un notevole culto dell'arte. A testimoniare la cultura locale vi sono i patrimoni librari custoditi presso molte famiglie e i numerosi eletti ingegni fioriti a Pescocostanzo. Il primo e pi\u00f9 autorevole interprete in Italia della filosofia kantiana fu infatti un cittadino pescolano, il filosofo e matematico Ottavio Colecchi. La presenza di un consistente numero di opere d'arte nel piccolo borgo aquilano trova spiegazione in due fattori: le notevoli risorse economiche di istituzioni pubbliche e dirigenti e la disponibilit\u00e0 di maestranze in grado di realizzare opere in pietra, marmo, ferro battuto e legno, tradizioni artigianali tramandate dopo l'immigrazione dei \"mastri\" lombardi tra il XV e il XVII secolo.\nMonumenti e luoghi d'interesse.\nBosco di Sant'Antonio.\nIl centro di Pescocostanzo si trova in posizione dominante sull'altopiano delle Cinquemiglia, nel comprensorio dell'Alto Sangro, alle pendici della Maiella. L'unica riserva naturale comunale \u00e8 il bosco di Sant'Antonio, divenuto protetto nel 1986, dove anticamente vi era un tempio sacro dedicato a Giove, con un'estensione di 550 ha.\nCultura.\nCinema.\nA Pescocostanzo sono state girate alcune scene della fiction di Rai Uno \"Raccontami \"(2006-08) e dei film \"Straziami ma di baci saziami\" (1968), di Dino Risi con Nino Manfredi, e \"Assisi Underground\" (1985).\nNel 1973 Pescocostanzo ha fatto da set allo sceneggiato di Rai Uno \"Vino e Pane\", tratto dall'omonimo romanzo di Ignazio Silone.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la tessitura finalizzata alla realizzazione di tappeti, arazzi e coperte caratterizzati da temi geometrici e vegetali, oppure come l'arte del merletto, del tombolo e quella orafa.\nImportanti sono anche le produzioni di mobili rustici e le lavorazioni del ferro battuto.\nL'arte del ferro nel paese vanta origini antiche, esistente sin dal XV secolo circa, per un rapporto capillare, esistente anche nel resto della Valle Peligna, con i maestri Lombardi emigrati, composti da scalpellini, intagliatori, fabbri, citati in Pescocostanzo dal 1480 al 1732, rendendo il paese uno dei pi\u00f9 fiorenti della regione quanto a innovazione culturale. Il vertice del'arte del ferro battuto si raggiunse nel XVII secolo, quando il fabbro Sante Di Rocco (1663-1705) realizz\u00f2 il cancello che chiude l'accesso al Cappellone del Sacramento presso la Basilica di Santa Maria del Colle, la chiesa maggiore del paese; l'altare maggiore preceduto da una cancellata invece \u00e8 di Nicodemo Donatelli. Ancora oggi quest'arte bench\u00e9 ridotta a semplice artigianato fine a s\u00e9 stesso, con vendita di pezzi al turista in visita, \u00e8 molto praticata, e si ricorda soprattutto la storica Bottega Donatelli.\nOltre al ferro battuto, di cui a Pescocostanzo resta anche l'esempio della fontana della Fanciulla in Piazza Municipio, esiste anche la lunga tradizione degli scalpellini e del tombolo all'Aquilana. Gli scalpellini fecero scuola in Abruzzo, ispirandosi anche all'arte napoletana dal XVII al XIX secolo, quasi tutti gli altari in marmo policromo della Valle Peligna presso le chiese maggiori appartengono a maestri di Pescocostanzo, oltre a ci\u00f2, gli intagliatori e decorati del legno: a Pescocostanzo vissero i due pi\u00f9 famosi Panfilio Ranalli, che rifece nel 1715-21 il soffitto della Basilica di Santa Maria di Collemaggio (barbaramente distrutto dal soprintendente Mario Moretti nel 1968), e Ferdinando Mosca, che in contemporanea col Ranalli, rifece lo splendido soffitto della Basilica di San Bernardino. Quanto all'architettura, si ricorda il maestro Cola di Cicco, che nella seconda met\u00e0 del '700 a L'Aquila realizz\u00f2 il Palazzo Centi, uno dei migliori esempi innovativi di architettura tardo barocca abruzzese.\nIl costume di Pescocostanzo e il merletto.\nIl costume femminile, in generale, \u00e8 costituito da elementi essenziali: gonna ampia, corpetto e camicia vaporosa; la gonna \u00e8 di colore nero o rosso, di stoffa pesante, bordata da ricami dorati, ricoperta davanti da un grembiule bianco di lino con applicazioni di merletti. Il corpetto di solito \u00e8 in velluto nero, pu\u00f2 presentare applicazioni di passamaneria, insieme a vari tipi di tessuti e intrecci utilizzati per la guarnizione nell'abbigliamento, come bottoni o fiocchetti. Sotto il corpetto si indossa una camicia bianca con pizzi ricamati a mano, reminiscenza degli antichi indumenti femminili del Rinascimento, di cui si ricorda la tradizione del \"merletto a tombolo aquilano\" di Pescocostanzo (AQ). La testa \u00e8 coperta da un fazzoletto ampio e bianco, in certi casi un vero e proprio turbante come nell'esempio di Scanno, abbellito con inserti di altra stoffa, solitamente quella della gonna. A caratterizzare il costume femminile abruzzese era un panno rettangolare color \"vinaccia\", avvolto al corpo all'altezza del petto, fungendo da sottoveste; era in lana e tessuto di casa.\nIdentico al cosiddetto \"fasciatore\", molto pi\u00f9 grande, era il mantello o lo scialle rustico da usare l'inverno per coprirsi il capo in gi\u00f9, e ancora oggi sono visibili alcuni esempi grazie alla presenza di donne anziane che conservano la tradizioni; nel 1965 un documentario della Rai illustr\u00f2 come le donne del paese di Frattura (Scanno) usassero tutte questo indumento all'arrivo dell'inverno. Per il lavoro dei campi si calzavano le cosiddette \"ciocie\", ciabatte molto pesanti e dure in cuoio o gomma; per il corredo di nozze o da esibire in occasione delle ricorrenze speciali, si usavano elementi sferici oppure ovali d'oro, chiamate \"cannatore\", forse di origine longobarda, frequenti soprattutto nel costume scannese, oppure i tipici ciondoli in filigrana, la famosa \"presentosa\" a forma di stella con due cuori intrecciati al centro (la cornice ha una linea guida generale, ma ne esistono diverse variet\u00e0), il gioiello legato alle dichiarazioni d'amore, e infine gli orecchini pendenti a navicella, detti \"sciacquaje\".\nL'abito nuziale femminile della tradizione abruzzese prevede: in testa il velo o un fazzoletto di tulle bianco lungo fino alle spalle, il corpetto in seta rossa con maniche lunghe e polsini allacciati con bottoni dorati, la gonna bianca e grembiule azzurro in lino o altro tessuto, le scarpe nere di cuoio e calze bianche. Pi\u00f9 semplici sono i costumi maschili: realizzati in panno di velluto nero, con pantaloni al ginocchio, calzettoni bianchi, giacchetta corta con bottoni, panciotto e camicia con il colletto ricamato, ai piedi le \"ciocie\" e i cui lacci legano intorno i polpacci, coperti di grosse calze in lana bianca oppure semplici scarpe di cuoio con fibbia d'argento.\nA Pescocostanzo gi\u00e0 dal XVI secolo era in voga lo stile del tombolo aquilano, dove si utilizzavano, ancora oggi, i fuselli (in dialetto \"tammarieje\"); e ci\u00f2 \u00e8 dimostrato anche dai dipinti e dalle stampe delle donne abruzzesi nel costume locale, alcune delle quali conservate nella sezione del Museo della tradizione e costume locale nel complesso dei Musei Civici a Sulmona. Una leggenda vuole che nel 1547, al tempo della passione di Caterina de Medici per il merletto, la lavorazione mediante i fuselli fosse nata a Venezia, e che mediante gli scambi commerciali con il Regno di Napoli, tale tecnica fosse giunta anche in Abruzzo. Nella regione arriv\u00f2 la tecnica del \"punto nuovo\", secondo lo storico Sabatini dalle maestranze lombarde nel XV secolo, dato che Venezia era in costante contatto mercantile con L'Aquila, mentre altre voci sostengono dell'arrivo della tradizione mediante l'amicizia tra Caterina de Medici e Vittoria Colonna, marchesa di Pescara insieme con il Marchese d'Avalos del Vasto.\nPresto l'arte del tombolo divenne fonte principale del sostentamento economico della piccola realt\u00e0 pescolana, tanto che anche le monache del Palazzo Fanzago (all'epoca convento di clausura delle Clarisse) si cimentavano nella tessitura. Ogni bambina, appena possibile, veniva incominciata all'arte del tombolo mediante l'esecuzione graduale della \"scheda\", che fisse le nozioni basilari dell'arte. E ogni ragazza in et\u00e0 da marito possedeva un corredo principesco di tovaglie, tovaglioli, centrini e fazzoletti riccamente ricamati. La lavorazione per\u00f2 includeva anche la fascia maschile per la realizzazione di cuscini e fuselli, in legno di noce, costruiti dai mastri falegnami della Maiella.Anche nel carattere sacro il tombolo di Pescocostanzo trov\u00f2 il suo posto, quando vennero ricamate vesti d'onore per le statue dei santi patroni e delle Madonne. Con gli anni il merletto a mano, soprattutto nella seconda met\u00e0 del Novecento, venne sostituito dal merletto a macchina per questioni economiche; per quanto ineccepibile nell'esecuzione, la tradizione a mano con i fuselli nella cittadina della Maiella \u00e8 ancora praticata a mano. Presso il Palazzo Fanzago oggi \u00e8 allestito un museo a tema che celebra l'arte locale.\nSci.\nNella parte alta del monte che sovrasta il paese, di recente sono stati realizzati impianti sciistici, in modo da aumentare l'offerta turistica di Pescocostanzo, gareggiando con le pi\u00f9 vicine Rivisondoli e Roccaraso. La stazione principale \u00e8 la Pescocostanzo Vallefura, offre una skiaerea che si sviluppa dal paese sui pendii del Monte Calvario; sul lato opposto una seggiovia quadriposto conduce gli sciatori al piazzale, a 1440 m sino al Rifugio a 1729 m. La seggiovia Vallefura \u00e8 contrapposta all'altra Valle Gelata, a due posti, le poste hanno anche tracciati cronometrati.\nSport.\nCiclismo.\nHa ospitato l'arrivo della 7\u00aa tappa del Giro d'Italia 2008 che ha visto la vittoria di Gabriele Bosisio."}
{"id": "230191", "revid": "1776051", "url": "https://it.wikipedia.org/wiki?curid=230191", "title": "Alterswil", "text": "Alterswil (toponimo tedesco) \u00e8 un comune svizzero di 2\u00a0029 abitanti del Canton Friburgo, nel distretto della Sense.\nStoria.\nIl comune di Alterswil \u00e8 stato istituito nel 1832.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Alterswil sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "230201", "revid": "110157", "url": "https://it.wikipedia.org/wiki?curid=230201", "title": "Br\u00fcnisried", "text": "Br\u00fcnisried (toponimo tedesco) \u00e8 un comune svizzero di 658 abitanti del Canton Friburgo, nel distretto della Sense.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "230203", "revid": "126257", "url": "https://it.wikipedia.org/wiki?curid=230203", "title": "Fissante", "text": ""}
{"id": "230204", "revid": "767487", "url": "https://it.wikipedia.org/wiki?curid=230204", "title": "Works Volume 1", "text": "Works Volume 1 \u00e8 il settimo album di Emerson, Lake &amp; Palmer, uscito nel 1977 a tre anni di distanza dal precedente.\nIl disco.\nL'album \u00e8 doppio, ma delle quattro facciate solo una \u00e8 attribuita al gruppo mentre in ciascuna delle altre uno dei tre musicisti propone del materiale proprio. \nIl lato A del primo disco \u00e8 a nome Keith Emerson, che presenta \"Piano Concerto No.1\", appunto un concerto classico per pianoforte e orchestra. Emerson si avvale della collaborazione della London Philharmonic Orchestra diretta da John Mayer.\nGreg Lake, sul lato B del primo disco, offre cinque canzoni nel suo tipico stile fatto di romanticismo e richiami classici. Esemplificativo in questo senso \u00e8 il brano \"C'est la vie\". Anche Lake utilizza un'orchestra, in questo caso l'Orchestre de l'Op\u00e9ra de Paris diretta da Godfrey Salmon, mentre Pete Sinfield collabora ai testi.\nIl lato A del secondo disco \u00e8 di Carl Palmer. I lavori del batterista, interamente strumentali, si basano prevalentemente su atmosfere a met\u00e0 tra il jazz e il rock ed includono due rielaborazioni di brani classici: la rilettura in chiave rock di un estratto dalla \"Scythian Suite\" di Prokof'ev e la trascrizione per marimba ed archi di un\"'Invenzione a due voci\" di Bach. Il brano \"L.A. Nights\" vede la partecipazione di Joe Walsh degli Eagles alla chitarra, mentre Keith Emerson vi suona le tastiere. \"Food for Your Soul\" \u00e8 un brano per \"big band\" che offre a Palmer il pretesto per virtuosismi solistici alla batteria. Chiude la facciata una nuova versione di \"Tank\" (dal primo album del gruppo) qui ri-arrangiata per orchestra e batteria, ma senza l'assolo di Palmer dell'originale; Emerson vi contribuisce replicando il \"solo\" conclusivo al sintetizzatore.\nLa quarta facciata vede infine il gruppo al completo eseguire due lunghi brani: lo strumentale \"Fanfare for the Common Man\" di Aaron Copland (autore del quale il trio aveva gi\u00e0 ripreso, nell'album \"Trilogy\", il brano \"Hoedown\" dal balletto \"Rodeo\") e \"Pirates\", sorta di mini-musical su testo di Lake e Pete Sinfield. Anche in questi brani viene impiegata l'Orchestre de l'Op\u00e9ra de Paris condotta da Salmon. Il direttore seguir\u00e0 il trio anche nei concerti con orchestra del 1977 e collaborer\u00e0 tre anni pi\u00f9 tardi ancora con Emerson per le parti orchestrali della colonna sonora del film \"Inferno\", diretto da Dario Argento.\nTracce.\nMusiche di Keith Emerson.\n\"Piano Concerto No. 1\"\nMusiche di Greg Lake, testi di Peter Sinfield."}
{"id": "230206", "revid": "126257", "url": "https://it.wikipedia.org/wiki?curid=230206", "title": "Fluttuoso", "text": ""}
{"id": "230208", "revid": "767487", "url": "https://it.wikipedia.org/wiki?curid=230208", "title": "Foglia di sega", "text": "Foglia di sega \u00e8 un termine utilizzato in araldica per indicare la fascia dentata nel lembo inferiore; per le altre posizioni, blasonarle."}
{"id": "230209", "revid": "1776051", "url": "https://it.wikipedia.org/wiki?curid=230209", "title": "Rechthalten", "text": "Rechthalten (toponimo tedesco; in francese \"Dirlaret\") \u00e8 un comune svizzero di 1\u00a0083 abitanti del Canton Friburgo, nel distretto della Sense.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "230212", "revid": "767487", "url": "https://it.wikipedia.org/wiki?curid=230212", "title": "Acquiring the Taste", "text": "Acquiring the Taste \u00e8 il secondo album del gruppo britannico di rock progressivo Gentle Giant, pubblicato nel 1971.\nTracce.\nTesti e musiche di Derek Shulman, Phil Shulman, Ray Shulman e Kerry Minnear."}
{"id": "230213", "revid": "73843", "url": "https://it.wikipedia.org/wiki?curid=230213", "title": "Scherma ai Giochi della XVI Olimpiade", "text": "La scherma alle Olimpiadi estive del 1956 fu rappresentata da sette eventi."}
{"id": "230217", "revid": "767487", "url": "https://it.wikipedia.org/wiki?curid=230217", "title": "Sankt Ursen", "text": "Sankt Ursen (toponimo tedesco, fino al 1831 \"Ennet-dem-Bach\"; in francese \"Saint-Ours\") \u00e8 un comune svizzero di 1\u00a0332 abitanti del Canton Friburgo, nel distretto della Sense.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
