{"id": "199677", "revid": "278830", "url": "https://it.wikipedia.org/wiki?curid=199677", "title": "Una giornata di Ivan Denisovi\u010d", "text": "Una giornata di Ivan Denisovi\u010d \u00e8 un romanzo di Aleksandr Sol\u017eenicyn pubblicato il 18 novembre 1962 sulla rivista letteraria sovietica \"Novyj Mir\". Racconta la brutale esistenza quotidiana in un gulag sovietico di un prigioniero, detenuto politico, negli anni Cinquanta. L'idea dell'Autore, che fa da sfondo a tutto il racconto, \u00e8 quella di mostrare come sia possibile per l'uomo conservare intatta la propria dignit\u00e0 umana pur essendo immerso in un \"inferno\".\nGenesi.\nLa pubblicazione dell'opera - un resoconto della repressione e oppressione stalinista - costitu\u00ec un evento straordinario per la storia letteraria dell'URSS, rompendo la tradizione consolidata delle manipolazioni grossolane del presente, tipiche del realismo socialista. Fu Nikita Chru\u0161\u010d\u00ebv in persona a dare il proprio assenso alla sua diffusione, difendendolo davanti al presidium del Politburo, per dare forza alla sua campagna di destalinizzazione seguita al XX Congresso del 1956. Ci\u00f2 che aveva colpito Chru\u0161\u010d\u00ebv era la forza accusatoria dell'opera di Sol\u017eenicyn contro i campi staliniani in un momento politico nel quale l'equilibrio di potere all'interno del Presidium tra lui e i suoi avversari s'era fatto precario: l'anno prima egli aveva clamorosamente deciso l'espulsione della salma di Stalin dal Mausoleo di Lenin sulla Piazza Rossa a Mosca. Il titolo originale, \"S\u010d-854\" (numero di matricola nel Gulag del protagonista, Ivan Denisovi\u010d \u0160uchov), venne modificato prima della pubblicazione perch\u00e9 ritenuto troppo brutale dai censori sovietici. Il manoscritto fu sottoposto dall'autore gi\u00e0 nel 1960 al direttore della rivista, Aleksandr Tvardovskij: comparve con un \"editing\" concordato col direttore, in diversi punti modificato e attenuato, per gli stessi problemi di censura. La pubblicazione del primo romanzo sui lager staliniani ebbe un effetto dirompente, svelando al popolo russo la verit\u00e0 fino allora occultata dei campi di lavoro coatto dell'Asia centrale, della Siberia Orientale, dell'estremo nord, dove milioni di esseri umani erano morti. La tiratura iniziale di centomila copie della rivista and\u00f2 esaurita in poche ore.\nNel 2006 usc\u00ec l'edizione definitiva approvata da Sol\u017eenicyn, che ristabiliva la lezione originale del testo.\nSol\u017eenicyn fu condannato a otto anni di lavoro forzato nei gulag, dal 1945 al 1953; la pena fu allora trasformata in esilio interno, e lui spedito in campo di lavoro rurale del Kazakistan. Nel 1956, dopo il discorso segreto di Chru\u0161\u010d\u00ebv, fu liberato dall'esilio ed esonerato, diventando professore di matematica in una scuola secondaria di Rjazan', a sudest di Mosca. \"Una giornata di Ivan Denisovi\u010d\" pose l'autore all'attenzione dell'Occidente, che scopr\u00ec le terribili condizioni dei reclusi nei campi di lavoro. Negli anni Sessanta, egli and\u00f2 componendo contemporaneamente \"Divisione cancro\" e \"Arcipelago Gulag\", il suo capolavoro. Ma la maggiore repressione instaurata dopo la rimozione dal potere di Chru\u0161\u010d\u00ebv gli imped\u00ec di pubblicarli. Nel 1969, Sol\u017eenicyn fu espulso dall'Unione degli scrittori, e l'anno successivo vinse il Premio Nobel per la letteratura, che non pot\u00e9 ritirare a Stoccolma. Nel febbraio 1974, fu espulso dall'URSS, finendo a vivere in esilio negli USA. Fece ritorno in Russia solo nel 1994.\nTrama.\nIn un giorno qualsiasi del 1951, in un gulag siberiano, con una temperatura di 27\u00b0 sotto zero (le regole del campo prescrivono che solo con una temperatura di almeno 40\u00b0 sotto zero \"non\" si esce per lavorare), il prigioniero Ivan Denisovi\u010d \u0160uchov si sveglia come ogni mattina alle 5; il breve arco di tempo tra il risveglio e la magra colazione \u00e8 uno dei pochi momenti \"liberi\" della giornata. Ma in quel giorno \u0160uchov si rende conto di avere la febbre, circostanza che ha sempre temuto. Intenzionato a marcare visita in infermeria, viene invece minacciato di punizione da una guardia, detta il Tartaro. L'uomo \u00e8 disposto a non denunciarlo se \u0160uchov laver\u00e0 i pavimenti delle baracche dei capisquadra, lui accetta volentieri perch\u00e9 dopo sar\u00e0 libero di tornare a mangiare la brodaglia della colazione.\n\u0160uchov si reca a marcare visita, l'infermiere non pu\u00f2 esentarlo dal lavoro perch\u00e9 al mattino gli sono permesse solo due eccezioni: di regola le dispense dal lavoro devono essere approvate la sera precedente. Gli misura la febbre, \u0160uchov ha solo due linee sopra i 37\u00b0. Deve recarsi comunque al lavoro con gli altri condannati.\nPassato il controllo delle guardie all'uscita dal campo, \u00e8 vietato indossare pi\u00f9 capi di vestiario di quelli ammessi dal regolamento. Sul luogo di lavoro la loro unica preoccupazione \u00e8 l'attesa del pranzo, una scodella di sbobba che mangiano con avidit\u00e0; con uno stratagemma, \u0160uchov riesce a procurare alla sua squadra di lavoro due scodelle pi\u00f9 di quelle che spetterebbero, cos\u00ec il vice capo gli permette di tenerne una per s\u00e9.\n\u0160uchov \u00e8 stato condannato a 10 anni di campo di lavoro, che rappresenta la sentenza standard. Nel suo caso, \u00e8 stato giudicato per tradimento perch\u00e9 \u00e8 rimasto prigioniero per due giorni dei nazisti nel corso di una battaglia; quando \u00e8 riuscito a fuggire e tornare al reparto lo hanno accusato di essersi arreso per disfattismo. Al campo ci sono altri condannati per i motivi pi\u00f9 vari; uno ad esempio \u00e8 figlio di un kulak, un contadino piccolo proprietario, appartenente a una classe giudicata controrivoluzionaria durante gli anni pi\u00f9 bui dello stalinismo. Gli mancano ancora meno di due anni per giungere a fine pena.\nLa giornata di lavoro trascorre come sempre, la squadra costruisce un edificio, embrione di un nuovo centro abitato. \u0160uchov \u00e8 fra i muratori pi\u00f9 esperti,\u00e8 lui che posa i mattoni mentre i compagni trasportano a spalla il materiale, dal momento che la gru si \u00e8 guastata. Il freddo \u00e8 terribile, ma anche questa giornata ha termine, i prigionieri si mettono in fila per tornare al campo. Le guardie li mettono in fila per cinque in modo da contarli, poi una seconda conta ha luogo all'ingresso dell'area cintata, dove c'\u00e8 anche la perquisizione. I prigionieri infatti nascondono sempre nei vestiti frammenti di legna per le stufe.\nLa magra cena \u00e8 un altro dei rari momenti di soddisfazione nella vita del prigioniero, ma \u00e8 comunque una lotta per conquistare un posto prima degli altri. Prima di essere liberi di dormire c'\u00e8 ancora l'ultima conta per assicurarsi che nessun prigioniero sia riuscito a fuggire, malgrado il campo si trovi nel mezzo del nulla e nella stagione pi\u00f9 terribile dell'anno.\n\u0160uchov si addormenta pensando che quella \u00e8 stata comunque una giornata positiva.\nStruttura e stile.\nIl romanzo non presenta interruzioni n\u00e9 divisione in capitoli: gli avvenimenti e i pensieri dei personaggi, specialmente di Iv\u00e0n, sono descritti con calda partecipazione.\nLa lingua scelta da Sol\u017eenicyn \u00e8 quella usata nei Gulag: un parlato scorretto e sorgivo, in aperta ribellione al frasario normativo artificiale del regime, agli obblighi linguistici del realismo socialista.\nAdattamenti.\nNel 1970 venne distribuito un adattamento diretto da Casper Wrede."}
{"id": "199679", "revid": "439868", "url": "https://it.wikipedia.org/wiki?curid=199679", "title": "Siegen (Basso Reno)", "text": "Siegen \u00e8 un comune francese di 531 abitanti situato nel dipartimento del Basso Reno nella regione del Grand Est."}
{"id": "199680", "revid": "74801", "url": "https://it.wikipedia.org/wiki?curid=199680", "title": "Lichtenberg (Francia)", "text": "Lichtenberg \u00e8 un comune francese di 571 abitanti situato nel dipartimento del Basso Reno nella regione del Grand Est."}
{"id": "199682", "revid": "767487", "url": "https://it.wikipedia.org/wiki?curid=199682", "title": "Wangen (Francia)", "text": "Wangen \u00e8 un comune francese di 739 abitanti situato nel dipartimento del Basso Reno nella regione del Grand Est."}
{"id": "199684", "revid": "1793900", "url": "https://it.wikipedia.org/wiki?curid=199684", "title": "Cascate Chavuma", "text": "Le cascate Chavuma sono delle piccole cascate sul fiume Zambesi nel nord-ovest dello Zambia, vicino al confine con l'Angola. Durante la stagione delle piogge vengono generalmente inondate dal corso del fiume, ma diventano visibili man mano che avanza la stagione secca. Il dislivello di caduta ha un'altezza di pochi metri."}
{"id": "199687", "revid": "767487", "url": "https://it.wikipedia.org/wiki?curid=199687", "title": "Ancorato", "text": ""}
{"id": "199690", "revid": "3732", "url": "https://it.wikipedia.org/wiki?curid=199690", "title": "Atanasio di Alessandria", "text": "Le chiese copta, cattolica e ortodossa lo venerano come santo. La Chiesa cattolica lo annovera tra i 36 dottori della Chiesa. \u00c8 ricordato inoltre nel calendario anglicano e luterano dei santi. La sua festa \u00e8 celebrata concordemente da tutte le Chiese il 2 maggio (data della morte), con esclusione della chiesa Greco-ortodossa che lo ricorda il 18 gennaio (giorno della nascita).\nBiografia.\nIl primo periodo.\nAtanasio nacque ad Alessandria d'Egitto tra il 295 e il 299 pochi anni prima dell'ultima grande persecuzione contro i cristiani scatenata dall'imperatore Diocleziano (303-305), e mor\u00ec qualche lustro prima dell'adozione del Cristianesimo come religione ufficiale dell'Impero romano. Profondamente legato all'Egitto (scrisse in copto) si form\u00f2 nell'ambiente alessandrino, dove esisteva una rinomata scuola cristiana, e inizi\u00f2 la carriera ecclesiastica come segretario del vescovo Alessandro. La sua vita fu legata al grande sforzo che la Chiesa dovette sostenere in quegli anni per dirimere l'accesa controversia sul dogma trinitario, alla cui difesa Atanasio si dedic\u00f2 con tutte le sue energie.\nAncora diacono accompagn\u00f2 il vescovo Alessandro al primo Concilio di Nicea del 325, voluto dall'imperatore Costantino per discutere della questione sollevata dalla predicazione di Ario, all'epoca presbitero nella stessa citt\u00e0, il quale metteva in dubbio la consustanzialit\u00e0 della natura divina di Ges\u00f9 Cristo. Il concilio elabor\u00f2 un \"simbolo\", cio\u00e8 una definizione dogmatica relativa alla fede in Dio, nel quale compare, attribuito al Cristo, il termine \"homoo\u00f9sios\" (tradotto in latino con \"consubstantialis Patri\" e quindi in italiano \u00abconsustanziale al Padre\u00bb, ma letteralmente \"della stessa essenza\"), che costituisce, tuttora, la base dogmatica del Cristianesimo storico. Il simbolo niceno si pose in netta antitesi con il pensiero di Ario, che predicava invece la \"creazione\" e non la generazione del Figlio ad opera del Padre; pur non negandone la divinit\u00e0, la metteva in subordinazione a quella del Padre. \nAtanasio fu per tutta la vita testimone e strenuo difensore dei principi stabiliti dal concilio, e per questa sua fermezza dovette subire cinque condanne all'esilio negli anni che vanno dalla sua nomina a vescovo (328), alla sua morte. Profondo conoscitore della natura umana, pot\u00e9 per\u00f2 sempre contare sull'affetto e la fedelt\u00e0 del suo clero e del suo popolo, che non avrebbe esitato a prendere anche le armi in sua difesa, sebbene la sua elezione non fosse stata immune da qualche dubbio di irregolarit\u00e0 e precipitazione. Autore della gi\u00e0 celebre Vita di Antonio, gli antichi storici della Chiesa hanno voluto attribuire ad Atanasio di Alessandria anche la Vita di Sincletica: come quella infatti narra i detti e fatti del patriarca del monachesimo cristiano, cos\u00ec questa descrive \u201cla vita e i modi della beata maestra Sincletica\u201d, come rende chiaramente esplicito il titolo greco dell'opera. La tradizione manoscritta tuttavia non \u00e8 concorde nell'ascrivere la paternit\u00e0 dell'opera ad Atanasio, variando nell'attribuzione ad altri pi\u00f9 o meno sconosciuti autori, quali un certo Policarpo asceta o un Arsenios Pegados, la cui identificazione al pari del primo, rimane incerta e dubbia.. \nPatriarca di Alessandria.\nAlla morte di Alessandro, nel 328, Atanasio divenne il suo successore. I fedeli apprezzavano in lui \"un uomo probo e virtuoso, un asceta, un vero vescovo\". Ma la fazione dei meleziani, che pur si era sottomessa ad Alessandro, ricus\u00f2 di riceverlo e si un\u00ec con gli ariani per avversarlo. Colsero l'occasione per denunciarlo di fronte all'imperatore accusandolo di violenze e persecuzioni nei loro confronti. Nel 331 Atanasio si difese abilmente, riuscendo anche ad ottenere la benevolenza dell'imperatore. Per\u00f2 due anni dopo commise un passo falso. Nel 333 Costantino riabilit\u00f2 Ario. Rivoltosi ad Atanasio, l'imperatore gli propose di riaccoglierlo nella sua diocesi, ma Atanasio oppose un deciso rifiuto. \nSubito ariani e meleziani ripresero ardire. Eusebio di Nicomedia, un influente vescovo ariano, convinse l'imperatore ad indire un sinodo a Cesarea marittima, ma Atanasio si rifiut\u00f2 di presentarsi contestando la legittimit\u00e0 di quella sede a giudicare il Primate d'Africa, essendo composta prevalentemente di vescovi orientali. Atanasio sapeva infatti che le loro idee fossero a favore dei meleziani. Pur forte della sua innocenza, era consapevole che sarebbe stato giudicato dagli stessi che avevano mosso le accuse contro di lui. Costantino convoc\u00f2 per l'anno 335 un nuovo sinodo a Tiro, sede metropolitana della Fenicia, pertanto non suscettibile di faziosit\u00e0. Al Concilio di Tiro Atanasio si present\u00f2 con ben 40 vescovi al seguito, convinto che con gli episcopi del suo Patriarcato avrebbe equilibrato la quota, inevitabile, di vescovi ariani. Ma i rapporti di forza furono comunque a lui sfavorevoli: i vescovi ariani giunsero in 60. \nSin dall'inizio del dibattito la sua condanna apparve sicura. Gli vennero mosse diverse accuse, come l'uccisione del vescovo meleziano Arsenio, la rottura del calice d'Ischyras (un calice sacro), ed altro ancora. Atanasio stup\u00ec l'assemblea allorch\u00e9 fece entrare Arsenio, mostrando a tutti il vescovo dato per morto. Nonostante le accuse fossero regolarmente confutate, il sinodo volle nominare una commissione episcopale d'inchiesta. Furono nominati membri della commissione Teognide di Nicea, Valente di Mursa e Ursacio di Singiduno. Prima che i vescovi si pronunciassero, Atanasio riusc\u00ec ad incontrare personalmente Costantino, ottenendone una richiesta imperiale indirizzata ai vescovi del sinodo affinch\u00e9 giustificassero la loro posizione intransigente. I tre vescovi non trovarono una sicura prova n\u00e9 a favore n\u00e9 a sfavore dell'accusato. \nCostantino convoc\u00f2 un nuovo sinodo (il terzo) per l'anno seguente, il 336. Questa volta l'assemblea si tenne a Costantinopoli presso il palazzo reale. Sei soli vescovi ariani si presentarono: Eusebio di Nicomedia, Eusebio di Cesarea, Teognide di Nicea, Valente di Mursa, Ursacio di Singiduno e Patrofilo. Il sinodo, alla presenza degli inviati del Patriarcato di Alessandria, accus\u00f2 Atanasio di aver sottratto ingenti quantit\u00e0 di frumento e di essersene impossessato. I sei padri conciliari pronunciarono una condanna di deposizione e di esilio, che venne comunicata a Costantino. L'imperatore si convinse che la pace in Egitto poteva essere assicurata solo con l'allontanamento del vescovo. Costantino lo degrad\u00f2 e lo mand\u00f2 in esilio a Treviri, nella Gallia Belgica, senza tuttavia deporlo. Gli ariani ottennero quindi una vittoria a met\u00e0: Atanasio fu allontanato ma non fu sostituito da un vescovo ariano sulla cattedra di Alessandria. La sede rimase vacante.\nGiunto a Treviri, Atanasio trascorse il suo esilio ospite del vescovo locale Massimino. Durante questo periodo complet\u00f2 il doppio trattato \"Contro i Gentili \u2013 sull'Incarnazione\", nel quale esponeva le sue ragioni sull'identit\u00e0 di Cristo come \"vero Dio\" e \"vero uomo\". In quel momento la cristianit\u00e0 si dibatteva per trovare una posizione univoca: da una parte la Chiesa di Roma, sede patriarcale d'Occidente, guidata da papa Giulio I, fermo sui principi del concilio di Nicea; dall'altra la Chiesa d'Oriente, pi\u00f9 speculativa e culturalmente vivace, presentava molte posizioni diverse, che andavano dall'arianesimo puro alle infinite sfumature del semi-arianesimo.\nCon la morte di Costantino I nel 337, l'Impero fu diviso tra i suoi tre figli, e la Gallia fu assegnata a Costantino II. Approfittando dell'amnistia generale concessa per l'insediamento al trono, e del fatto che il nuovo sovrano era pi\u00f9 favorevole alla posizione ortodossa, Atanasio chiese di essere reintegrato nella sua sede di Alessandria, che per\u00f2 rientrava nella giurisdizione di Costanzo II, che invece aveva simpatie ariane. Costantino scrisse al fratello, affermando che il reinsediamento di Atanasio sul trono vescovile di Alessandria era stato un desiderio de padre, che la morte gli aveva impedito di soddisfare. Lo scopo di Costantino II era quello di far valere il ruolo di fratello pi\u00f9 anziano e di nominare uomini a lui leali nelle posizioni-chiave dei territori amministrati dai fratelli. Costanzo II acconsent\u00ec malvolentieri al rientro di Atanasio nella sua citt\u00e0, dove fu accolto trionfalmente.\nLa morte di Costantino II, nel 340, espose di nuovo Atanasio alla persecuzione dei suoi avversari, che l'anno successivo si riunirono ad Antiochia (Concilio di Antiochia (341)). In occasione della consacrazione di un tempio, iniziato da Costantino il Grande e terminato da Costanzo, trenta vescovi ariani (sui novanta presenti, originari delle province africane ed orientali dell'Impero) decisero che un vescovo dichiarato decaduto da un sinodo non potesse essere reintegrato se non per decisione di un altro sinodo. Il decreto di Costantino era pertanto nullo e Atanasio non aveva il diritto di sedere sulla cattedra di San Marco. Subito insediarono al suo posto l'ariano Gregorio di Cappadocia. Costante II intervenne ordinando che il nuovo vescovo e le deliberazioni del sinodo fossero sostenute anche con la forza. \nAtanasio fu costretto con la violenza ad abbandonare la citt\u00e0. Si rifugi\u00f2 a Roma presso papa Giulio I, dove rimase in esilio per circa tre anni. Il pontefice convoc\u00f2 un sinodo tenutosi nell'Urbe nel 341. I 50 vescovi presenti riconobbero l'innocenza di Atanasio, ma non pot\u00e9 ottenere il suo ritorno ad Alessandria. Il problema richiedeva una soluzione definitiva. Si tent\u00f2 nuovamente la carta del concilio. Costante I, che dopo la morte del fratello Costantino II regnava in tutto l'Occidente, riun\u00ec, nel 343, il concilio di Sardica (l'odierna Sofia), a cui intervennero 94 vescovi occidentali e 66 orientali. Presente Atanasio e, diretto da Osio di Cordova, il protagonista del Concilio di Nicea, i dibattiti sfociarono presto in alterchi talmente violenti che gli orientali si ritirarono in un sinodo parallelo a Filippopoli, in Tracia. Le due assemblee continuarono a lanciarsi invettive ed accuse a distanza, ciascuna ratificando e pubblicando i propri decreti. \nIl concilio riafferm\u00f2 il Credo Niceno conferm\u00f2 l'assoluzione di Atanasio e condann\u00f2 l'arianesimo e, con esso, Gregorio di Cappadocia, che fu deposto. Dopo essere stato informato delle conclusioni del concilio, Costante minacci\u00f2 il fratello Costanzo II di intervenire con la forza delle armi se il vescovo di Alessandria non fosse stato reintegrato come vescovo di Alessandria. Costanzo II non rischi\u00f2 una guerra civile ed accondiscese ad una riconciliazione, invitando Atanasio a riprendere possesso della sua sede ed impartendo ordini affinch\u00e9 tutti i suoi sostenitori nella diocesi di Alessandria venissero liberamente reintegrati nei propri ruoli e funzioni, annullando ogni eventuale sanzione adottata nei loro confronti. Atanasio pot\u00e9 rientrare nuovamente ad Alessandria nel 346, dopo un viaggio trionfale che lo port\u00f2 anche ad essere ricevuto da Costanzo II e ad incontrare alcuni dei suoi acerrimi rivali.\nLa persecuzione di Costanzo II.\nNel 350 Costante fu assassinato da Magnenzio; Costanzo II rimase L'unico padrone dell'Impero. Atanasio perse il suo principale protettore, ma la lotta tra Costanzo e Magnenzio per diventare unico \"Augusto\" dell'impero assicur\u00f2 un periodo di relativa stabilit\u00e0 alla Chiesa. Nonostante ci\u00f2, i vari concilii indetti dall'imperatore tra il 351 e il 359 tenutisi a Sirmio (abituale residenza di Costanzo), non sanarono le divisioni interne sul tema cristologico. Si andava dal termine pi\u00f9 dissimile, quello degli Ariani che definivano Cristo (\"an\u00f2moios\" = dissimile dal Padre), chiamati anomei, al termine pi\u00f9 vicino a quello di Atanasio, (\"homoio\u00f9sios\" = simile nella sostanza al Padre), sostenuto dagli \"omeousiani\", passando per il concetto intermedio degli \"omei\", che si accontentavano di definire il Figlio (\"h\u00f2moios\" = simile al Padre).\nEliminato l'usurpatore Magnenzio, Costanzo torn\u00f2 a tramare contro Atanasio; prese come pretesto il fatto che la sentenza emessa dal concilio di Tiro non era mai stata revocata, e pertanto qualunque atto del vescovo poteva essere considerato illegittimo. Il sostegno che Atanasio aveva ricevuto dalla Chiesa di Roma convinse per\u00f2 Costanzo a rinviare qualsiasi azione finch\u00e9 non avesse ottenuto anche l'appoggio dei vescovi occidentali. Gli occorsero due anni di trattative, prima che il problema del vescovo di Alessandria fosse nuovamente discusso nel sinodo di Arles del 353 e poi nel concilio di Milano del 355.\nNel frattempo, per\u00f2, il neoeletto papa Liberio si era reso conto che le accuse nei confronti di Atanasio celavano, in realt\u00e0, l'intenzione di colpire e demolire il Credo Niceno, e che pertanto era necessario ribadirne con forza i principii e confermarlo con autorit\u00e0. Ma le cose non andarono come il pontefice aveva auspicato. La corruzione, i cavillosi sofismi dei vescovi ariani e le sollecitazioni dell'imperatore, che prospett\u00f2 la condanna di Atanasio come unico modo per riportare la pace nella Chiesa, ottennero il risultato voluto dall'imperatore: il sinodo di Arles si sciolse solo dopo che anche i vescovi occidentali ebbero sottoscritto un documento di condanna e deposizione di Atanasio. I suoi pi\u00f9 ardenti e fermi sostenitori, che avevano prima addotto varie argomentazioni in sua difesa e poi si erano rifiutati di firmare il documento, vennero allontanati dalle proprie sedi ed esiliati con provvedimenti dell'imperatore, che sostenne di eseguire i decreti della Chiesa. Ai vescovi assenti fu recapitato un modulo di consenso alle decisioni del concilio.\nIn precedenza, il 22 maggio del 353 un emissario imperiale aveva informato il patriarca che l'imperatore era disposto a concedergli un'udienza personale; Atanasio, che non l'aveva mai richiesta, fiut\u00f2 la trappola, e non si mosse dalla sua sede. Anzi, convoc\u00f2 un sinodo di vescovi copti che, alla fine di maggio, fece pervenire a papa Liberio una lettera in suo favore, sottoscritta da settantacinque (od ottanta) episcopi. Contrariato, Costanzo accus\u00f2 pubblicamente il papa di non volere la pace e di non tener conto della lettera di accuse dei vescovi orientali. Liberio rispose (\"Obsecro, tranqullissime imperator\") dichiarando di aver letto pubblicamente la missiva dei vescovi orientali di fronte ad un sinodo riunitosi a Roma (probabilmente un sinodo di anniversario, il 17 maggio 353), ma di non averne potuto tener conto in quanto quella arrivata dall'Egitto era sottoscritta da un numero superiore di vescovi, ed egli stesso non poteva essere in comunione con gli orientali, poich\u00e9 alcuni di loro rifiutavano di condannare Ario, ed appoggiavano il vescovo rivale Gregorio di Cappadocia, che accettava i presbiteri ariani che papa Alessandro aveva scomunicato molto tempo prima. Infine suggeriva la convocazione di un nuovo concilio ecumenico, attraverso il quale la fede esposta mediante il Credo Niceno potesse essere rafforzata.\nNella primavera del 355 si tenne dunque un concilio a Milano, dove l'imperatore risiedeva in quel tempo, ma il disaccordo dei padri conciliari in merito all'accettazione delle delibere nicene sfoci\u00f2 in violenze e nell'intervento diretto dell'imperatore, che ordin\u00f2 l'unanime condanna di Atanasio e nuovamente l'esilio per i vescovi dissenzienti. Tra i destinatari dei provvedimenti di esilio: papa Liberio, che fu mandato a Berea di Tracia (attuale Veria in Grecia) e sostituito dall'antipapa Felice II, e Osio di Cordova (gi\u00e0 consigliere di Costantino I), esiliato in Pannonia; la loro fermezza fu per\u00f2 piegata dai rigori della condanna, ed in seguito entrambi capitolarono ed accettarono i termini stabiliti dal concilio. Questo breve e travagliato periodo fece pronunciare a San Girolamo la famosa frase: \"\u00abL'universo gemette nello sbalordimento di vedersi diventato ariano!\u00bb\".\nOttenuto finalmente l'appoggio forzato anche della Chiesa latina, Costanzo condann\u00f2 Atanasio alla decadenza di ogni dignit\u00e0 sacerdotale e vescovile, in base a quanto disposto dal concilio di Tiro, e gli ingiunse di abbandonare la sua episcopale. Sebbene la condanna fosse ormai diventata esecutiva, esisteva il timore che essa potesse suscitare la creazione di disordini da parte del popolo, deciso magari a difendere anche con le armi il suo vescovo. Ci\u00f2 indusse Costanzo a trasmettere il decreto di condanna solo verbalmente per mezzo di due suoi ministri, anzich\u00e9 per iscritto com'era consuetudine. Questa circostanza offr\u00ec ad Atanasio il pretesto per contestare un provvedimento che si poneva in contrasto con le dichiarazioni precedenti dell'imperatore stesso. Le autorit\u00e0 della provincia d'Egitto, costrette ad agire con prudenza, dovettero concordare con lo schieramento del vescovo una tregua finch\u00e9 non fosse stata resa nota con pi\u00f9 chiarezza la reale volont\u00e0 dell'imperatore. Ma nel frattempo un esercito di 5.000 armati si avvicin\u00f2 ad Alessandria ed occup\u00f2 la citt\u00e0 prima che potesse approntare una difesa. Per quattro mesi si verificarono sommosse, profanazioni di chiese e atti di violenza: il popolo insorto in difesa del suo vescovo si oppose alle truppe occupanti, appoggiate dal clero dello schieramento avversario e, successivamente, anche da quella notevole parte di popolazione non cristiana che, per quanto stimasse Atanasio, cominciando a temere per la propria incolumit\u00e0 e per le eventuali possibili ritorsioni, si schier\u00f2 dalla parte di Giorgio di Cappadocia, il vescovo che la fazione ariana aveva designato come successore di Atanasio e che venne finalmente insediato. Nella lettera di congratulazioni al nuovo vescovo, l'imperatore Costanzo dichiar\u00f2 di voler perseguire con tutti i mezzi i seguaci di Atanasio che, con la fuga dal meritato castigo, aveva di fatto ammesso le sue colpe.\nIn effetti il vescovo era riuscito a fuggire, protetto dai suoi fedeli, e fece perdere le sue tracce per ben sei anni, nonostante le ricerche angolo per angolo, le promesse di ricompensa per chi ne avesse consentito la cattura e le minacce nei confronti di chiunque gli avesse fornito aiuto e rifugio. Sotto la protezione di anacoreti in monasteri sperduti nel deserto o di fidati amici in piccoli centri, Atanasio non cess\u00f2 di far circolare scritti contro l'imperatore e contro gli ariani, riuscendo a mantenere uniti i fedeli della sua Chiesa.\nL'ultimo periodo e la morte.\nMorto Costanzo nel 361, il nuovo imperatore Giuliano, in seguito indicato dai cristiani come l' \"Apostata\", con il suo editto di tolleranza nei confronti di tutte le fedi e confessioni religiose, emesso in quello stesso anno, permise a tutti i vescovi cristiani di fede non ariana di rientrare dall'esilio. Ripreso possesso della sua sede vescovile, Atanasio riusc\u00ec a convocare in Alessandria, nel 362, un concilio d'Oriente che pose fine a tutte le dispute dogmatiche, semplicemente riaffermando i decreti del concilio di Nicea e rifuggendo da qualsiasi discussione sui termini.\nMor\u00ec nella sua citt\u00e0 il 2 maggio del 373.\nInizialmente sepolto ad Alessandria, la sua salma comparve nel medioevo a Venezia. Solo nel maggio del 1973 il Patriarca copto di Alessandria, Shenouda III, ottenne da papa Paolo VI la traslazione della salma presso la cattedrale copta di San Marco, ad Alessandria, dove riposa tuttora.\nCulto.\nIl corpo \u00e8 conservato ad Alessandria d'Egitto, presso la cattedrale copta di San Marco.\nAlcune reliquie si trovano a Venezia, presso l'antica chiesa di San Zaccaria, dove il corpo rimase sino alla traslazione in Egitto, nel maggio del 1973. Altre reliquie si trovano presso le seguenti chiese italiane: \nNel 1568 fu proclamato Dottore della Chiesa da papa Pio V, che lo inser\u00ec nel \"Breviario Piano\" insieme a san Basilio, San Gregorio Nazianzeno e san Giovanni Crisostomo. Oltre a questi quattro dottori delle Chiese Orientali, nel 1567 lo stesso Pontefice aveva proclamato Tommaso D'Aquino Dottore della Chiesa.\nLe celebrazioni liturgiche in suo onore avvengono in occasione della ricorrenza della morte, il 2 maggio.\nSant'Atanasio il Grande \u00e8 il patrono di:"}
{"id": "199691", "revid": "16515", "url": "https://it.wikipedia.org/wiki?curid=199691", "title": "Cascate Chavuna", "text": ""}
{"id": "199692", "revid": "619191", "url": "https://it.wikipedia.org/wiki?curid=199692", "title": "L33t", "text": ""}
{"id": "199693", "revid": "3", "url": "https://it.wikipedia.org/wiki?curid=199693", "title": "31337", "text": ""}
{"id": "199695", "revid": "3732", "url": "https://it.wikipedia.org/wiki?curid=199695", "title": "Istituzioni di Giustiniano", "text": "Le Istituzioni di Giustiniano (in latino: \"Institutiones\") sono un'opera didattica in 4 libri voluta dall'imperatore Giustiniano e rappresenta una delle parti di cui si compone il \"Corpus iuris civilis\".\nLa realizzazione materiale dell'opera \u00e8 da attribuire ai giuristi Triboniano, Teofilo e Doroteo, ai quali Giustiniano affid\u00f2 il compito di redigere un'operetta elementare destinata agli studenti del diritto nelle scuole dell'impero.\nL'opera venne pubblicata il 21 novembre 533 con la costituzione Imperatoriam.\nFonti delle Istituzioni.\nDalla lettura della costituzione Imperatoriam si evince che le principali fonti utilizzate dai redattori dell'opera sono state:\nStruttura dell'opera e come veniva utilizzata.\nLa struttura dell'opera riprende la distinzione in quattro libri delle Istituzioni di Gaio.\nCiascun libro \u00e8 suddiviso in titoli, ogni titolo ha una rubrica.\nQuesta opera alcune volte veniva usata per la pratica forense ma il suo utilizzo maggiore era per gli studenti di primo anno di diritto."}
{"id": "199696", "revid": "1543377", "url": "https://it.wikipedia.org/wiki?curid=199696", "title": "I robot e l'Impero", "text": "I robot e l'Impero (\"Robots and Empire\") \u00e8 un romanzo di fantascienza dello scrittore Isaac Asimov, pubblicato nel 1985, quarto libro del Ciclo dei Robot.\nTrama.\nA pochi anni dall'approvazione delle autorit\u00e0 del pianeta Aurora, per una colonizzazione congiunta Terra-Mondi Spaziali, inizia per i Terrestri - costretti da secoli ad una vita nel sottosuolo e allo stremo delle loro risorse - l'espansione in nuovi sistemi, davanti all'inerzia degli altri mondi della prima ondata, un disinteresse dovuto, secondo l'analisi dell'autore, alla loro condizione di assoluto benessere.\nIl detective Elijah Baley, protagonista terrestre degli episodi precedenti, a partire da \"Abissi d'acciaio\", \u00e8 ormai morto da circa 160 anni. Vi subentra un suo discendente. Sono ancora presenti i robot Daneel Olivaw e Giskard Reventlov, accompagnati dagli umani longevi del pianeta Solaria, Lady Gladia e l'ingegnere robotico Kelden Amadiro, loro antagonista, il quale ha un piano per distruggere la Terra.\nDaneel e Giskard tenteranno invano di impedire la catastrofe, scontrandosi con i limiti imposti dalle Leggi della Robotica. Non resta a Daneel che formulare la legge prioritaria, che avr\u00e0 un'estrema importanza nel sorprendente epilogo del libro, ovvero la Legge Zero: un robot non pu\u00f2 causare danno all'umanit\u00e0 o permettere che essa ne subisca a causa della sua inazione."}
{"id": "199700", "revid": "287204", "url": "https://it.wikipedia.org/wiki?curid=199700", "title": "Vidarr", "text": ""}
{"id": "199702", "revid": "22475", "url": "https://it.wikipedia.org/wiki?curid=199702", "title": "Collatio", "text": "La Collatio, il cui titolo esteso \u00e8 \"Lex Dei quam praecepit Dominus Dei ad Moysem\" (traduzione: \"Legge di Dio che il Signore Dio dett\u00f2 a Mos\u00e8\") \u00e8 una breve raccolta (donde il nome abbreviato di \"Collatio\") di testi giuridici romani e di brani di diritto mosaico, volta a dimostrare la piena compatibilit\u00e0 tra legge romana e legge mosaica.\nL'autore dell'opera \u00e8 sconosciuto, ma la maggior parte degli studiosi ne attribuisce la paternit\u00e0 ad un ignoto autore cristiano; altri, meno numerosi, propendono per un autore ebreo. \nSi \u00e8 anche ipotizzato che si trattasse di un ebreo convertito al cristianesimo. Dato che nell'opera \u00e8 presente un breve riferimento al Codice Teodosiano, bisognerebbe assumere come \"dies a quo\" il 439, data di pubblicazione del Codice, e come \"dies ad quem\" gli anni tra la fine dell'VIII e l'inizio del IX secolo, quando fu redatto il cd. Codice di Berlino, il pi\u00f9 antico manoscritto che ne riporta il testo. \nL'opera ci \u00e8 pervenuta in 16 titoli, in cui vengono trattati argomenti di diritto penale e di diritto successorio."}
{"id": "199703", "revid": "16953", "url": "https://it.wikipedia.org/wiki?curid=199703", "title": "Eclisse lunare", "text": ""}
{"id": "199705", "revid": "124808", "url": "https://it.wikipedia.org/wiki?curid=199705", "title": "AI - Intelligenza Artificiale", "text": ""}
{"id": "199706", "revid": "15200", "url": "https://it.wikipedia.org/wiki?curid=199706", "title": "Codice teodosiano", "text": "Il Codice teodosiano (latino: \"Codex Theodosianus\") \u00e8 una raccolta ufficiale di costituzioni imperiali voluta dall'imperatore romano d'oriente Teodosio II (408-450). Venne pubblicata, dopo una fase di gestazione lunga 9 anni, il 15 febbraio 438, ed entr\u00f2 in vigore, sia nell'Impero romano d'Oriente sia in quello d'Occidente, il 1\u00ba gennaio 439.\nGenesi dell'opera.\nIl primo progetto di codificazione risale al 429. Nel marzo di quell'anno Teodosio II eman\u00f2 a Costantinopoli una costituzione imperiale (= C. Th. I, 1, 5), con la quale diede l'incarico a una commissione di otto membri di creare due codici: il primo, destinato alla \"scholastica intentio\" (ossia agli studiosi del diritto), avrebbe dovuto contenere le costituzioni imperiali, anche non pi\u00f9 vigenti, emanate dall'epoca dell'imperatore Costantino I in poi, mentre il secondo, destinato agli operatori del diritto, avrebbe dovuto contenere le costituzioni imperiali vigenti escerpite dai codici Gregoriano ed Ermogeniano e dal codice appena composto. Ad integrazione di esse si sarebbero dovuti aggiungere i brani giurisprudenziali tratti dalle opere dei giureconsulti romani pi\u00f9 importanti.\nLa commissione era composta da sette funzionari imperiali \u2014 Antioco, Teodoro, Eudicio, Eusebio, Giovanni, Comazone ed Eubulo \u2014 e da un giureconsulto, Apelle (secondo altre fonti, i componenti erano, oltre al giureconsulto Apelle, otto: Antioco, Teodoro, Massimino, Martirio, Speranzio, Apollodoro, Epigene e Procopio). Nella redazione del codice, ai commissari non fu permesso introdurre interpolazioni dei testi.\nNel dicembre del 435 Teodosio II, resosi conto dell'insuccesso di questo progetto, eman\u00f2 una nuova costituzione, a noi nota attraverso C. Th. 1, 1, 6, con la quale affid\u00f2 ad una commissione di 16 membri (dei quali due soli, Antioco e Teodoro, avevano fatto parte della commissione precedente) il compito di redigere un solo codice, contenente costituzioni imperiali da Costantino in avanti. Questa volta i commissari ebbero licenza di interpolare le costituzioni raccolte al fine di adattarle alle nuove esigenze dell'impero. La loro opera vide la luce il 15 febbraio 438.\nNello stesso anno Teodosio II invi\u00f2 il codice a Valentiniano III (imperatore d'occidente) come regalo di nozze. Ci si aspettava che Valentiniano III emanasse una \"pragmatica sanctio\" per l'entrata in vigore del codice, ma non fu cos\u00ec; egli si serv\u00ec di un certo Fausto (prefetto d'Italia) il quale deteneva una copia del codice e la lesse al Senato affinch\u00e9 fosse approvata. Il Senato romano l'accolse per acclamazione, ed il codice entr\u00f2 in vigore il primo giorno dell'anno 439, in tutto il territorio imperiale.\nIl Codice teodosiano fu un evento epocale, dato che prima della sua pubblicazione vi erano solo i codici Gregoriano ed Ermogeniano, che ben si distinguono dal Codice teodosiano, dato che furono composti da privati e che probabilmente servivano ai funzionari imperiali per meglio amministrare la giustizia, mentre il Codice teodosiano fu voluto da un imperatore e come tale reso vigente in virt\u00f9 di una \"novella\" (\"Saepe nostra clementia\" = \"Nov\". \"Theod\". 1).\nComposizione dell'opera.\nIl Codice teodosiano \u00e8 composto da 16 \"libri\", ciascuno diviso in \"titoli\", ed ogni titolo \u00e8 distinto da una \"rubrica\" che ne indica l'argomento.\nLe costituzioni imperiali inserite nella raccolta sono disposte cronologicamente. Ciascuna di esse reca l\"'inscriptio\", con il nome dell'imperatore emanante e il destinatario, e la \"subscriptio\", con il luogo e la data di emanazione.\nEdizioni.\nL'edizione di riferimento per il Codice teodosiano \u00e8 la Mommsen-Meyer, \"Theodosiani libri XVI cum constitutionibus Sirmondianis et leges Novellae ad Theodosianum pertinentes\", Berlino, Weidemann, 1905.\nSi deve a Iacobus Gothofredus un'edizione critica commentata del \"Codex Theodosianus\". L'edizione a stampa apparve, in quattro volumi, nel 1665 a Lione, 13 anni dopo la sua morte; un'altra edizione, in sei volumi, fu pubblicata a Lipsia nel 1736-1745."}
{"id": "199710", "revid": "486946", "url": "https://it.wikipedia.org/wiki?curid=199710", "title": "Ursula K. LeGuin", "text": ""}
{"id": "199718", "revid": "114468791", "url": "https://it.wikipedia.org/wiki?curid=199718", "title": "Gustav Hertz", "text": "Lo zio paterno fu Heinrich Rudolf Hertz, e Gustav inizi\u00f2 la sua carriera lavorando come tecnico di laboratorio. Divenuto professore, condusse esperimenti di fisica atomica presso l'universit\u00e0 di Berlino ma, allontanatosi dall'ambiente accademico, si trasfer\u00ec in Unione sovietica, dove riprese a insegnare presso l'universit\u00e0 di Mosca. Nel 1913 studi\u00f2 con James Franck il potenziale di ionizzazione degli atomi dei diversi elementi, osservando che l'energia d'urto di questi con gli elettroni viene assorbita, solo secondo modalit\u00e0 predeterminate, dagli atomi. Tali ricerche contribuirono agli sviluppi successivi della fisica atomica. Premio Nobel nel 1925 con James Franck."}
{"id": "199719", "revid": "77358", "url": "https://it.wikipedia.org/wiki?curid=199719", "title": "Aleksandr Isayevich Solzhenitsyn", "text": ""}
{"id": "199734", "revid": "1543377", "url": "https://it.wikipedia.org/wiki?curid=199734", "title": "Inter Asterisk Xchange", "text": "In telecomunicazioni e informatica IAX (acronimo per Inter Asterisk Xchange) \u00e8 un protocollo di comunicazione utilizzato da Asterisk, un server PBX \"open source\" della Digium. Si usa per abilitare connessioni VoIP tra i server Asterisk e tra server e client che utilizzano lo stesso protocollo.\nIAX ora \u00e8 comunemente indicato come IAX2, la seconda versione del protocollo IAX. Il protocollo originale IAX \u00e8 obsoleto ed \u00e8 disapprovato in funzione di IAX2.\nDescrizione.\nIl protocollo IAX2 fu creato da Mark Spencer per Asterisk per il segnale VoIP. Il protocollo crea delle sessioni interne e queste sessioni possono utilizzare qualunque \"codec\" per la trasmissione della voce. Il protocollo Inter-Asterisk Exchange essenzialmente fornisce il controllo e la trasmissione del flusso di dati su reti IP. IAX \u00e8 estremamente flessibile e pu\u00f2 essere utilizzato per ogni tipo di flussi di dati, compreso il video anche se \u00e8 stato progettato soprattutto per il controllo delle chiamate vocali sulle reti IP. Il progetto del protocollo IAX fu basato su vari standard di controllo e trasmissione tra cui il \"Session Initiation Protocol\" (SIP, che \u00e8 il pi\u00f9 comune), \"Media Gateway Control Protocol\" (MGCP) e \"Real-time Transport Protocol\" (RTP).\nIl principale obiettivo del protocollo IAX fu quello di minimizzare la larghezza di banda necessaria per la trasmissione dell'informazione prestando particolare attenzione al controllo, alle chiamate vocali individuali e al supporto nativo per l'utilizzo trasparente su reti con NAT. La struttura di base del protocollo IAX permette di miscelare i segnali e pi\u00f9 flussi di dati su un singolo flusso UDP tra due computer. Lo IAX \u00e8 un protocollo binario ed \u00e8 organizzato in modo da minimizzare l\"'overhead\" in particolare riguardo ai flussi vocali.\nCaratteristiche.\nIAX2 \u00e8 un protocollo robusto e completo rimanendo al contempo semplice. \u00c8 indipendente dal codec e dal numero di flussi quindi pu\u00f2 essere usato in teoria per il trasporto di qualunque tipo di dato (questa caratteristica diventer\u00e0 utile quando il videotelefono diventer\u00e0 comune).\nUtilizza un singolo flusso dati UDP (di solito sulla porta 4569) per comunicare tra i due sistemi sia per il controllo che per i dati. Il traffico voce \u00e8 trasmesso in banda rendendo pi\u00f9 semplice per l'IAX2 l'attraversamento di un \"firewall\" e pi\u00f9 probabile che lavori dietro una rete con NAT (il protocollo SIP invece utilizza un flusso fuori banda RTP per il trasporto delle informazioni).\nSupporta il \"trunking\" per trasportare su un singolo collegamento dati e segnali per pi\u00f9 canali. Quando \u00e8 attivo il \"trunking\" pi\u00f9 chiamate sono unite in un singolo insieme di pacchetti quindi un singolo \"datagramma\" IP pu\u00f2 trasportare informazioni relative a pi\u00f9 chiamate riducendo l'effettivo \"overhead\" senza creare ritardi addizionali. Questo \u00e8 un vantaggio notevole per gli utilizzatori del VoIP dove le intestazioni IP occupano una grossa percentuale della larghezza di banda.\nUtilizzo della banda.\nIl protocollo IAX permette di sfruttare efficacemente la banda disponibile per trasmettere il massimo numero di canali possibile.\nSi pu\u00f2 utilizzare IAX in una di due configurazioni: \"trunk\", \"no-trunk\". Nella prima si ottimizza la segnalazione trasmettendo in un singolo pacchetto IP/UDP i campioni relativi a pi\u00f9 canali voce, mentre nella seconda i canali voce utilizzano pacchetti IP differenti.\nSe prendiamo come esempio una trasmissione con codec G.729, che ha periodo di campionamento di 20ms, ovvero che trasmette il flusso vocale in gruppi di 2 campioni di 10ms ciascuno, abbiamo che in un singolo pacchetto IP/UDP, con un header IAX di 8 byte, e 2 byte aggiuntivi per singolo canale voce, possiamo trasmettere decine di canali, con un limite non vincolante dato dall'MTU di rete, con solo 2byte aggiuntivi per ogni canale a partire dal secondo.\nIn modalit\u00e0 non trunk ogni singolo canale voce richiede 4byte di header IAX, e per ogni 20ms di campioni. Considerando quindi una lunghezza fissa dell'header IP/UDP di 28bytes, ogni pacchetto trasmesso ha dimensione 28+4+20=52 bytes, un risparmio rispetto l'uso di RTP, che implica 12byte di overhead per pacchetto, ma sicuramente un overhead eccessivo rispetto IAX in modalit\u00e0 trunk.\nBisogna infine considerare l'overhead di livello 2 che dipende dal protocollo di trasmissione utilizzato (Ethernet, XDSL, etc.)."}
{"id": "199735", "revid": "124705858", "url": "https://it.wikipedia.org/wiki?curid=199735", "title": "Compiuta Donzella", "text": "Si tratta, probabilmente, della prima poetessa a comporre versi in volgare toscano.\nBiografia.\nLe notizie biografiche su di lei sono assai scarse, a partire dal suo nome che sembrerebbe essere un \"senhal\" (ossia un nome fittizio), dal momento che era usato frequentemente a Firenze con il significato di \"perfetta, piena di virt\u00f9\", mentre Donzella alluderebbe al suo status di signorina; la sua autenticit\u00e0 verrebbe confermata dalla presenza del suo nome fra i sonetti del medico Mastro Torrigiano (che la definisce \"Divina Sibilla\"), del poeta Mastro Rinuccino e da un alquanto esplicito richiamo a lei in una lettera di Guittone d'Arezzo. Pur essendo poco propenso a valorizzare eventuali espressioni d\u2019arte femminili, il vivace ambiente culturale fiorentino dovette quindi riconoscere e apprezzare le singolari doti artistiche della rimatrice. Le sono stati attribuiti tre sonetti, pervenutici nel codice Vaticano 3793. Queste poesie, di maniera provenzaleggiante, passata per l'esperienza della Scuola poetica siciliana, dimostrano che aveva ricevuto un'educazione e una cultura rare in tempi in cui l'analfabetismo era molto diffuso, specialmente tra le donne. \nSonetti.\nI tre sonetti giunti sino a noi sono caratterizzati da un gusto trobadorico e giullaresco, due dei quali hanno una perfezione formale molto vicina a quella del Petrarca. Essi sono:\n\"A la stagione che \u2018l mondo foglia e fiora\".\nNella prima parte del sonetto Compiuta Donzella presenta la primavera come la stagione degli amori, nella quale gli amanti possono dare libero sfogo ai loro sentimenti e ai loro amori. In antitesi con queste prime due strofe abbiamo le seconde due nelle quali la poetessa, contrariamente alle altre fanciulle, non pu\u00f2 subire il fascino dell'innamoramento e non pu\u00f2 abbandonarsi all'amore perch\u00e9 destinata, per volere del padre, a un uomo che non ama. La sofferenza che ci\u00f2 provoca nella poetessa, che di quel rapporto non ha n\u00e9 \"disio\" n\u00e9 \"voglia\", \u00e8 maggiormente calcata dal contrasto con la primavera, motivo di gioia per le altre fanciulle, ma anche simbolo di fertilit\u00e0, di spensieratezza e di gaudio. La natura fiorente non la \"ralegra\", anzi, a causa dell'errore in cui si trova, ella vive in tormento continuo.\nIntitolazioni.\nLa citt\u00e0 di Gubbio le ha intitolato una strada.\nNel comune di Firenze - frazione di Ponte a Ema - un'area di recente insediamento urbano ha una via intitolata alla Compiuta Donzella; anche le altre strade dell'insediamento sono intitolate ad importanti figure femminili della cultura fiorentina medievale e rinascimentale (Gualdrada, Guilla, Suor Plautilla e Alessandra Macinghi)."}
{"id": "199738", "revid": "122775531", "url": "https://it.wikipedia.org/wiki?curid=199738", "title": "Antonio Bazzini", "text": "Biografia.\nNato a Brescia nel 1818, fu allievo di Faustino Camisani. Dal 1843, per quattro anni, studi\u00f2 a Lipsia, dove approfond\u00ec la conoscenza dell'opera di Bach e Beethoven. Nella prima parte della sua carriera si dedic\u00f2 prevalentemente all'attivit\u00e0 concertistica, che lo port\u00f2 in Germania, Danimarca, Francia, Spagna e Polonia. All'estero ebbe modo di approfondire la conoscenza con la musica strumentale europea.\nRientrato in Italia, si dedic\u00f2 alla composizione, mettendo a frutto la sua esperienza internazionale e contribuendo a dare impulso alla rinascita della musica strumentale in Italia. Dal 1873 insegn\u00f2 composizione al conservatorio di Milano, di cui divenne direttore nel 1882. Ebbe tra i suoi allievi Giacomo Puccini e Alfredo Catalani. Autore di un'unica opera lirica, \"Turanda\", sullo stesso soggetto messo in musica molti anni dopo da Busoni e Puccini, la sua attivit\u00e0 di compositore si diresse verso il repertorio sinfonico e cameristico, strumentale e vocale. Al suo strumento dedic\u00f2 quattro Concerti e numerosi pezzi virtuosistici.\nDa giovane fu incoraggiato da Paganini (che influenz\u00f2 il suo stile), successivamente fu elogiato da Schumann e Mendelssohn."}
{"id": "199751", "revid": "729019", "url": "https://it.wikipedia.org/wiki?curid=199751", "title": "Ametropia", "text": "Il termine ametropia raggruppa le anomalie della rifrazione dell'occhio che influenzano la visione ad ogni distanza di osservazione. Solitamente le ametropie influenzano o riducono la capacit\u00e0 visiva.\nIn un occhio normale, ad accomodazione rilassata (in condizione cio\u00e8 di rifrazione statica), i raggi paralleli, provenienti da un oggetto posto all'infinito, convergono sulla retina a formare un'immagine, che in questo caso coincide con il fuoco immagine del sistema ottico oculare. Quando questa condizione ottica ideale \u00e8 rispettata siamo in presenza di \"emmetropia\" (dal greco \u1f14\u03bc\u03bc\u03b5\u03c4\u03c1\u03bf\u03c2, \u00abdi giusta misura\u00bb e \u1f64\u03c8, \u1f60\u03c0\u03cc\u03c2, \u00abocchio\u00bb). La condizione opposta \u00e8 detta appunto \"ametropia\" (dal greco \u1f00- privativa, \u03bc\u03ad\u03c4\u03c1\u03bf\u03bd, \u00abmisura\u00bb, e \u1f64\u03c8, \u1f60\u03c0\u03cc\u03c2, \u00abocchio\u00bb).\nSpecifiche condizioni di ametropia sono ben note storicamente, ad esempio il termine miopia \u00e8 attribuito a Galeno. Ametropia e Emmetropia sono termini sono stati coniati da Franciscus Donders nel suo trattato \"Sulle anomalie dell'accomodazione e della refrazione degli occhi\".\nTipi di ametropia.\nLe ametropie possono essere di tre tipi fondamentali:\nDa questo elenco \u00e8 esclusa una condizione oculare affine, la \"presbiopia\" (dal greco \u03c0\u03c1\u03ad\u03c3\u03b2\u03c5\u03c2, \u00abvecchio\u00bb, e \"-opia\"), che rappresenta, invece, una diminuzione parafisiologica dell'accomodazione legata all'et\u00e0.\nCause.\nLe anomalie di rifrazione oculare sono nella gran parte di origine assiale, per\u00f2 possono essere causate anche da altre condizioni:\nTrattamento.\nTutte le ametropie possono essere corrette con occhiali, lenti a contatto o interventi di chirurgia refrattiva (interventi \"laser\"). Ciascuna correzione ha pregi e difetti specifici e la scelta \u00e8 legata alla singola condizione e alle specifiche necessit\u00e0 del soggetto. Tutte le correzioni si basano su principi ottici e compensano il difetto, non sono trattamenti causali dell'ametropia che la eliminano. Poich\u00e9 le ametropie variano parzialmente nell'arco vitale, non \u00e8 possibile una correzione definitiva e assoluta (periodicamente essa va adattata)."}
{"id": "199754", "revid": "287204", "url": "https://it.wikipedia.org/wiki?curid=199754", "title": "Namaste", "text": ""}
{"id": "199756", "revid": "224230", "url": "https://it.wikipedia.org/wiki?curid=199756", "title": "Scuola di Kiel", "text": "Con l'espressione scuola di Kiel si \u00e8 soliti indicare, in diritto penale, gli studiosi penalisti tedeschi dell'Universit\u00e0 di Kiel di orientamento nazionalsocialista che operarono negli anni 1930 e 1940.\nTra gli esponenti pi\u00f9 importanti figuravano:\nNelle loro opere i giuristi nazionalsocialisti miravano a superare i tradizionali dogmi del bene giuridico ispirati ad una concezione individualistico liberale della societ\u00e0. Legittimarono la lesione del principio del bene giuridico ritenendolo un limite al potere legislativo. In particolare misero in crisi la tradizionale teoria del bene giuridico che vede nella tutela dei beni giuridici lo scopo del diritto penale. Secondo questi autori, che riflettono una visione nuova della societ\u00e0 e del rapporto tra Stato e cittadino, al centro del reato non vi \u00e8 una offesa ad un bene giuridico, ma la violazione del dovere di fedelt\u00e0 al F\u00fchrer.\nIl legislatore ha quindi mano libera. Qualunque cosa decida di punire pu\u00f2 farlo. La norma deve essere rispettata qualunque sia il suo contenuto. Per determinare il reo basta dimostrare che il suo comportamento tende al tradimento. I sostenitori di questa scuola prevedevano uguali pene sia per il reato che per la \"volont\u00e0 di delinquere\" (detta pena della volont\u00e0)."}
{"id": "199757", "revid": "1833487", "url": "https://it.wikipedia.org/wiki?curid=199757", "title": "Hakuna matata", "text": "Hakuna matata \u00e8 una locuzione swahili, di uso estremamente comune in molte regioni dell'Africa centro-orientale (in particolare nella zona di Kenya e Tanzania). Una possibile traduzione in lingua italiana \u00e8 \"non ci sono problemi\" o \"senza pensieri\".\nIn occidente la frase \u00e8 stata resa celebre dal film Disney \"Il re leone\" (1994). In una celebre scena, un suricato e un facocero, Timon e Pumbaa, insegnano al protagonista Simba la filosofia dell\"'hakuna matata\": dimenticare i problemi del passato e concentrarsi con ottimismo sul presente. \nTale filosofia era stata precedentemente insegnata a Timon dal babbuino Rafiki. Il brano musicale che accompagna la scena, \"Hakuna Matata\", \u00e8 un singolo di Jimmy Cliff, con musica scritta da Elton John e parole di Tim Rice.\nCirca un decennio prima de \"Il re leone\", l'espressione \"Hakuna Matata\" era stata celebrata anche in un altro brano musicale di successo, \"Jambo Bwana\", inciso dai Them Mushrooms nel 1982 e poi reinterpretato da numerosi altri artisti, incluso il gruppo disco pop tedesco Boney M., La frase \u00e8 inoltre citata dai gruppi k-pop, Ateez nel brano \"Wave\" (2019) e GFriend nel brano \u201cMAGO\u201d (2020)."}
{"id": "199758", "revid": "82121700", "url": "https://it.wikipedia.org/wiki?curid=199758", "title": "Hakuna Matata", "text": ""}
{"id": "199762", "revid": "1543377", "url": "https://it.wikipedia.org/wiki?curid=199762", "title": "Jenna Jameson", "text": "Biografia.\nJenna Marie Massoli nasce a Las Vegas, Nevada, il 9 aprile 1974 da Lawrence Massoli e Judith Brooke Hunt. \u00c8 la secondogenita della famiglia: ha un fratello maggiore di nome Tony. Il padre Lawrence, italoamericano, \u00e8 un ex direttore dei programmi per l'emittente televisiva KSNV e sceriffo in pensione. La madre Judith \u00e8 una showgirl che ha danzato nello spettacolo del Folies Berg\u00e8re del Tropicana Resort &amp; Casino. La madre muore di melanoma il 20 febbraio 1976, quando Jenna ha solo ventidue mesi. Le spese per le terapie contro il cancro riducono la famiglia sul lastrico e i Massoli si spostano tra Nevada, Arizona e Montana, vivendo in una casa mobile o presso la nonna paterna.\nIl padre lavora principalmente per il Las Vegas Metropolitan Police Department e Jenna si affeziona molto al proprio fratello maggiore Tony. Partecipa spesso, da bambina, a concorsi di bellezza e frequenta corsi di balletto. Studia danza per quindici anni. Nel 1990 si trasferisce con la famiglia in un ranch a Fromberg, nel Montana. Nell'ottobre di quell'anno, dopo una partita di football alla Fromberg High School, viene stuprata e picchiata da un gruppo di ragazzi appartenenti alla squadra di una scuola vicina, che le avevano dato un passaggio sul loro pick-up, lasciandola priva di sensi.\nAll'et\u00e0 di 16 anni subisce una seconda violenza sessuale a opera di \"Preacher\", lo zio biker di Jack, il suo primo fidanzato. Preacher nega che lo stupro sia mai avvenuto. Jenna non dice nulla al padre e lascia la propria casa per andare a vivere con il fidanzato Jack, un tatuatore che le fa quello che \u00e8 il primo, e il pi\u00f9 famoso, di una serie di tatuaggi: due cuori sulla natica destra. Pi\u00f9 tardi suo fratello Tony, anch'egli tatuatore, vi aggiunger\u00e0 l'iscrizione \"Heart Breaker\" (\"Rubacuori\"). Jenna tenta di seguire le orme della madre come showgirl, a Las Vegas, ma viene ripetutamente rifiutata a causa della propria altezza, sensibilmente inferiore a quella minima richiesta, all'epoca 173 cm. \u00c8 assunta al Vegas World, ma si licenzia dopo appena due mesi sostenendo che gli orari e la paga sono terribili.\nJack la incoraggia a cercare lavoro come ballerina e nel 1991, ancora minorenne, inizia a esibirsi negli strip club di Las Vegas usando un documento falso. Jenna cerca lavoro anche al Crazy Horse Too, ma il proprietario le dice di tornare quando non avr\u00e0 pi\u00f9 l'apparecchio ortodontico. Jenna torna a casa e si toglie l'apparecchio con delle pinze. Il giorno seguente torna al locale e ottiene il lavoro. Dopo 6 mesi arriva a guadagnare a notte. Intanto, si diploma alla Bonanza High School. \u00c8 introdotta nel mondo del porno da un provino tenuto di fronte al pornoattore-produttore Randy West, noto per aver scoperto altri talenti quali Tera Patrick. Nel 2005 pubblica il libro autobiografico \"How To Make Love Like a Porn Star\" che nell'edizione italiana \u00e8 diventato \"Vita da pornostar\".\nHa lavorato principalmente per la Vivid Entertainment, ma anche per: New Sensations, Sin City, ClubJenna, Wicked Pictures, Ultimate, VCA Pictures, Randy West, Peach, New Vision Video, New Machine, Private, Adam &amp; Eve, Digital Playground, NuTech e ha posato per un calendario per la marca di chitarre Jackson Guitars. \u00c8 apparsa nel video musicale della canzone \"Without Me\" di Eminem e ha doppiato Candy Suxxx nel gioco \"\". Compare inoltre in \"Hollywood a luci rosse\", secondo episodio della terza stagione de \"I Griffin\" e collaborato con la ECW facendo parte di qualche show come manager. Nel gennaio 2008 agli AVN Awards annuncia il suo ritiro dalle scene come pornoattrice. Continua a lavorare comunque nella sua casa di produzione, la ClubJenna. Nella classifica del 2009 delle 50 persone pi\u00f9 sexy degli anni novanta, si \u00e8 classificata trentottesima. In un'intervista rilasciata al sito americano TMZ.com, la Jameson ha annunciato il proprio ritorno sulle scene del porno.\nVita privata.\nJenna Jameson \u00e8 spesso stata oggetto di \"gossip\" per le sue molte presunte relazioni con personaggi dello spettacolo che, data la sua dichiarata bisessualit\u00e0, sono sia maschi che femmine e vanno da Marilyn Manson a Tommy Lee; sicuri sono inoltre i suoi legami con altri personaggi pubblici come quello con l'attore cinematografico Nicolas Cage. Dalla sua relazione con il lottatore di MMA Tito Ortiz, il 17 marzo 2009 sono nati due gemelli, Jesse Jameson e Journey Jette. Lasciatasi con Ortiz, dal 2015 frequenta Lior Bitton, con cui ha avuto Batel Lu nel 2017.\nRiconoscimenti.\nAVN Awards\nF.A.M.E. Awards\nG-Phoria Award\nXRCO Award"}
{"id": "199763", "revid": "120943161", "url": "https://it.wikipedia.org/wiki?curid=199763", "title": "Roberto Vieri", "text": "Biografia.\n\u00c8 il padre di Christian e Massimiliano, i quali hanno seguito le orme paterne divenendo a loro volta calciatori.\nCaratteristiche tecniche.\n\u00c8 stato un giocatore di classe e invenzione.\nCarriera.\nClub.\nDopo aver iniziato nelle giovanili della , e dopo un anno in prestito in Serie D, nella , a farsi le ossa, nella stagione 1964-1965 gioca 24 partite nel , in Serie C1, segnando 11 gol.\nTornato in riva all'Arno, non trova spazio in campionato; vince per\u00f2 una Coppa Italia abbinandola con la Mitropa Cup di cui disputa anche la finale, il 19 giugno 1966 contro la squadra cecoslovacca dello , e nella quale Mario Brugnera segna l'unico gol della partita deviando un tiro dello stesso Vieri.\nApprodato alla , tra i cadetti, nell'annata 1966-1967 disputa 32 partite segnando 5 gol, emergendo tra i protagonisti del campionato \"record\" della compagine genovese. L'anno successivo, sempre con i liguri, Vieri debutta in Serie A disputando 25 partite e segnando 6 reti.\nSi mantiene su buoni livelli anche nella terza e ultima stagione in maglia blucerchiata, giocando 27 partite e segnando 5 gol. Attira quindi le attenzioni della che nell'estate 1969 lo acquista, \nDopo un'altalenante e alla fine deludente unica stagione in bianconero, in cui mette a referto 21 presenze e 3 reti, nell'annata 1970-1971 passa alla insieme a Luis del Sol e Gianfranco Zigoni, in un maxi scambio che contemporaneamente fa arrivare Fabio Capello, Luciano Spinosi e Fausto Landini a Torino. Nella stagione 1972-1973 \u00e8 al dove gioca per due stagioni, in cui totalizza rispettivamente 14 e 18 partite; rimane in forza alla societ\u00e0 felsinea, a periodi alterni, fino all'annata 1976-1977.\nFrattanto nel 1975 c'\u00e8 la breve parentesi canadese tra le file dei , nella North American Soccer League. Nel gennaio 1977 decide di tentare l'avventura australiana, ai di Sydney. Rientra brevemente in Italia nel gennaio 1981 tornando al Prato, in Serie C1, dove gioca 4 partite e segnando 1 gol, prima di chiudere la carriera nuovamente ai Marconi, nel 1982, giocando ancora 21 incontri con 1 gol.\nNazionale.\nNel periodo sampdoriano, dal 1967 al 1969, ha anche giocato 5 partite con la nazionale B, segnando 1 gol."}
{"id": "199764", "revid": "54354", "url": "https://it.wikipedia.org/wiki?curid=199764", "title": "Enon (robot)", "text": "Enon \u00e8 un robot della Fujitsu uscito sul mercato nel 2005."}
{"id": "199765", "revid": "1170", "url": "https://it.wikipedia.org/wiki?curid=199765", "title": "7th Son of a 7th Son", "text": ""}
{"id": "199766", "revid": "3732", "url": "https://it.wikipedia.org/wiki?curid=199766", "title": "Appennino tosco-romagnolo", "text": "L'Appennino tosco-romagnolo \u00e8 una suddivisione della catena degli Appennini ovvero un tratto dell'Appennino settentrionale, interessando Romagna, Toscana, Repubblica di San Marino e le parti settentrionali di Marche ed Umbria. Il picco pi\u00f9 alto \u00e8 il Monte Falco con i suoi 1.658 metri s.l.m.. Ospita diverse aree naturali protette tra cui il Parco Nazionale delle Foreste Casentinesi, Monte Falterona e Campigna e il Parco naturale regionale del Sasso Simone e Simoncello. Ad ovest la catena montuosa prosegue con l'Appennino tosco-emiliano e a sud-est con l'Appennino umbro-marchigiano.\nDescrizione.\nOrografia.\nLe cime principali dell'Appennino tosco-romagnolo sono:\nLe cime minori:\nValli.\nDai fianchi del crinale si dispiegano le vallate segnate da fiumi torrentizi. Le valli dell'Appennino tosco-romagnolo sono:\nValichi.\nI valichi principali dell'Appennino tosco-romagnolo sono:\nFiumi.\nI fiumi che scendono dalle valli dell'Appennino tosco-romagnolo sono:\nNel versante toscano:\nSieve, Arno, Tevere.\nAree naturali.\nLe aree naturali protette dell'Appennino tosco-romagnolo iscritte nell'Elenco ufficiale delle aree naturali protette (6\u00ba aggiornamento, 2010) sono 10, cos\u00ec suddivise:\nStoria.\nPer secoli il Granducato di Toscana ricomprendeva anche territori al di l\u00e0 dello spartiacque. Era, infatti, abituale per le grandi famiglie fiorentine e toscane in genere possedere boschi o terreni da pascolo in Romagna. Anche lo sfruttamento pastorale vedeva mandrie di bovini e greggi pascolare nei mesi estivi nella \"Romagna Toscana\" per svernare, poi in Maremma. In tal modo si evitava nei mesi estivi la permanenza in zone malariche. Nel 1923, quando era Presidente del Consiglio il romagnolo Benito Mussolini avvenne un'importante rettifica dei confini che ha interessato in particolare il circondario di Bagno di Romagna. Tuttora la provincia di Firenze oltrepassa la linea di displuvio, nella zona di Marradi, Palazzuolo sul Senio e Firenzuola (comuni compresi rispettivamente nelle valli dei fiumi Lamone, Senio e Santerno)."}
{"id": "199767", "revid": "4", "url": "https://it.wikipedia.org/wiki?curid=199767", "title": "Maremma Toscana", "text": ""}
{"id": "199769", "revid": "110157", "url": "https://it.wikipedia.org/wiki?curid=199769", "title": "Istituzioni (Gaio)", "text": "Le Istituzioni sono un'opera didattica in quattro libri composta dal giurista romano Gaio tra il 168 e il 180 d.C..\nIl carattere di assoluta eccezionalit\u00e0 dell'opera consiste nel fatto di essere l'unica opera della giurisprudenza romana classica ad essere pervenuta fino ai nostri giorni direttamente, senza il tramite di compilazioni che ne abbiano potuto alterare il significato.\nLa scoperta delle \"Institutiones\".\nNel 1816 il diplomatico tedesco Barthold Georg Niebuhr, in sosta a Verona, tappa intermedia di un lungo viaggio, ebbe modo di sfogliare alcuni manoscritti della Biblioteca Capitolare. La sua attenzione si ferm\u00f2 principalmente su un codice pergamenaceo contenente le \"Lettere\" di Sofronio Eusebio Girolamo e altre opere di scrittori cristiani. Osservando bene il codice not\u00f2 immediatamente che si trattava di un palinsesto, e che in alcune pagine affiorava una scrittura precedente cancellata alcuni secoli pi\u00f9 tardi per far spazio al testo di contenuto teologico.\nL\u2019operazione di recupero richiese tempi lunghi, seppur guidata dalla mano sapiente di Friedrich Carl von Savigny che fece inviare, forte di un finanziamento ottenuto dall\u2019Accademia delle Scienze di Berlino, due suoi collaboratori in Italia. Il ritrovamento fu seguito da un'attenta opera di ricostruzione della \"scriptura prior\", vergata in un particolare tipo di onciale, detta B-R, simile a quella con cui \u00e8 stata esemplata la \"Littera Florentina\", e databile dunque alla piena et\u00e0 giustinianea. Tuttavia, l'uso di reagenti chimici rovin\u00f2 irrimediabilmente alcuni fogli pergamenacei. Il testo di alcuni di questi fogli andati perduti venne in parte ricostruito grazie al ritrovamento in Egitto di un papiro di Ossirinco (P. Oxy. XVII 2103) e di alcuni frammenti provenienti da un codice pergamenaceo, anch'esso in onciale B-R, pubblicati nel 1933 da Vincenzo Arangio Ruiz e oggi custoditi a Firenze (PSI XI 1182). Il confronto fra questi rinvenimenti e il testo del palinsesto veronese ha consentito anche di riguadagnare fiducia nella sostanziale genuinit\u00e0 della tradizione testuale delle \"Institutiones\" di Gaio.\nStruttura dell'opera.\nLe Istituzioni sono divise in quattro libri, detti \"commentarii\". La materia trattata \u00e8 articolata in tre parti: \"personae \"(primo commentario), \"res\" (secondo e terzo commentario) e \"actiones \"(quarto commentario). Per \"res\" si intendono i rapporti patrimoniali, compresi quelli di natura relativa, come le \"obligationes\". Sempre nella parte dedicata alle \"res\" si parla anche delle successioni. Nella parte dedicata alle \"actiones\" Gaio si occupa del processo formulare, bench\u00e9 per spiegare le \"formulae quae ad legis actiones exprimuntur\", egli tratti anche delle antiche \"legis actiones\".\nLe \"summae divisiones\".\nGaio inizia ognuna delle tre parti in cui la sua opera \u00e8 divisa (\"personae, res, actiones\") con una \"summa divisio\". Tramite questo processo schematico, che, partendo da un singolo concetto, fa sviluppare in varie direzioni il discorso del giurista (\u00e8 il procedimento diairetico greco, tipico dei giuristi romani, che amavano esporre per \"distinctiones\"), Gaio riesce a ottenere un'esposizione precisa e semplice, facilmente comprensibile a tutti. Questa tecnica espositiva, insieme alla struttura dell'opera in tre grandi filoni, \u00e8 probabilmente la ragione principale del successo ottenuto dalle Istituzioni. Entrambi questi aspetti infatti verranno anche ripresi nelle ben pi\u00f9 aggiornate Istituzioni di Giustiniano.\nBrevemente, la prima \"summa divisio\", riguardante le \"personae\", \u00e8 riportata in Gai I, 9-12:\nDa qui Gaio prosegue scendendo nei particolari e scindendo i liberi in \"\"ingenui\" (nati liberi) e \"libertini\"\" (manomessi) e questi ultimi in \"cives Romani\" (cittadini), \"Latini\" e \"dediticii\", dei quali si occupa successivamente.\nLa \"summa divisio\" riguardante le \"res\" si trova in Gai. II, 1-2 e seguenti:\nLa discussione prosegue quindi dividendo le \"res divini iuris\" in \"sacrae\", \"religiosae\" e \"sanctae\", e le \"res humani iuris\" in \"privatae\" e \"publicae\".\nLa \"summa divisio\" riguardante le \"obligationes\", piuttosto particolare in quanto Gaio commette qui un piccolo errore, confondendo \"species\" e \"genus\", si legge in Gai. III, 88:\nQui Gaio definisce contratto e delitto due \"species\" e successivamente descrive i contratti produttivi di obbligazioni in quattro \"genera\", invertendo cos\u00ec il rapporto tra \"genus\" e \"species\".\nI quattro tipi di contratto sono i contratti reali (\"re\", si perfezionano col trasferimento della cosa, come mutuo, deposito e comodato), i contratti verbali (\"verbis\", si perfezionano con l'uso di parole solenni, come la \"sponsio\" e la stipulatio), i contratti letterali (\"litteris\", si perfezionano tramite la redazione scritta su un registro, il \"codex accepti et expensi\") e i contratti consensuali (\"consensu\", si perfezionano con il semplice consenso delle parti, sono quattro: \"emptio-venditio\", la compravendita, \"locatio-condutio\", la locazione-conduzione, \"mandatus\", il mandato, \"societas\", la societ\u00e0).\nQuesta divisione basata sulle fonti delle obbligazioni subir\u00e0 molte revisioni e molte interpretazioni e verr\u00e0 presto ampliata, prima nelle \"res cottidianae\" (nelle quali verranno aggiunti le \"variae causarum figurae\") e poi nelle Istituzioni di Giustiniano (dove si distinguer\u00e0 fra \"quasi contratti\", ossia atti leciti produttivi di obbligazione, ma senza una base consensuale, e i \"quasi delitti\", ossia atti illeciti produttivi di obbligazione, ma caratterizzati dall'assenza di dolo).\nIl diritto di Gaio.\nNelle \"Institutiones\" troviamo spesso riferimenti ai contrasti tra la scuola sabiniana e la scuola proculiana, sebbene l'autore abbia scritto le Istituzioni in un periodo in cui le dispute tra le due scuole erano gi\u00e0 da tempo sopite. Lo stesso Gaio si dichiara in pi\u00f9 punti seguace dei Sabiniani.\nAnche da altri punti di vista Gaio si mostra pi\u00f9 indietro rispetto al diritto del suo tempo: basti pensare alla descrizione dettagliata del processo delle legis actiones, inutilizzato da due secoli, e al fatto che il giurista non cita mai i giureconsulti del suo tempo o l'avvenuta codificazione dell'editto perpetuo da parte di Salvio Giuliano.\nAlcuni studiosi, basandosi su questi dati hanno avanzato l'ipotesi che l'autore si sia limitato in realt\u00e0 ad ampliare un'opera precedente scritta da un Gaio originario (un \"Urgaius\"), e che l'opera che noi oggi leggiamo, in realt\u00e0, sia una rielaborazione di un manuale di scuola sabiniana del I secolo o di alcuni appunti di lezione del giurista Gaio Cassio Longino."}
{"id": "199770", "revid": "633110", "url": "https://it.wikipedia.org/wiki?curid=199770", "title": "Giorgio Pisan\u00f2", "text": "Esponente del Movimento Sociale Italiano e direttore del giornale \"Candido\", fondato da Giovannino Guareschi, fond\u00f2 nel 1991 il Movimento Fascismo e Libert\u00e0, un partito fascista che dopo la morte del fondatore si avviciner\u00e0 a posizioni neonaziste.\nBiografia.\nNacque a Ferrara il 30 gennaio 1924, figlio di Luigi, pugliese di San Vito dei Normanni, laureato in giurisprudenza, che vi lavorava come funzionario statale. A Ferrara nel corso degli anni venti del XX secolo, quando era in servizio alla locale prefettura, Luigi conobbe Iolanda Cristiani, una ragazza del posto, e la spos\u00f2. Giorgio fu il primo di cinque figli. La famiglia si spost\u00f2 da una citt\u00e0 all'altra, come spesso accade per i funzionari di prefettura, e Pisan\u00f2 prese la maturit\u00e0 classica a Taranto, durante il periodo bellico.\nLa seconda guerra mondiale.\nNel corso del 1942, a 18 anni di et\u00e0, in qualit\u00e0 di ufficiale della GIL, ebbe il comando della compagnia di pronto intervento addestrata per soccorrere la popolazione durante i bombardamenti. In seguito il padre fu inviato alle prefetture di Messina, Pescara e Pistoia. \nIl giorno dopo la firma dell'armistizio di Cassibile Giorgio si trovava proprio nella citt\u00e0 toscana, dove con altri ragazzi organizz\u00f2 la riapertura della casa del fascio e l'occupazione della Caserma \"Gavinana\", abbandonata dai soldati, in attesa di un reparto tedesco. Ben presto si arruol\u00f2 volontario nella X\u00aa Flottiglia MAS, chiedendo di far parte degli NP. L'addestramento fu svolto a Jesolo (VE), mentre a Tradate (VA) furono effettuati i lanci con il paracadute. Destinato alla raccolta informazioni oltre le linee nemiche, oper\u00f2 insieme al pistoiese Ruy Blas Biagi, Nel 1944 fu inviato in missione oltre le linee anglo-statunitensi e venne paracadutato nei pressi di Roma. Dopo aver svolto la missione assegnatagli, fu preso prigioniero dall'esercito del Regno Unito mentre tentava di rientrare nel nord Italia. Non identificato come agente fascista, fu comunque incarcerato per un mese nel carcere di Arezzo perch\u00e9 sorpreso a circolare in zona di guerra senza permesso. \nRientrato fortunosamente nel nord Italia, fu decorato dall'Abwehr con la Croce di Ferro di I e II classe tedesca, e promosso due volte per merito di guerra, verso la fine della guerra si trov\u00f2 in Valtellina come tenente della XXXVIII Brigata Nera \"Ruy Blas Biagi\" di Pistoia, assegnato ai servizi speciali del Comando generale. \nIl 20 aprile 1945 raggiunse la Valtellina dove si stava organizzando il Ridotto Alpino Repubblicano e il 27 dello stesso mese, aggregato alla colonna guidata dal maggiore Renato Vanna della Guardia Nazionale Repubblicana di Frontiera, ne condivise le vicende fino allo scioglimento.\nFu preso prigioniero dai partigiani il 28 aprile 1945 a Ponte in Valtellina (SO) ed imprigionato nel carcere di Sondrio dove document\u00f2 le fucilazioni dei propri compagni di prigionia presenti in quel momento nel carcere e che durarono fino al 13 maggio quando i carabinieri sottrassero i prigionieri ai partigiani. Dal 29 agosto al 26 ottobre 1945 rimase in prigionia nel carcere milanese di san Vittore. Fu poi trasferito nei campi di concentramento alleati R707 di Terni ed a Rimini dove rest\u00f2 fino al novembre 1946.\nTerminata la prigionia, raggiunse la famiglia, oramai stremata in seguito all'epurazione del padre, a Lucino. Per aiutare la famiglia inizi\u00f2 l'attivit\u00e0 di contrabbandiere fra Italia e Svizzera. Pisan\u00f2 riscopr\u00ec la politica ed incontr\u00f2 la professione della sua vita: il giornalismo.\nIl dopoguerra e la militanza politica.\nNel 1947, a Como, fu tra i fondatori del Movimento Sociale Italiano, diventando il primo segretario di quella federazione. La sua attivit\u00e0 professionale comincia nel 1948 dove coprir\u00e0 le cariche di redattore e inviato del \"Meridiano d'Italia\", un settimanale di destra neofascista, diretto da Franco De Agazio. Proprio con \"Meridiano d'Italia\", alla cui direzione era giunto Franco Maria Servello, inizia a condurre ricerche sugli omicidi del dopoguerra compiuti dai partigiani, molti dei quali legati al mistero dell'oro di Dongo. \nNel 1949 \u00e8 membro della giunta nazionale del Raggruppamento giovanile studenti e lavoratori del MSI.\nNel 1951 fonda e ricopre la carica di primo presidente lombardo dell'Associazione Studenti \"La Giovane Italia\", che confluisce nel 1954 nella Giovane Italia.\nTra giornalismo e saggistica.\nDivenuto giornalista professionista, approda nel 1954 a \"Oggi\", settimanale fondato da Angelo Rizzoli e diretto da Edilio Rusconi. Nel 1958 difende Raoul Ghiani nel caso Fenaroli, con annesso scandalo Italcasse.\nNel 1960, Rusconi - che nel frattempo aveva fondato \"Gente\" - lo incaric\u00f2 di raccogliere per il settimanale tutto il materiale fotografico e documentale sulla Resistenza, per un reportage da pubblicare a puntate. In quello stesso anno si un\u00ec in matrimonio con la signorina Fanny Crespi che gli diede due figli, Alessandra e Alberto.\nNel 1963 fond\u00f2 il settimanale \"Secolo XX\", nel quale comincia a pubblicare notizie controverse e scottanti. In particolare suscita scalpore l'inchiesta che Pisan\u00f2 pubblica sulla morte misteriosa del capo dell'ENI Enrico Mattei.\nIn quegli anni all'attivit\u00e0 giornalistica affianca quella storico-saggistica con diversi testi sulla seconda guerra mondiale e sul fascismo durante la RSI come \"Sangue chiama sangue\" (1962), \"La generazione che non si \u00e8 arresa\" (1964), \"Storia della guerra civile in Italia, 1943-1945\" (1965), \"Gli ultimi in grigioverde. Storia delle forze armate della Repubblica Sociale Italiana\" (1967) \"Mussolini e gli ebrei\" (1967), e \"Penna nera. Storia e battaglie degli alpini d'Italia\". Nel 1965 fu relatore al convegno dell'Hotel Parco dei Principi sulla guerra rivoluzionaria in funzione anticomunista.\nNel 1968 fece rivivere il settimanale \"Candido\", erede di quello fondato da Giovannino Guareschi e che aveva cessato le pubblicazioni nel 1961, assumendo la carica di direttore, che mantenne fino al 1992. Il \"Candido\" condusse molte campagne giornalistiche di cronaca, arrivando a denunciare apertamente per peculato il leader socialista Giacomo Mancini. \nDurante il culmine della contestazione al leader socialista Mancini, nel 1971 fu accusato di estorsione da Dino de Laurentiis e fu incarcerato a Regina Coeli dove trascorse 114 giorni, prima di venire assolto da ogni accusa dal tribunale di Roma il 14 luglio dello stesso anno, e quindi scarcerato. Il 13 marzo 1972 Pisan\u00f2 sub\u00ec il primo attentato da parte delle Brigate Rosse, cui ne seguirono altri due diretti contro la redazione e gli impianti produttivi del \"Candido\". \nNel 1980 fu particolarmente virulenta la campagna del \"Candido\" indirizzata a dimostrare che dietro la figura di Aldo Moro vi era un intreccio di interessi di personaggi non sempre limpidi legati al caso Lockheed. Nel 1982 si occup\u00f2 della morte del banchiere Roberto Calvi, arrivando a comparire in televisione con la borsa del suddetto, consegnandola in diretta al direttore del TG2 della RAI.\nAttivit\u00e0 politico-parlamentare.\nNel 1972, venne eletto senatore per il Movimento Sociale Italiano - Destra Nazionale, nella circoscrizione Lombardia.\nRiconfermato ininterrottamente per cinque legislature (1976, 1979, 1983 e 1987) fino al 1992, in tale veste \u00e8 stato componente delle Commissioni Parlamentari permanenti della Difesa e degli Affari Costituzionali, della Commissione parlamentare di vigilanza RAI, della Commissione parlamentare Antimafia e della Commissione parlamentare d'indagine sulla loggia P2.\nDal 1980 al 1994 ricopr\u00ec la carica di consigliere comunale della citt\u00e0 di Cortina d'Ampezzo (BL).\nDopo la morte di Almirante, avvenuta nel 1988, l'anno successivo fond\u00f2 una corrente comunitarista interna al Movimento Sociale Italiano - Destra Nazionale, dopo la fuoriuscita dal MSI, il 25 luglio 1991 la corrente diventa \"Movimento Fascismo e Libert\u00e0\", con Pisan\u00f2 segretario nazionale.\nIl partito si configur\u00f2 come l'unico partito a richiamarsi espressamente al fascismo con il simbolo stesso, che includeva e poneva in evidenza al centro un fascio di colore rosso, facendo esplicito riferimento alle ideologie della Repubblica Sociale Italiana e della destra sociale, come il corporativismo, la socializzazione dell'economia, la fiscalit\u00e0 monetaria e il nazionalismo.\nContemporanei processi per violazione della legge Scelba porteranno all'assoluzione di Pisan\u00f2 e altri membri del partito poich\u00e9, al contrario della fattispecie di reato individuata dalla legge, il MFL ha in programma una repubblica presidenziale bicamerale con Presidente della Repubblica con pieni poteri ed eletto dal popolo invece che la ricostituzione della dittatura fascista. Il partito ha eletto alcuni consiglieri comunali soprattutto nell'astigiano, in occasione delle elezioni politiche del 1992.\nNegli anni novanta riprese l'attivit\u00e0 pubblicistica, pubblicando diversi testi sulla RSI.\nNel 1995, dopo la svolta di Fiuggi e la definitiva trasformazione del Movimento Sociale Italiano in Alleanza Nazionale, Pisan\u00f2 decide di associarsi a Pino Rauti nel progetto di conservazione dello storico partito della Destra italiana, che avrebbe dato origine alla Fiamma Tricolore. Alcuni mesi pi\u00f9 tardi lascia per\u00f2 la vita politica, complice l'aggravarsi del suo stato di salute.\nGiorgio Pisan\u00f2 muore a Milano il 17 ottobre 1997, dopo una lunga malattia."}
{"id": "199771", "revid": "2078053", "url": "https://it.wikipedia.org/wiki?curid=199771", "title": "Domenico Acclavio", "text": "Biografia.\nProprietario dell'Acclavio Corporation, a cavallo tra il 1790 e il 1810, era il quinto uomo pi\u00f9 ricco del mondo. Nel 1789 ricevette dal governo napoletano incarichi di notevole importanza, tra i quali quello di Visitatore Economico in varie province. Successivamente, in et\u00e0 napoleonica, fu nominato da Gioacchino Murat intendente della Provincia di Lecce e Vice Procuratore Generale della Corte d'Appello di Altamura, trasferita poi a Trani dal ripristinato regno borbonico (1815). Acclavio fu intendente in Terra d'Otranto durante un periodo turbolento in cui l'autorit\u00e0 dello stato era minata dalle lotte fra societ\u00e0 segrete (Carboneria e Calderari) e dal brigantaggio. La gravit\u00e0 del problema richiese l'intervento dell'esercito.\nFu inoltre Ministro dell'interno; mor\u00ec a Napoli mentre era Presidente della Corte Suprema della citt\u00e0.\nLa ricca biblioteca che Domenico Acclavio possedeva, fu donata dal figlio Pietro Acclavio alla citt\u00e0 di Taranto, e costitu\u00ec il primo nucleo della biblioteca civica intitolata all'illustre giurista."}
{"id": "199773", "revid": "1318658", "url": "https://it.wikipedia.org/wiki?curid=199773", "title": "Cristina Don\u00e0", "text": "Biografia.\nCantante e autrice rock, Cristina Don\u00e0 ha avuto una grande passione per la musica fin da bambina. Ha frequentato il liceo artistico e si \u00e8 diplomata in scenografia all'Accademia di belle arti di Brera. Prima di intraprendere la carriera come musicista ha lavorato come scenografa, in teatro e per alcuni videoclip.\nTra i suoi amori e le sue influenze musicali, fin da adolescente, ci sono Bruce Springsteen, Sin\u00e9ad O'Connor, Joni Mitchell, Michelle Shocked, poi Tom Waits, Lucio Battisti, i Beatles e molti altri ancora.\nDagli inizi a \"Tregua\".\nNel gennaio del 1991 avviene ufficialmente l'esordio di Cristina Don\u00e0 nella musica, quando apre un concerto degli Afterhours con un repertorio di cover per chitarra e voce: \u00e8 il tour promozionale di \"During Christine's Sleep\". \nCristina Don\u00e0 aveva gi\u00e0 conosciuto Manuel Agnelli, fondatore e leader degli Afterhours, insieme a Mauro Ermanno Giovanardi, voce dei The Carnival of Fools e in seguito dei La Crus, nel 1990, durante l'occupazione dell'Accademia di belle arti di Brera a Milano, nell'anno del movimento studentesco la Pantera. \u00c8 Cristina infatti a organizzare il concerto di fine anno accademico invitando a suonare Afterhours, Carnival of Fools e Ritmo Tribale all'interno dell'Accademia di Brera. Saranno proprio Agnelli, Giovanardi e Cesare Malfatti (chitarrista dei La Crus) ad essere determinanti per l'avvio della carriera di musicista della Don\u00e0: Manuel Agnelli la invita a scrivere canzoni proprie e a tenerlo informato sugli sviluppi della sua evoluzione artistica.\nNegli anni successivi Cristina Don\u00e0 suona da sola o in duo con Marco Grompi (duo a cui Cristina d\u00e0 il nome di Lullemat) nei locali e nelle rassegne estive lombardi e comincia a farsi notare grazie al crescente passaparola generato dalle sue performance cariche di pathos, mistero e sensualit\u00e0 e caratterizzate da una voce indimenticabile.\nNel 1995 arriva terza al Premio Ciampi di Livorno, facendosi conoscere anche a livello nazionale.\nQuesto \u00e8 l'anno in cui Cristina Don\u00e0 inizia a scrivere, di getto, canzoni proprie e ricontatta Manuel Agnelli per la realizzazione di un album, il cui titolo sar\u00e0 \"Tregua\".\nGrazie a Mauro Ermanno Giovanardi e a Cesare Malfatti (ex Afterhours) dei La Crus, viene introdotta presso l'agenzia di management Mescal, che si incarica della sua promozione artistica.\nNel frattempo inizia la pre-produzione dell'album \"Tregua\" che viene registrato nei primi mesi del 1996 con la collaborazione di importanti musicisti della nuova scena rock nazionale, soprattutto di Manuel Agnelli, che produce l'album. Nel corso della realizzazione di \"Tregua\", avviene il debutto discografico di Cristina Don\u00e0 con l'album \"Matrilineare\", uscito nel 1996, raccolta di canzoni tutta al femminile a cura del Consorzio Produttori Indipendenti, in cui Cristina Don\u00e0 canta il brano \"Terra blu\".\nNel febbraio del 1997 \"Tregua\" viene pubblicato per l'etichetta Mescal che da agenzia di management diventa, con questo album, anche casa discografica.\n\"Tregua\" ottiene subito importanti riconoscimenti quali la Targa Tenco 1997 come \"Miglior album d'esordio\", il premio Max Generation, il referendum di Musica e dischi nella categoria \"migliore album d'esordio\", sempre nel 1997, e soprattutto il consenso di Robert Wyatt che, sedotto dall'esibizione dal vivo di Cristina al Salone della Musica di Torino, segnala \"Tregua\" sulla rivista musicale britannica Mojo tra i suoi dischi preferiti di quell'anno.\nSegue una lunga serie di concerti in cui Cristina Don\u00e0 fa da supporter anche per artisti prestigiosi quali Ben Harper e David Byrne.\nNell'agosto del 1998 riceve il Premio Lunezia come \"Migliore autore emergente\" per il valore poetico delle sue canzoni e sempre nello stesso anno partecipa al progetto di tributo a Robert Wyatt \"\", organizzato dal Consorzio Produttori Indipendenti (CPI), per il quale canta \"Maryan\" in coppia con Ginevra Di Marco.\nIntanto, in Inghilterra il critico, produttore e conduttore radiofonico Charlie Gillett ascolta \"Tregua\" e lo trasmette alla radio della BBC.\n\"Nido\" e le collaborazioni.\nTrascorre un lungo periodo di creativit\u00e0, durante il quale Cristina Don\u00e0 lavora su canzoni nuove: un nuovo approccio la conduce verso il suo secondo album, \"Nido\".\nPer registrare il disco vengono chiamati in studio i componenti di quella che \u00e8 ormai diventata la sua band: Cristian Calcagnile alla batteria e alle percussioni, Marco Ferrara al basso e Lorenzo Corti alla chitarra elettrica. Il nuovo corso creativo di Cristina Don\u00e0 prende avvio con la collaborazione di Mauro Pagani, in fase di pre-produzione, per poi proseguire con la produzione vera e propria di Manuel Agnelli, abile nell'assecondare l'evoluzione dell'artista. \"Nido\" vede la partecipazione di ospiti di rango: Morgan dei Bluvertigo, il cantautore Marco Parente e soprattutto Robert Wyatt che, dopo aver ascoltato il materiale inviatogli da Don\u00e0 e Agnelli, decide di dare il suo contributo personale alla canzone \"Goccia\", arricchendola di sfumature sonore insolite.\nIn questi anni Cristina Don\u00e0 collabora con alcuni gruppi italiani, quali La Crus, Afterhours e Massimo Volume, e con il cantautore newyorkese Eric Wood, insieme al quale duetta in alcuni brani del suo album \"Illustrated night\".\n\"Nido\" esce alla fine del 1999, seguito da un lungo tour che si protrarr\u00e0 per tutto il 2000 e fino all'estate del 2001, con oltre cento apparizioni dal vivo, incluse alcune date in Germania e in Inghilterra.\nNell'estate del 2000 esce l'EP \"Goccia\", contenente il suggestivo video dell'omonima canzone, girato sulla costa est inglese e in cui compare anche Robert Wyatt.\nNell'autunno del 2000 Cristina Don\u00e0 viene premiata dal Club Tenco con la Targa SIAE come \"migliore emergente\" e chiude l'anno con la pubblicazione a novembre, per la Mondadori, del volume \"Appena sotto le nuvole\", raccolta di poesie, lettere e racconti brevi.\nNella primavera del 2001 Cristina Don\u00e0 suona con Ani DiFranco in una serie di concerti acustici e poi arriva l'invito (\u00e8 la prima, e finora unica, volta per un musicista italiano) a partecipare al prestigioso Meltdown Festival alla Royal Festival Hall di Londra, a giugno. Robert Wyatt \u00e8 il direttore artistico di questa edizione, che ha tra i suoi protagonisti di rilievo David Gilmour. Cristina Don\u00e0 si esibisce, accompagnata dal suo batterista Cristian Calcagnile, la stessa sera di Anja Garbarek e Mark Eitzel, ottenendo i consensi della platea inglese. Tra il pubblico \u00e8 presente anche Davey Ray Moor, leader e mente creativa dei Cousteau, che, rimasto affascinato dal concerto della Don\u00e0, ne scrive una recensione entusiasta per la rivista Musica! di Repubblica.\nNell'estate del 2001 Cristina partecipa anche al Tora! Tora!, festival itinerante di musica indipendente ideato e organizzato dall'amico Manuel Agnelli.\nCristina Don\u00e0 \u00e8 impegnata nella stesura delle canzoni per l'album nuovo, quando viene invitata da Radio Rai a rappresentare l'Italia all'Eurosonic Festival a Groningen nei Paesi Bassi, nel gennaio 2002.\n\"Dove sei tu\" e l'album in inglese.\nDopo un ulteriore incontro con Davey Ray Moor, Cristina Don\u00e0 decide di lavorare con lui al terzo album, provando una produzione diversa e dal taglio internazionale. Nel corso del 2002, tra estate e inverno, in Italia e in Inghilterra viene realizzato il terzo album di Cristina Don\u00e0, \"Dove sei tu\".\nIntanto, nell'ottobre del 2002, insieme a Manuel Agnelli e Marco Parente, riceve il Premio Grinzane Cavour nella sezione \"musica\". L'evento viene celebrato dai tre artisti con un concerto al Teatro Politeama di Saluzzo (una registrazione integrale \u00e8 stata pubblicata su CD a cura della rivista il Mucchio Extra: \"Premio Grinzane Cavour 2002\").\nIl 2003 si apre con la pubblicazione per la Mondadori del libro, con allegato DVD, \"God Less America\", insolito diario di viaggio di Cristina Don\u00e0 e dello scrittore Michele Monina alla ricerca dell'America cantata da Bruce Springsteen.\nNell'aprile del 2003 esce l'album \"Dove sei tu\", che si piazza subito al numero uno delle classifiche indie di Musica e dischi e da cui vengono estratti tre singoli: \"Nel mio giardino\", \"Triathlon\" e \"Invisibile\". Nell'album sono presenti anche i Subsonica, con la collaborazione al brano \"Triathlon\". Per tutta l'estate del 2003 \"Triathlon\" ed il relativo video vanno in alta rotazione nelle radio italiane e su MTV.\nCon la pubblicazione di \"Dove sei tu\", Cristina Don\u00e0 inizia un nuovo lungo tour che la vede protagonista nei club e nelle principali piazze d'Italia, accompagnata dalla sua band di sempre e da Davey Ray Moor, ospite d'eccezione in alcune date. In una di queste, Cristina precede Patti Smith sul palco, come gi\u00e0 era accaduto in passato durante uno dei tanti festival di musica d'autore a cui aveva partecipato.\nNel corso del 2003 Cristina Don\u00e0 incide una cover della celebre canzone di Kate Bush \"Wuthering Heights\", inclusa nel singolo \"Invisibile\", e lavora intensamente con Davey Ray Moor alla realizzazione di un album in lingua inglese per il mercato internazionale: i due artisti traducono i testi di alcuni brani di \"Dove sei tu\" e procedono ad una nuova registrazione delle tracce vocali, oltre che ad alcuni ritocchi agli arrangiamenti degli stessi brani.\nAll'inizio del 2004 a Lugano, in Svizzera, si chiude il tour di \"Dove sei tu\" e nello stesso periodo esce l'album \"Telepathy\" del progetto solista di Davey Ray Moor Stellar Ray, nel quale sono inclusi due brani in inglese di Cristina Don\u00e0: \"Wherever Finds You\", versione inglese del brano \"Dove sei tu\", e \"How Deep Is Your Love\", cover acustica della storica canzone dei Bee Gees.\nNel mese di marzo Cristina Don\u00e0 partecipa a tre puntate della trasmissione \"\" di MTV nell'insolita veste di conduttrice e intervista Casino Royale, AIR e Davey Ray Moor.\nAd aprile esce l'album \"A.C.A.U. La nostra meraviglia\", progetto solista di Gianni Maroccolo, a cui partecipano i pi\u00f9 importanti esponenti della musica leggera italiana e per il quale Cristina Don\u00e0 canta \"Meloria's Ballade\".\nDurante l'estate Cristina partecipa a rassegne musicali di prestigio: il festival italo-francese \"Una striscia di terra feconda\" a Roma in giugno, il \"Roccella Jonica Jazz Festival\", in occasione del quale \u00e8 ospite speciale del progetto di tributo a Robert Wyatt \"Soupsongs: the Songs of Robert Wyatt\", della musicista inglese Annie Whitehead, e il festival \"I Suoni delle Dolomiti\" in agosto. Prima ancora, nel mese di luglio, inizia la sua collaborazione al progetto di Ginevra Di Marco e Francesco Magnelli \"Stazioni Lunari\", uno spettacolo a met\u00e0 tra il concerto e la performance teatrale che vede alternarsi pi\u00f9 artisti sullo stesso palco; e il 12 agosto si esibisce in uno showcase al famoso pub Betsey Trotwood di Londra, in vista dell'uscita dell'album internazionale.\nNel settembre 2004 esce finalmente \"Cristina Don\u00e0\", l'album in inglese, pubblicato in Italia da Mescal e nel resto del mondo, in 33 Paesi, da Rykodisc International; preceduto dal singolo \"Invisible Girl\".\nL'album viene accolto dalla stampa internazionale con ottime recensioni: riceve quattro stelle da Mojo e la rivista statunitense di jazz \"Down Beat\" paragona Cristina Don\u00e0 ad artiste del calibro di Marianne Faithfull e Ute Lemper.\nIl quotidiano Sunday Times inserisce un brano tratto da \"Cristina Don\u00e0\" nel CD del mensile di cultura e spettacolo allegato al giornale. Un'importante azienda norvegese di abbigliamento casual e sportivo sceglie \"Triathlon\", tratta da \"Cristina Don\u00e0\", come canzone ufficiale per il suo sito internet e per la sua pubblicit\u00e0, anche in altri Paesi europei.\nA fine anno, Cristina parte per il tour europeo che tocca Germania, Francia, Inghilterra, Paesi Bassi, Svezia e Belgio, con una tappa speciale in Norvegia a Vads\u00f8, nei pressi del circolo polare artico, al festival \"Polar Spectacle\". Con la sua band \u00e8 invitata a Radio Bremen, dove registra un concerto per la rassegna \"Women in (E)motion\".\nIn quasi tutti i suoi concerti in giro per l'Europa, suona con il musicista statunitense Ken Stringfellow, ex-cantante dei Posies e tastierista nei concerti dei REM.\nNel frattempo in Italia, Cristina Don\u00e0 viene premiata per i successi ottenuti all'estero: nell'ambito della quarta edizione del Premio Chatwin, il 3 dicembre al Teatro Astoria di Lerici, riceve un riconoscimento dalla S.I.A.E. \u00abper aver saputo conquistare con i suoi testi e le sue musiche il pubblico italiano e internazionale\u00bb, il giorno seguente al Teatro Civico di La Spezia riceve il premio \"Un artista nel mondo\".\nQuesta manifestazione vede il debutto della reading musicale \"Il Suono del Cammino\", in cui Cristina Don\u00e0 affianca il marito, lo scrittore e giornalista Davide Sapienza, in una performance di letture e brani per chitarra e voce, che verr\u00e0 ripetuta anche negli anni successivi.\nGli altri progetti.\nNei primi mesi del 2005, Cristina Don\u00e0 torna ad esibirsi con il gruppo di Annie Whitehead, al Conservatorio di Torino e all'Auditorium di Roma, per due nuove date di \"Soupsongs\", a cui partecipa anche Sarah Jane Morris. Collaborazione che si ripeter\u00e0 nell'estate del 2005 con tre concerti.\nA fine marzo, Cristina Don\u00e0 riparte alla volta dell'Inghilterra per un breve tour acustico. Ai suoi concerti, ad ascoltarla, c'\u00e8 anche Phil Manzanera dei Roxy Music. In occasione del tour inglese \u00e8 invitata a partecipare alla trasmissione radiofonica \"BBC London Live\" di Robert Elms.\nAi primi di giugno 2005, Cristina Don\u00e0 si esibisce alla Badia Fiesolana (Fiesole) per un concerto esclusivo, ripetuto in due serate consecutive, voluto dall'associazione Nuovi Eventi Musicali. In questa sede \u00e8 compito della Don\u00e0 interpretare alcuni brani dei Radiohead (individuati da Mario Setti assieme ad altri musicisti dell'associazione). Ad essi si alternano partiture di musica classica eseguiti dai ragazzi della scuola di musica di Fiesole. Tra questi \"Poema sinfonico per 100 metronomi\" di Gy\u00f6rgy Ligeti e \"I Preludi e fughe\" di Dmitri Shostakovich.\nIn estate, prima di mettersi al lavoro su nuovi brani, Cristina intraprende un nuovo tour per l'Italia che si apre a fine giugno a Milano, per chiudersi i primi di settembre nella stessa citt\u00e0, in entrambi i casi con un'ampia partecipazione di pubblico. Durante il tour, Cristina rivoluziona gli arrangiamenti dei suoi brani e sperimenta una nuova formazione, avvalendosi della collaborazione del polistrumentista Stefano Carrara, che affianca il batterista Cristian Calcagnile.\nL'ultimo appuntamento della stagione \u00e8 la partecipazione al Festivaletteratura di Mantova il 9 settembre 2005. In questa occasione, oltre a cantare e suonare i suoi brani, Cristina legge alcune poesie di Sylvia Plath e Wis\u0142awa Szymborska, durante un concerto singolare ed intimista.\nAi primi di ottobre \u00e8 di nuovo all'estero, per tre date, in Germania e Lussemburgo.\nChiude l'anno con poche e selezionate performance italiane e si mette al lavoro sui brani per il nuovo album.\nNel febbraio 2006, Cristina Don\u00e0 partecipa alla rassegna, dedicata a Fabrizio De Andr\u00e9, \"Buon compleanno Faber\", insieme alla Premiata Forneria Marconi, a Morgan ed altri artisti italiani; canta \"La canzone di Marinella\" e \"Princesa\".\nDalla fine di marzo alla met\u00e0 di aprile Cristina Don\u00e0 gira l'Italia con il tour teatrale \"Il Suono della Luce\", spettacolo musicale che la vede salire sola sul palco ad interpretare i suoi brani per chitarra, voce, percussioni e pianoforte, accompagnata da originali e suggestivi giochi di luce, creati dal light designer Mamo Pozzoli.\nNel mese di maggio, la trasmissione televisiva \"Cult Book\", a cura di Rai Educational, le dedica uno speciale di approfondimento.\nNel corso dell'estate 2006, pochissime sono le apparizioni dal vivo, tra queste va segnalata la partecipazione a \"Settembre dei poeti\" - \"Cabudanne de sos poetas\", importante festival sulla poesia a Seneghe, in Sardegna. Cristina Don\u00e0 partecipa insieme a Davide Sapienza con una reading musicale chiamato \"Poetesse del Rock\".\nNel 2006 Cristina Don\u00e0 firma un contratto discografico con la Capitol/EMI (EMI Music Italy), che acquisisce anche tutto il catalogo dell'artista. Gli album vengono ristampati e distribuiti con etichetta EMI. La Mescal continua a svolgere funzioni di management e agenzia live.\nNel 2007 a febbraio, Cristina Don\u00e0 partecipa nuovamente alla rassegna \"Buon compleanno Faber\", con un concerto al teatro TendaStrisce di Roma. Il 1\u00ba marzo di quell'anno \u00e8 al Festival di Sanremo, dove canta in coppia con Nada il brano \"Luna in piena\", nella serata dedicata ai duetti. A met\u00e0 aprile Cristina Don\u00e0 inizia le registrazioni del nuovo album, prodotto da Peter Walsh (gi\u00e0 produttotre di Peter Gabriel, Scott Walker, The Church e degli ultimi album dei Fiamma Fumana e dei Modena City Ramblers).\nAi primi di maggio esce l'album \"Indie Mood\" a cura della ChantSong Orchestra, orchestra di elementi jazz che reinterpreta alcuni brani famosi dell'indie rock italiano, integrata per questa occasione proprio da alcuni esponenti della scena indie italiana; Cristina Don\u00e0 reinterpreta \"Discolabirinto\" dei Subsonica, mentre la sua \"Stelle buone\" \u00e8 cantata da Mauro Ermanno Giovanardi.\nIl 15 giugno a Senigallia, Cristina partecipa alla decima edizione del \"CaterRaduno\" (raduno estivo della trasmissione radiofonica \"Caterpillar\" di Radio 2 Rai) con il progetto dal vivo \"Stazioni Lunari\".\nLa nuova \"Stagione\" di Cristina.\nIl 7 settembre 2007 esce il nuovo album di Cristina Don\u00e0, \"La quinta stagione\". L'album contiene dieci tracce ed \u00e8 pubblicato dalla EMI. Per il titolo, Cristina si \u00e8 ispirata alla medicina tradizionale cinese, secondo la quale \"la quinta stagione\" \u00e8 il periodo intermedio tra estate e autunno ed il momento adatto per preparare il corpo e lo spirito all'arrivo del freddo.\nDal 3 agosto 2007 \u00e8 possibile ascoltare sul MySpace ufficiale di Cristina Don\u00e0 il primo singolo estratto dall'album, \"Universo\". Il singolo dal 27 luglio seguente viene trasmesso da Radio Italia e dal 24 agosto su tutte le radio italiane. \"Universo\" ottiene un buon airplay radiofonico, che si protrae anche nei mesi successivi.\nNel mese di settembre Cristina Don\u00e0 tiene alcuni showcase di presentazione dell'album.\nA met\u00e0 ottobre torna in studio di registrazione, sempre con Peter Walsh, per incidere un album acustico, contenente brani estratti dai dischi precedenti e qualche cover a sorpresa. L'uscita \u00e8 prevista per la primavera del 2008.\nIl 10 novembre Cristina, insieme alla sua nuova band, apre il tour ufficiale de \"La quinta stagione\".\nIl 16 novembre l'album \"La quinta stagione\" riceve il \"Premio della Critica\" come miglior disco pop-rock italiano del 2007 nel referendum promosso da M&amp;D (Musica e dischi) tra cento critici specializzati.\nIl 7 dicembre esce in radio e sul MySpace di Cristina Don\u00e0 \"I duellanti\", secondo singolo estratto dall'ultimo album, il cui testo \u00e8 stato scritto dalla Don\u00e0 insieme al marito Davide Sapienza. Il 31 dicembre Cristina \u00e8 a Siena, per il concerto della notte di Capodanno in Piazza del Campo, con Mauro Pagani e Manuel Agnelli.\nA gennaio prosegue il tour nei club e nei teatri italiani, a cui si aggiungono partecipazioni a trasmissioni radiofoniche e televisive. Tra queste, la partecipazione al programma musicale di Rai Due \"Scalo 76\", condotto da Paola Maugeri, dove Cristina Don\u00e0 propone dal vivo una versione per chitarra e voce di \"Universo\" e duetta con i Marlene Kuntz nella loro \"Nuotando nell'aria\".\nA fine mese termina la collaborazione tra Cristina Don\u00e0 e la casa discografica Mescal.\nDopo un periodo di pausa a febbraio, ai primi di marzo viene annunciata l'uscita, per il 28 dello stesso mese, dell'album acustico registrato a ottobre 2007. Il titolo, \"Piccola faccia\", \u00e8 tratto da un brano di \"Tregua\". All'album partecipa anche Giuliano Sangiorgi, voce dei Negramaro, nella nuova versione di \"Settembre\", brano tratto da \"La quinta stagione\".\nSeguono, ad aprile, un breve tour di presentazione del nuovo disco presso i negozi Fnac d'Italia e la partecipazione a programmi radiofonici e televisivi, su tutti l'intervento a \"Viva Radio2\" di Fiorello &amp; Baldini il 7 aprile 2008.\nA maggio, il canale televisivo All Music dedica a Cristina Don\u00e0 una puntata della trasmissione \"Mono\".\nIl 13 giugno esce \"55/21\", album dei Musica Nuda (Petra Magoni e Ferruccio Spinetti) a cui Cristina Don\u00e0 collabora scrivendo il testo della canzone \"La pittrice di girasoli\".\nIl 18 giugno la Don\u00e0 parte per il tour estivo che la vede impegnata fino a met\u00e0 settembre in molte piazze e club italiani. Il tour \u00e8 con la band al completo e, nonostante la recente uscita dell'album acustico a cui vengono dedicati alcuni momenti dei concerti, prosegue il percorso musicale intrapreso nell'autunno-inverno 2007/2008 con la presentazione de \"La quinta stagione\", dando vita una serie di concerti rock molto carichi.\nIl 31 ottobre Cristina Don\u00e0 \u00e8 al Jazz Festival di Francoforte, dove partecipa con il progetto \"Soupsongs\" alla serata dedicata a Robert Wyatt. La Don\u00e0, unica artista italiana presente alla rassegna, canta sul palco insieme a Jennifer Maidman e Sarah Jane Morris.\nNell'autunno 2008 il tour si chiude al Teatro degli Arcimboldi di Milano, mentre il 4 dicembre seguente Cristina suona al concerto dei La Crus \"A Milano non Fa Freddo\", ultimo concerto che chiude la carriera dello storico gruppo milanese. Cristina Don\u00e0 canta in duetto con Mauro Ermanno Giovanardi il brano \"Ad occhi chiusi\". Al concerto hanno partecipato anche altri importanti esponenti della musica d'autore italiana.\nIl 24 gennaio 2009 Cristina Don\u00e0 torna sul palco al teatro di Borgo Valsugana (TN), nell'ambito di una rassegna sulle maggiori cantautrici italiane, che ha visto la partecipazione anche di Marina Rei e Paola Turci. Questo \u00e8 il primo concerto del mini tour acustico \"Piccoli concerti a sorpresa\", in cui la Don\u00e0 si esibisce in duo con il giovane chitarrista e vocalist Francesco Garolfi, gi\u00e0 presente nell'album \"Piccola faccia\".\nDopo un periodo di pausa dovuto alla maternit\u00e0, nel corso del quale scrive per altro le canzoni del nuovo album, Cristina Don\u00e0 torna a calcare le scene con tour nella primavera-estate del 2010, accompagnata da quella che ormai \u00e8 la sua band in pianta stabile (Piero Monterisi alla batteria, Emanuele Brignola al basso e contrabbasso, Francesco De Nigris alle chitarre). Il tour 2010 si apre il 30 gennaio con un'anteprima in acustico nella cittadina marchigiana di Montecosaro, dove Cristina Don\u00e0 si esibisce chitarra e voce con l'accompagnamento alle percussioni di Piero Monterisi, facendo registrare il tutto esaurito, con il teatro comunale di Montecosaro che riceve richieste di prenotazione da tutta Italia. \u00c8 il primo concerto della Don\u00e0 dall'aprile del 2009, se si esclude un \"house concert\" a Capri nell'ottobre dello stesso anno.\nIl tour della primavera-estate 2010 tocca le principali citt\u00e0 italiane, registrando un notevole afflusso di pubblico. Special guest dei concerti, in cui suona la tromba, \u00e8 Jose Ramon Caravallo Armas, gi\u00e0 nella Bandabard\u00f2.\nLe esibizioni estive vengono arricchite da partecipazioni di prestigio, come quella al progetto \"Uomini e Cani. Dedicato a Jack London\" di Marco Paolini, che chiama Cristina Don\u00e0 ad accompagnarlo nella sua performance teatrale con alcuni brani per chitarra e voce (la Don\u00e0 canter\u00e0 sia pezzi suoi che tratti dal repertorio di Tim Buckley e Nick Drake: rispettivamente \"Song to the Siren\" e \"Black Eyed Dog\"). \"Uomini e Cani\" \u00e8 un monologo tratto da tre racconti di Jack London, sul rapporto tra uomini e cani appunto, e ispirato in modo particolare al racconto \"To Build a Fire\"/\"Preparare un fuoco\", nella traduzione italiana di Davide Sapienza. Un monologo teatrale esclusivo, che Marco Paolini tiene solo in poche selezionate date: il 3 luglio al festival \"I Suoni delle Dolomiti\", da solo, e il 1\u00ba agosto sulle Alpi Orobie con la Don\u00e0.\nL'altro invito che Cristina Don\u00e0 riceve nell'estate del 2010 \u00e8 quello di Niccol\u00f2 Fabi per partecipare, insieme a molti altri importanti nomi della musica italiana, a \"Parole di Lul\u00f9\", concerto a scopi benefici, in memoria della figlioletta di Fabi, prematuramente scomparsa, che si tiene lungo il pomeriggio e la sera del 30 agosto alle porte di Roma.\nIl 18 settembre Cristina Don\u00e0 \u00e8 a Modena al \"Festivalfilosofia\", dove si esibisce in un set acustico con il chitarrista Francesco Garolfi.\nL'estate dei concerti si chiude con la partecipazione insieme a tutta la sua band al festival \"Zona franca in South Italy\", a Benevento il 23 settembre.\nChiusa la parentesi estiva, si apre subito, il 29 settembre, quella autunnale, che vede Cristina Don\u00e0 protagonista, sempre insieme ad altri importanti musicisti del panorama nazionale, alla manifestazione dedicata al beat italiano \"Modena 29 settembre\", ispirata alla celebre canzone di Lucio Battisti e Mogol, che viene interpretata dal vivo dalla Don\u00e0, accompagnata dai suoi musicisti e dalla fisarmonica di Massimo Tagliata.\nIl 22 ottobre seguente Cristina Don\u00e0 \u00e8 al Festival della Creativit\u00e0 a Firenze, in concerto con Piero Monterisi e Saverio Lanza che la accompagna al piano e ai cori. Tre date tra Rimini, Brescia e Bergamo chiudono il tour autunnale, per lasciare spazio all'ultimazione del nuovo album, cui la Don\u00e0 ha continuato a lavorare nel corso del 2010 e la cui uscita \u00e8 avvenuta all'inizio del 2011.\n\"Torno a casa a piedi\" e i nuovi progetti.\nA fine 2010 Cristina Don\u00e0 completa la lavorazione del nuovo album \"Torno a casa a piedi\", uscito il 25 gennaio 2011. Alla realizzazione del disco collabora il musicista e produttore fiorentino Saverio Lanza, sia nelle vesti di coautore delle musiche che in quelle di produttore. La pubblicazione dell'album \u00e8 anticipata dal singolo \"Miracoli\", in rotazione radiofonica dal 17 dicembre 2010.\nIl 25 marzo parte da Copparo il tour di \"Torno a casa a piedi\", che vede Cristina Don\u00e0 esibirsi nei teatri delle principali citt\u00e0 italiane. Il tour \u00e8 anticipato da partecipazioni radiofoniche e televisive, tra cui quella a \"Parla con me\" di Serena Dandini, dove la Don\u00e0 \u00e8 ospite nelle ultime due puntate della stagione.\nIl 7 luglio 2011 Cristina \u00e8 al Traffic Free Festival di Torino, alla serata inaugurale, con Francesco De Gregori e Le Luci della Centrale Elettrica. Nella sua session la Don\u00e0 ospita De Gregori, che duetta con lei sul singolo \"Miracoli\". A sua volta il cantautore romano la ospita nel suo concerto cantando insieme a lei diversi brani del suo repertorio e \"La donna Cannone\", che prima di allora non aveva mai cantato in duetto. Nel gran finale tutti gli artisti cantano insieme \"Viva l'Italia\".\nIl 21 e 22 ottobre, al Teatro Cimarosa di Aversa, Cristina partecipa come madrina alle serate finali della 7\u00aa edizione del \"Premio Bianca d'Aponte - Sono un\u2019isola: io, donna per una canzone d\u2019autore\", riservato alle cantautrici e dedicato alla memoria di Bianca d'Aponte. Nella serata conclusiva Cristina sale sul palco per cantare alcuni suoi brani e interpretare \"Ma l'amore no\", brano della stessa d'Aponte. La Don\u00e0 entra a far parte della giuria stabile del Premio.\nIl 22 ottobre 2011 esce \"Brucetellers\", libro di racconti, foto e disegni su Bruce Springsteen, a cui partecipano musicisti, scrittori, giornalisti, fotografi, esponenti del mondo culturale italiano e fan in una raccolta di storie e aneddoti sul rocker americano, la passione per la sua musica e i suoi concerti. Tra gli autori c'\u00e8 anche Cristina Don\u00e0, insieme a Vini Lopez (primo batterista di Springsteen), Massimo Bubola, Marino Severini (Gang), Ermanno Labianca, Leonardo Colombati e tanti altri. Il ricavato del libro va in beneficenza. .\nNel 2012 esce la biografia di Cristina Don\u00e0, \"Parlami dell'universo. Storia di un viaggio in musica\", scritta da Michele Monina per Galaad Edizioni.\nA marzo del 2012 Cristina duetta con Pacifico nel brano \"Semplice e inspiegabile\", contenuto nell'album del cantautore \"Una voce non basta\".\nAd aprile il brano \"Universo\", uno dei pi\u00f9 noti del suo repertorio, viene incluso nella colonna sonora del film Ci vediamo domani con Enrico Brignano, per la regia di Andrea Zaccariello.\nNello stesso anno Cristina partecipa con la canzone \"Agnese\" alla compilation \"Tributo a Ivan Graziani\", doppio CD che la Sony pubblica il 28 agosto in omaggio al cantautore e chitarrista Ivan Graziani, scomparso il 1\u00ba gennaio 1997. In versione singola il CD viene anche incluso nel numero di settembre del mensile \"XL\".\nNel brano proposto la Don\u00e0 suona con Saverio Lanza e riprende la collaborazione con il batterista Cristian Calcagnile.\nA settembre il MEI Supersound di Faenza conferisce a Cristina Don\u00e0 il premio come miglior cantante live.\nAlla fine del 2012 Cristina compone insieme a Saverio Lanza \"Come non mi hai visto mai\", uno dei due inediti presenti in Irene Grandi &amp; Stefano Bollani, l'album eponimo di cover dei due artisti, pubblicato da Carosello Records.\nA maggio del 2013 Cristina Don\u00e0 viene premiata con la Targa Musica da Bere e si esibisce nell'ambito dell'omonima manifestazione presso il teatro CTM di Rezzato.\nIl 31 luglio 2013 debutta \"Italia Numbers\", spettacolo che vede Cristina Don\u00e0 condividere il palco con l'attrice teatrale e cinematografica Isabella Ragonese. Ideato dalla stessa Ragonese e scritto da Stefano Massini e Paolo Cognetti, \"Italia Numbers\" sar\u00e0 in tour in Italia con numerose repliche.\nIl 26 ottobre 2013, Cristina \u00e8 invitata in Lussemburgo dall'Istituto italiano di Cultura e tiene un concerto acustico all'Abbazia di Neum\u00fcnster, nella citt\u00e0 di Lussemburgo.\nIl 2014 vede la collaborazione con Arisa, per la quale Cristina compone uno dei due brani che la cantante porta al Festival di Sanremo 2014, \"Lentamente (Il primo che passa)\", scritto insieme a Saverio Lanza e alla stessa Arisa. La cantautrice firma inoltre altri tre brani per la cantante potentina: \"Dici che non mi trovi mai\" , \"Chiss\u00e0 cosa diresti\" e \"Se vedo te\" (nella quale appare anche in un breve cameo)', quest'ultima scelta da Arisa come title track dell'intero album. Nei giorni del Festival di Sanremo, Cristina rivela su Facebook di essere sul punto di entrare in sala di registrazione, ancora una volta insieme a Saverio Lanza, per incidere il suo nuovo disco.\nL'11 marzo del 2014 esce la riedizione dello storico album degli Afterhours \"Hai paura del buio?\", a cui Cristina Don\u00e0 partecipa insieme ad altri artisti di spicco sia italiani che internazionali. Cristina canta insieme a The Friendly Ghost of Robert Wyatt nel brano \"Televisione (2014)\".\n\"Cos\u00ec vicini\" e \"Tommy\".\nIl 23 luglio 2014 Cristina Don\u00e0 annuncia ufficialmente su Facebook l'uscita del suo nuovo disco di l\u00ec a due mesi esatti, il 23 settembre, giorno del suo compleanno.\nNel frattempo la Don\u00e0 partecipa all'interpretazione dal vivo della celebre opera rock \"Tommy\" degli Who. Un progetto promosso dall'associazione fiorentina \"Nem\", \"Nuovi Eventi Musicali\", che vede Cristina Don\u00e0 condividere il palco con il gruppo di musicisti \"The Waiting Room\" (Marco Benedettini: voce, chitarra acustica, chitarra elettrica; Francesco Cardelli: chitarra acustica, chitarra elettrica, voce; Danilo Beltrambini: tastiere, chitarra acustica, voce; Marcello Tana: basso; Walter Traversa: batteria; Federico Poli: percussioni; Vladimiro Martini: flicorno). Lo spettacolo \u00e8 accompagnato dal missaggio video delle immagini di 200 film ad opera della videoartista Claudia Ceville. \"TOMMY_THE WHO\", opera rock, versione originale dal vivo, va in scena al Teatro Romano di Fiesole il 24 luglio 2014. Una replica viene proposta l'8 maggio 2015 a Riccione.\nIl 12 settembre 2014 viene pubblicato il singolo inedito \"Cos\u00ec vicini\", \"title-track\" dell'ottavo album in studio \"Cos\u00ec vicini \", in uscita il 23 settembre seguente.. A fine mese Cristina inizia la promozione dell'album nelle librerie Feltrinelli, segue a ottobre un tour acustico in coppia con Saverio Lanza, con il quale la cantautrice racconta il nuovo album in una sorta di \"concerto-storytelling\". A novembre ripartono i concerti con la band. L'anno successivo continuano i concerti in tour per l'Italia, con la band e in duo acustico con Saverio Lanza.\nA febbraio 2015 esce il nuovo album di Irene Grandi \"Un vento senza nome\", al quale Cristina Don\u00e0 partecipa, sempre in coppia con Saverio Lanza, alla composizione di due brani: \"A memoria\" (anche con Irene Grandi) e \"Una canzone che non ricordo pi\u00f9\".\nAd aprile Cristina compare nell'album \"Un paese ci vuole\" del gruppo siciliano Dimartino, duettando nel brano \"I calendari\" con il cantante Antonio di Martino.\nIl 1\u00ba maggio 2015 partecipa ad un originale festival jazz alle Isole Lofoten, \"Elijazzen\", nel villaggio di Eliassen Rorbuer, sull'isola Moskenes\u00f8ya.\nIl 29 settembre 2015 Cristina Don\u00e0 vince con Saverio Lanza la Targa Tenco per la migliore canzone con \"Il senso delle cose\" (secondo singolo estratto dall'album \"Cos\u00ec vicini\"), ex aequo con Samuele Bersani e Pacifico con \"Le storie che non conosci\". La Targa viene ritirata il 22 ottobre al Teatro Ariston di Sanremo nella prima delle tre serate spettacolo del Premio Tenco.\nNuove collaborazioni e Premio De Andr\u00e9.\nIl 14 novembre 2015 debutta al Teatro San Filippo Neri di Nembro (BG) il nuovo progetto con il giornalista e scrittore Massimo Cotto \"Rock Bazar\", spettacolo tratto dall'omonima trasmissione di Cotto su Virgin Radio. Un racconto in musica delle storie dei protagonisti del rock.\nIl 23 gennaio 2016 Cristina Don\u00e0 riceve il \"Premio Fabrizio De Andr\u00e9\" all'Auditorium Parco della Musica di Roma, nella seconda serata della 14\u00aa edizione del Premio, durante la quale, accompagnata da Saverio Lanza, canta i brani \"Rimini\",\"La ballata dell'amore cieco\" e \"La canzone di Marinella\" di De Andr\u00e9 e la sua \"Universo\". Alla Don\u00e0 viene riconosciuto il Premio De Andr\u00e9 per la \"reinterpretazione dell'opera di Fabrizio\", con la seguente motivazione: \"per aver scelto di portare sul palco, con la sensibilit\u00e0 rara che da sempre la contraddistingue, Fabrizio De Andr\u00e9 e le sue anime salve, le vie del campo e il suo inverno\".\nIl 3 marzo debutta al Teatro Bonifazio Asioli di Correggio (RE) il progetto dal vivo \"Amore che vieni amore che vai\", un omaggio a Fabrizio De Andr\u00e9 e alle donne delle sue canzoni, interpretate da Cristina. Sul palco sale una formazione di musicisti di tutto rispetto: Cristina Don\u00e0, voce e chitarra, Rita Marcotulli pianoforte, Saverio Lanza, chitarra elettrica, Enzo Pietropaoli contrabbasso, Fabrizio Bosso tromba, Javier Girotto sax, Cristiano Calcagnile batteria.\nIl 4 aprile 2016 Cristina Don\u00e0 partecipa, su invito di Annie Whitehead, ad un evento speciale alla University of Kent di Canterbury: l'intervista al celebre musicista inglese Robert Wyatt da parte del giornalista Gavin Esler, accompagnata dal concerto \"Soupsongs\", con brani del repertorio di Wyatt eseguiti da Annie Whitehead (trombone), la stessa Don\u00e0 (voce), Sarah Jane Morris (voce), Jennifer Maidman (voce e chitarra elettrica), Brian Hopper e Mark Lockheart (sax), Tim Harries (basso), Janette Mason (piano) e Liam Genockey (batteria).\nIl 12 maggio Cristina partecipa al festival Fabbrica Europa, alla Stazione Leopolda di Firenze, con l'evento speciale \"Sea Song\", un concerto tutto dedicato al tema dell'acqua, in cui la Don\u00e0 interpreta \"Goccia\", uno dei suoi brani pi\u00f9 celebri, insieme a brani di altri autori come Robert Wyatt (\"Sea Song\" e \"Maryan\"), Nick Drake (\"Riverman\" e \"Way to Blue\"), Nick Cave (\"The Weeping Song\", \"The Ship song\"), Paolo Conte (\"Onda su Onda\") e Lucio Dalla (\"Com\u2019\u00e8 profondo il mare\").\nIl 5 luglio 2016, a Santa Margherita Ligure, Cristina Don\u00e0 riceve il Premio Bindi alla carriera, con la seguente motivazione: \"per la sua predilezione per la qualit\u00e0 e per i contenuti, per una cifra stilistica che si concentra sulla sostanza e sulla forza di parole e musica\".\nVenti anni di carriera.\nA maggio del 2017 Cristina Don\u00e0 annuncia il tour estivo per celebrare i venti anni di carriera dall'uscita del suo primo album \"Tregua\", nel 1997. Nei concerti in giro per l'Italia Don\u00e0 proporr\u00e0 i brani del suo primo album, insieme ad altri rappresentativi del suo repertorio e alcune cover di artisti italiani ed internazionali. Sul palco con lei ci saranno alcuni dei musicisti storici che l'accompagnarono fin dagli inizi della sua avventura musicale: Cristiano Calcagnile alla batteria, che curer\u00e0 anche gli arrangiamenti del live, e Lorenzo Corti alla chitarra. Completano la formazione Danilo Gallo al basso e Gabriele Mitelli alla tromba. Il tour \u00e8 intitolato \"TREGUA 1997- 2017 STELLE BUONE\".\nIl 16 giugno esce in streaming e in free download sul sito web della trasmissione musicale 'King Kong Radio 1' l'album \"Ko Computer\", tributo ai 20 anni di Ok Computer dei Radiohead. All'album partecipano 12 nomi di spicco della musica italiana che reinterpretano i brani dello storico album dei Radiohead. Cristina canta \"Lucky\". Il 18 giugno a Roma all' Ex Dogana, zona San Lorenzo, si terr\u00e0 un live di presentazione dell'album.\nA luglio Cristina Don\u00e0 annuncia ai fan l'uscita dell'album che festeggia i suoi venti anni di carriera. L'album \u00e8 una riedizione di \"Tregua\", il suo disco di esordio, e si intitola \"TREGUA 1997- 2017 STELLE BUONE\", come il tour estivo che l'ha preceduto. I brani del primo disco sono reinterpretati da dieci giovani artisti: Io e la Tigre, Birthh, Sara Loreni, Chiara Vidonis, Simona Norato, Blindur, Zois, Il Geometra Mangoni, La Rappresentante di Lista, Sherpa. Cristina presta la sua voce nei dieci brani e tiene per s\u00e9 \"Stelle buone\", che reinterpreta nel nuovo arrangiamento del chitarrista Alessandro \"Asso\" Stefana.\nAlbum e tour insieme a Ginevra Di Marco.\nIl 28 giugno 2019 \u00e8 uscito \"Ginevra Di Marco &amp; Cristina Don\u00e0\"\",\" album congiunto delle due cantautrici, finanziato da una campagna di crowdfunding e sorretto anche da un fortunato tour estivo.\nL'album contiene otto tracce ed \u00e8 idealmente diviso in due parti: nella prima gli inediti \"Un passo alla volta, Camminare\" e \"Confine\" (scritta insieme a Francesco Gazz\u00e8) e il brano tradizionale sefardita \"La rosa enflorece..\" Nella parte successiva trovano spazio nuove versioni di brani gi\u00e0 pubblicati dalle artiste come \"Cos\u00ec vicini, Perpendicolare, J e 1/365.\"\nRealizzazioni artistiche.\nCristina Don\u00e0 ha realizzato le illustrazioni per i seguenti album:"}
{"id": "199774", "revid": "767487", "url": "https://it.wikipedia.org/wiki?curid=199774", "title": "89 Julia", "text": "89 Julia (in italiano 89 Giulia) \u00e8 un grande asteroide della Fascia principale. \u00c8 composto probabilmente da rocce silicate e nichel e ferro allo stato metallico.\nJulia fu il primo dei due asteroidi individuati dall'astronomo francese \u00c9douard Jean-Marie Stephan (il successivo fu 91 Aegina); fu scoperto il 6 agosto 1866 dall'osservatorio astronomico di Marsiglia, in Francia (di cui diverr\u00e0 direttore l'anno seguente). L'origine del nome non \u00e8 certa: probabilmente il pianetino fu battezzato cos\u00ec in onore di Santa Giulia, patrona della Corsica e di Livorno.\nUn'occultazione stellare da parte di Julia \u00e8 stata osservata il 20 dicembre 1985."}
{"id": "199775", "revid": "1494169", "url": "https://it.wikipedia.org/wiki?curid=199775", "title": "Asen", "text": ""}
{"id": "199797", "revid": "1543377", "url": "https://it.wikipedia.org/wiki?curid=199797", "title": "Costante di Catalan", "text": "In matematica, la costante di Catalan appare occasionalmente nelle stime in combinatorica ed \u00e8 definita come\ndove \u03b2 \u00e8 la funzione beta di Dirichlet. \nIl suo valore numerico approssimato \u00e8\nNon \u00e8 noto se \"K\" sia un numero razionale o irrazionale.\nIdentit\u00e0 integrali.\nAlcune identit\u00e0 sono:\ndove K(\"t\") \u00e8 un integrale ellittico completo della prima specie.\nUtilit\u00e0.\n\"K\" appare in combinatoria e come valore della seconda funzione poligamma, detta anche funzione trigamma, per argomenti frazionari:\nSimon Plouffe ha fornito un insieme infinito di identit\u00e0 tra la funzione trigamma, formula_12 e la costante di Catalan; queste identit\u00e0 sono esprimibili come percorsi su un grafo. \nAppare inoltre in riferimento alla distribuzione secante iperbolica."}
{"id": "199799", "revid": "3295", "url": "https://it.wikipedia.org/wiki?curid=199799", "title": "Costante Catalan", "text": ""}
{"id": "199800", "revid": "1728", "url": "https://it.wikipedia.org/wiki?curid=199800", "title": "Tabulae Iguvinae", "text": ""}
{"id": "199806", "revid": "1442080", "url": "https://it.wikipedia.org/wiki?curid=199806", "title": "Teoria M", "text": "In fisica teorica la teoria M (dall'inglese M-theory) \u00e8 una possibile teoria del tutto.\nLa teoria, ancora incompleta, cerca di combinare le cinque teorie delle superstringhe e la supergravit\u00e0 a 11 dimensioni, includendo l'idea del mondo-brana e del multiverso.\nIl significato della \"M\".\nIl significato della lettera \"M\" \u00e8 stato oggetto di discussioni generate dall'indecisione su di esso del suo promotore, il fisico teorico Edward Witten. In origine, \"M\" stava per \"membrana\" (abbreviato in \"brana\"), termine designato per generalizzare le stringhe della teoria delle stringhe. Il fisico scelse un generico \"teoria M\" perch\u00e9 era il pi\u00f9 scettico sulla natura di tali membrane. Witten lasci\u00f2 cos\u00ec il significato della \"M\" alla libera interpretazione del lettore, che poteva scegliere fra \"magia\", \"mistero\", \"matrice\" o (teoria) \"madre\".\nRitornando sul fatuo argomento nel 2013, Witten ha chiarito il significato della \"M\": sta per \"membrana\". Era certo che i suoi colleghi avrebbero capito che la libert\u00e0 di scelta fosse solo uno scherzo e non immaginava la confusione creatasi.\nCaratteristiche della teoria M.\nA seconda del substrato geometrico, la teoria M \u00e8 associata a differenti teorie di superstringa (in differenti substrati geometrici) e questi limiti sono in correlazione tra loro in base al principio della dualit\u00e0. Due teorie fisiche si definiscono duali se hanno effetti fisici identici dopo che sono state applicate determinate trasformazioni matematiche. Ecco le principali caratteristiche delle teorie di stringa conosciute:\nUn'evoluzione dello spazio-tempo di stringa pu\u00f2 essere descritta matematicamente dalle funzioni come formula_1 che rappresentano il modo in cui le coordinate formula_2 del piano bidimensionale della stringa variano nello spazio-tempo formula_3. Una delle interpretazioni di questo risultato \u00e8 che l'undicesima dimensione \u00e8 sempre presente, ma invisibile, sia perch\u00e9 il suo raggio \u00e8 proporzionale alla costante di accoppiamento della stringa, sia perch\u00e9 la teoria tradizionale perturbativa di stringa presume che sia infinitesimale. Un'altra interpretazione \u00e8 che la dimensione non sia un concetto fondamentale della teoria M.\nRelazioni tra superstringhe e supergravit\u00e0.\nCome si \u00e8 precedentemente definito, sono cinque le teorie di superstringa conosciute: esse sono tutte consistenti; questa consistenza \u00e8 il primo indizio che permette di pensare che esse siano anche in qualche modo legate l'una all'altra. Come i loro stessi nomi suggeriscono, alcune di loro sono chiaramente in relazione. Per esempio, il tipo IIA e il tipo IIB sono connessi da ci\u00f2 che \u00e8 conosciuto come T-dualit\u00e0: questo significa che la descrizione matematica di un cerchio di raggio formula_4 nella teoria IIA corrisponde a quella di un cerchio di raggio formula_5 nella teoria IIB. Questo \u00e8 sicuramente un risultato di grande peso sia perch\u00e9 \u00e8 definito attraverso un approccio quantistico, sia perch\u00e9 si pu\u00f2 costruire ogni tipo di spazio semplicemente accoppiando tra loro dei cerchi in vari modi, con il risultato che ci\u00f2 che \u00e8 descritto in una teoria \u00e8 esattamente equivalente anche nell'altra. Quindi si pu\u00f2 passare con molta facilit\u00e0 da una teoria all'altra.\nLo stesso tipo di ragionamento pu\u00f2 essere applicato alle due teorie eterotiche, anch'esse relazionate dalla T-dualit\u00e0: cos\u00ec, sempre partendo dall'esempio del cerchio, al raggio formula_4 della teoria SO(32) corrisponde come prima il raggio formula_5 della teoria \"E\"8\u00d7\"E\"8. A questo punto, applicate le trasformazioni, \u00e8 come se ci fossero solo tre superstringhe: il tipo I, il tipo II e l'eterotica.\nOra entra in gioco la seconda dualit\u00e0. \u00c8 proprio la S-dualit\u00e0 che unisce la superstringa di tipo I con la teoria eterotica SO(32): infatti, particelle debolmente interagenti nel tipo I eguagliano particelle con interazioni di grande intensit\u00e0 nella teoria SO(32). In questo caso, il legame \u00e8 pi\u00f9 sottile, in quanto cos\u00ec si possono solo identificare i limiti delle rispettive teorie. Ci sono prove molto convincenti per poter sostenere che le due teorie siano di fatto le stesse, tuttavia queste non soddisfano totalmente i rigorosi criteri di coerenza matematici, che del resto sono indispensabili in una teoria come questa. Ma al di l\u00e0 di questo \u00e8 comunque chiaro che le teorie siano legate in qualche modo. Perci\u00f2 ora ci sono solo due superstringhe: quella che viene qui definita per brevit\u00e0 eterotica (ma che in realt\u00e0 comprende anche il tipo I) e il tipo II.\nL'unificazione di queste ultime \u00e8 il passo pi\u00f9 problematico: deve infatti essere compiuto un ragionamento molto particolare.\nQuesti indizi fanno pensare che il corrispettivo della teoria delle superstringhe nelle approssimazioni a bassa energia sia una teoria della supergravit\u00e0. \u00c8 su questo genere di teorie che si sposta il problema. A questo proposito, per quanto riguarda 10 dimensioni esistono solo due teorie di supergravit\u00e0, denominate, non a caso, tipo IIA e tipo IIB. Infatti alla teoria di superstringa IIA corrisponde, come limite energetico inferiore, la supergravit\u00e0 IIA e similarmente la stringa IIB si sviluppa nella supergravit\u00e0 IIB. Il fatto poi che le due teorie eterotiche possano essere ridotte ai due tipi II, proprio nel limite energetico inferiore gi\u00e0 pi\u00f9 volte citato, sembra fornire l'evidenza della possibilit\u00e0 di connessione tra le teorie.\nMa \u00e8 con l'ausilio della topologia che si \u00e8 potuto rinforzare questo, in apparenza debole, legame. Edward Witten, nel 1995, ipotizz\u00f2 che la supergravit\u00e0 di tipo IIA, corrispondente alle superstringhe eterotiche SO(32) e \"E\"8\u00d7\"E\"8 e alla superstringa tipo IIA, avrebbe potuto essere ottenuta attraverso riduzioni dimensionali da un'unica teoria della supergravit\u00e0 in undici dimensioni. Ovvero se si studia la supergravit\u00e0 in uno spazio-tempo 11-dimensionale, si ottiene la supergravit\u00e0 tipo IIA, la quale attraverso la T-dualit\u00e0 pu\u00f2 essere trasformata nella IIB. Ad ogni modo la supergravit\u00e0 11-dimensionale non \u00e8 di per s\u00e9 consistente: ad esempio fornisce risultati paradossali ad alte energie, perci\u00f2 richiede qualche forma di completamento. Sembra accettabile, allora, l'esistenza di qualche teoria quantistica, che lo stesso Witten ha chiamato appunto teoria M, in 11 dimensioni e che per basse energie d\u00e0 gli stessi risultati della supergravit\u00e0 11-dimensionale; essa deve essere relazionata attraverso riduzioni dimensionali ad una teoria di stringa in 10 dimensioni. Eseguendo queste operazioni su un cerchio si riproduce la superstringa tipo IIA, mentre applicandole ad un segmento si ricade nel caso della superstringa eterotica SO(32).\nTeoria M e brane.\nProprio per via dell'aggiunta di un'ulteriore dimensione, la teoria M comprende molto di pi\u00f9 che le sole stringhe. Questa aggiunta permette l'esistenza di altri oggetti che vanno sotto il nome generico di \"p\"-brane, dove \"p\" sta ad indicare il numero di dimensioni proprie di ciascuna brana: perci\u00f2 un oggetto 1-brana \u00e8 una stringa e uno 2-brane \u00e8 una membrana. Nella teoria delle superstringhe sono presenti oggetti di dimensioni ancora maggiori, sebbene il loro studio sia complicato a causa della loro natura non-perturbativa. L'inclusione di queste nuove entit\u00e0 non rende, per\u00f2, sbagliati i lavori precedentemente svolti, che di loro non tenevano conto: infatti, questi oggetti multidimensionali sono molto pi\u00f9 massicci delle normali stringhe e possono, per questo motivo, essere ignorati, come hanno fatto inconsapevolmente i ricercatori, quando si ha solo a che fare con stringhe.\nLe propriet\u00e0 non perturbative fondamentali delle \"p\"-brane derivano da una loro classe speciale, chiamate \"p\"-brane di Dirichlet (abbreviato \"D\"\"p\"-brane). Questa denominazione deriva dalle condizioni limite di Dirichlet, assegnate ai punti terminali delle stringhe aperte nelle superstringhe di tipo I. L'importanza di questi espedienti matematici si comprese poco dopo i lavori di Witten del 1995: fu Joseph Polchinski a scoprire che, in certe situazioni, particolari tipi di stringa non sarebbero stati in grado di muoversi in tutte le dimensioni a loro disposizione. Esse potevano essere immaginate come incapaci di staccarsi da certe regioni di spazio, sebbene perfettamente libere di muoversi in esse. Per stessa intuizione di Polchinski, queste parti di spazio potevano essere esattamente delle \"D\"\"p\"-brane e i calcoli dimostrarono l'esattezza di quest'ipotesi. Un'ulteriore conferma giunge dal fatto che stringhe aperte di tipo I possono avere il punto terminale che soddisfa anche la condizione limite di Neumann. In tali condizioni il punto terminale delle stringhe \u00e8 libero di muoversi, ma nessun \"momento\" pu\u00f2 fluttuare dentro o fuori la parte terminale della stringa. La T-dualit\u00e0 presuppone l'esistenza di stringhe aperte con posizioni fissate nelle dimensioni, che non sono altro che trasformazioni di tipo T. Generalmente, nelle teorie di tipo II si possono immaginare stringhe aperte con specifiche posizioni del punto terminale in qualcuna delle varie dimensioni: da ci\u00f2 si deduce che esse devono terminare su una superficie preferenziale. Apparentemente questo fatto sembrerebbe rompere l'invarianza relativistica della teoria, introducendo un paradosso. Anche la dissoluzione di questo paradosso \u00e8 affidata al fatto che le stringhe terminano su un oggetto dinamico \"p\"-dimensionale cio\u00e8 la \"D\"\"p\"-brana.\nMa non tutte le stringhe sono confinate su brane: l'esistenza di stringhe chiuse, riesce incredibilmente a spiegare anche la debolezza della gravit\u00e0 rispetto all'elettromagnetismo. Il problema viene risolto ponendo che di fatto esso non esiste: la gravit\u00e0 non \u00e8 pi\u00f9 debole dell'elettromagnetismo, ma semplicemente appare essere tale. Il motivo risiede proprio nelle stringhe chiuse: la particella elementare responsabile della forza gravitazionale, il gravitone, essendo corrispondente ad una stringa a \"loop\", non \u00e8 in alcun modo legato alla brana ed \u00e8 per questo motivo che riesce a sfuggirle, facendo cos\u00ec sembrare meno intensa la forza di cui \u00e8 mediatrice.\nL'importanza delle \"D\"-brane deriva dal fatto che esse permettono di studiarne le eccitazioni utilizzando la rinormalizzazione bidimensionale della teoria quantistica dei campi della stringa aperta all'interno della teoria del volume universale non-rinormalizzabile delle \"D\"-brane stesse. In questo modo diviene possibile calcolare i fenomeni non-perturbativi usando metodi che invece lo sono. Molte delle \"p\"-brane precedentemente identificate sono \"D\"-brane. Altre sono correlate alle \"D\"-brane dalle simmetrie duali, cos\u00ec che anch'esse possono essere ricondotte sotto il controllo matematico. Sono state trovate numerose utili applicazioni delle \"D\"-brane, la pi\u00f9 notevole delle quali \u00e8 lo studio dei buchi neri. Andrew Strominger e Cumrun Vafa hanno dimostrato che la tecnica delle \"D\"-brane pu\u00f2 essere usata per conteggiare i microstati quantici associati alle classiche configurazioni dei buchi neri. Il primo pi\u00f9 semplice caso esplorato sono stati i buchi neri carichi estremi statici in 5 dimensioni. Strominger e Vafa hanno documentato che per grandi valori delle cariche l'entropia formula_8, dove formula_9 equivale al numero degli stati quantici in cui si pu\u00f2 trovare il sistema, in accordo con le previsioni di Bekenstein-Hawking (1/4 dell'area dell'orizzonte degli eventi).\nQuesto risultato \u00e8 stato generalizzato ai buchi neri quadridimensionali cos\u00ec come a quelli vicini all'estremit\u00e0 (e correttamente irradiati) o rotanti, cosa che \u00e8 un notevole successo. Non \u00e8 ancora stato provato alcun fallimento della meccanica quantistica riguardo ai buchi neri.\nBig Bang.\nSebbene non ancora completa e al contrario di molte altre ipotesi formulate sulla formazione dell'universo che sono \"ex nihilo\", la teoria M presuppone che l'universo osservabile sia formato da solo quattro, delle undici dimensioni esistenti, che si siano espanse a dispetto delle altre; si ipotizza, in particolare, che il Big Bang non sia altro che una collisione di brane che abbia sviluppato sufficiente energia per formare questo universo, che in questo modo si troverebbe su una 3-brana. Cos\u00ec come \u00e8 possibile l'esistenza di universi situati su altre brane vicine a quella dell'universo osservabile, in cui potrebbero anche esistere leggi fisiche diverse da quelle abituali, come diverso potrebbe essere il loro numero di dimensioni. La loro presenza sarebbe evidenziata attraverso la loro attrazione gravitazionale.\nReinterpretazione come teoria delle matrici.\nQuando fu formulata, la teoria M era semplicemente pensata come una teoria che descrivesse un campo ad energia relativamente bassa, ovvero la supergravit\u00e0 ad undici dimensioni. Sebbene fosse proprio questo il legame che univa questa teoria fondamentale con la teoria delle stringhe, sembrava plausibile che esistesse anche un limite energetico superiore, al quale, coerentemente, corrispondesse un'enunciazione matematica, una formulazione che ritraesse il quadro di insieme dei comportamenti e delle interazioni che intercorrono tra questi oggetti mono o multidimensionali. Quello che gi\u00e0 si possedeva era, infatti, una visione s\u00ec coerente, ma solo superficiale ed escludeva la trattazione degli elementi veramente fondamentali. Per analogia, \u00e8 come considerare l'acqua come un fluido continuo ed incomprimibile, situazione sicuramente adatta su grande scala per avere a che fare con correnti e onde, ma inadeguata quando si tratta dell'evaporazione, ovvero di quei fenomeni a pi\u00f9 alta energia, per cui \u00e8 necessario lo studio dei comportamenti molecolari.\nCos\u00ec, partendo proprio da questi presupposti, Tom Banks, Fischler, Shenker e Susskind (abbreviato BFSS) pensarono che la soluzione fosse una formulazione interamente matriciale della teoria. Dimostrarono che una teoria di nove matrici molto grandi che si evolvessero nel tempo poteva riprodurre la descrizione a basse energie della supergravit\u00e0, cessando tuttavia di essere valida per energie pi\u00f9 elevate; perci\u00f2, mentre la supergravit\u00e0 considera lo spazio-tempo un continuo, la teoria delle matrici predice che a piccole distanze smetta di essere valida la \u201cgeometria non-commutativa\u201d, qualcosa di molto simile al modo in cui la continuit\u00e0 dell'acqua si interrompe per cedere il posto alla descrizione molecolare."}
{"id": "199808", "revid": "1346043", "url": "https://it.wikipedia.org/wiki?curid=199808", "title": "Jennifer Garner", "text": "\u00c8 diventata celebre a livello internazionale interpretando l'agente della CIA Sydney Bristow nella serie televisiva \"Alias\" (dal 2001 al 2006), ruolo che l'ha portata a ricevere quattro nomination consecutive ai Golden Globe (dal 2002 al 2005) come miglior attrice in una serie drammatica, ottenendo una vittoria nel 2002. Sempre per la sua performance in \"Alias\" la Garner ha vinto anche uno Screen Actors Guild Award nel 2005. Durante il telefilm ha ricoperto contemporaneamente ruoli minori in varie pellicole come \"Pearl Harbor\" (2001) e \"Prova a prendermi\" (2002), ma anche ruoli da protagonista o coprotagonista in film come \"Daredevil\" (2003) e \"30 anni in 1 secondo\" (2004); dopo la chiusura della serie ha recitato da protagonista in vari film, tra cui \"The Kingdom\" (2007), \"La rivolta delle ex\" (2009) e \"Dallas Buyers Club\" (2013).\nMadre di tre figli, nati dal matrimonio con l'attore e regista Ben Affleck, nel 2005 \u00e8 stata inserita al settantesimo posto nella classifica delle cento celebrit\u00e0 pi\u00f9 potenti del mondo (\"Power 100\") stilata da \"Forbes\".\nBiografia.\nJennifer Garner \u00e8 nata a Houston, Texas, figlia di Patricia Ann, docente di inglese proveniente dall'Oklahoma, e William John Garner, un ingegnere chimico dell'Union Carbide in Texas. \u00c8 la seconda di tre sorelle, Melissa Garner Wylie (nata nel 1969, attualmente vive a Boston in Massachusetts) e Susannah Kay Garner Carpenter (nata il 24 gennaio 1975 in Texas, vive a Charleston, Virginia Occidentale). La sua famiglia \u00e8 metodista. A tre anni, la Garner cominci\u00f2 a prendere lezioni di danza che proseguirono per diversi anni. Anche se ha ammesso di amare la danza, non ha mai avuto l'ambizione di diventare una ballerina classica.\nQuando aveva quattro anni, per motivi di lavoro del padre i Garner si trasferirono a Princeton, New Jersey, e poi a Charleston, Virginia Occidentale, dove Jennifer Garner ha vissuto fino agli anni dell'universit\u00e0.\nFormazione.\nNel 1990, la Garner si diploma presso la George Washington High School a Charleston, dove suona il sassofono nella banda scolastica. In seguito si iscrive alla Denison University, in Ohio, per conseguire la laurea in chimica. Quando capisce di preferire il palcoscenico alle scienze, comincia a studiare recitazione. Durante il suo soggiorno alla Denison University, prende parte a una confraternita femminile chiamata \"Pi Beta Phi\". Si laurea nel 1994 in recitazione e teatro e prosegue la sua educazione teatrale al National Theater Institute di Waterford (Connecticut), dove viene istruita dal coreografo David Chandler, il primo a notare il suo talento naturale per le scene di lotta. Ansiosa di fare nuove esperienze, si reca a New York dal suo amico Clayton Kirlew nel 1995 con la speranza di ottenere un ingaggio teatrale o cinematografico.\nEsordi.\nNel 1994 Jennifer Garner viene ingaggiata dalla Georgia Shakespeare Company di Atlanta in due produzioni teatrali quali \"Il mercante di Venezia\" e \"Sogno di una notte di mezza estate\". A New York prende parte, in qualit\u00e0 di apprendista, alla commedia \"Un mese in campagna\", ottenendo un ingaggio di $150 a settimana con la Roundabout Theatre Company nel 1995. Viene in seguito ingaggiata per il suo primo ruolo televisivo, una piccola parte nel film TV \"Zoya\", basato sul romanzo di Danielle Steel. Nel 1996 recita in un episodio di \"Spin City\" nei panni della fidanzatina di James Hobert, interpretato da Alexander Gaberman. Nel 1997 prende poi parte a diversi progetti, cinematografici e no: il cortometraggio \"Prima vittoria\", il film TV \"The Player\" (al fianco di un giovane Patrick Dempsey), il film \"Washington Square - L'ereditiera\" con Maggie Smith e la commedia Disney \"Mr. Magoo\". Nello stesso anno, ottiene il suo primo ruolo da protagonista nel film TV \"La piccola Rose\" interpretando Mary Rose Clayborne.\nIl 'salto' sembra avvenire per Jennifer Garner quando viene inclusa nel cast di protagonisti del telefilm \"Significant Others\" (1998), realizzato per il network televisivo Fox, che per\u00f2 viene cancellato dopo una sola stagione e sei episodi a causa degli ascolti troppo bassi. Tra il 1998 e il 1999, oltre ad altre piccoli apparizioni nei telefilm \"Jarod il camaleonte\" e \"Fantasilandia\", Jennifer Garner assume nuovamente un ingaggio da protagonista sia nel film TV \"Aftershock - Terremoto a New York\" sia nella pellicola cinematografica \"1999\".\nNel 1999 viene ingaggiata per interpretare Romy Sullivan nello spin-off di \"Cinque in famiglia\" intitolato \"Cenerentola a New York\", al fianco di Jennifer Love Hewitt, ma anche questo progetto viene presto cancellato (dopo dodici episodi) a causa, di nuovo, dei bassi ascolti. Rilevante tra il 1998 e il 2000 \u00e8 la sua partecipazione come guest star ricorrente nella serie TV \"Felicity\", diretta da J. J. Abrams, dove interpreta un interesse romantico di Scott Foley (con il quale si sposa nel 2000). Nello stesso anno, ottiene un ruolo nella commedia \"Fatti, strafatti e strafighe\", interpretando la fidanzata di Ashton Kutcher. Nel 2001, appare brevemente nei panni di un'infermiera nel film \"Pearl Harbor\", recitando al fianco di Kate Beckinsale e del futuro secondo marito Ben Affleck.\n\"Alias\".\nSuccessivamente nel 2001, J.J. Abrams (il produttore di \"Felicity\") propone a Jennifer Garner di recitare in un nuovo telefilm da lui ideato per la ABC. Dopo un'audizione, viene ingaggiata ufficialmente per il ruolo di Sydney Bristow nello spy-drama \"Alias\". La serie diventa presto un successo sia di critica sia di ascolti, e grazie a essa Jennifer Garner vince anche il premio di \"Miglior Attrice in una serie drammatica\" ai Golden Globe del 2002, durante la seconda stagione del telefilm. \"Alias\" si conclude nel mese di maggio 2006 dopo una quinta, abbreviata stagione (dovuta alla gravidanza di Jennifer Garner, un avvenimento che fu anche inserito nella storyline della quinta stagione). La serie televisiva rende celebre l'attrice, che mentre per la prima stagione viene pagata $990.000 ($45.000 a episodio), per la quinta stagione riceve $2.550.000 ($150.000 a episodio). Durante le riprese del telefilm, Jennifer Garner riceve quattro candidature consecutive ai Golden Globe per il suo ruolo da protagonista, e anche altrettante candidature agli Emmy come miglior attrice protagonista in una serie drammatica. Vince l'Actor Award agli Screen Actors Guild nel 2005. Nel mese di marzo dello stesso anno, dirige un episodio della quarta stagione di \"Alias\", intitolato \"Sogni...\", trasmesso a maggio negli Stati Uniti. Diventa inoltre produttrice esecutiva della serie per tutta la stagione conclusiva.\nGrazie alla sua partecipazione in \"Alias\", Jennifer Garner entra a far parte della \"cultura pop\", piazzandosi alla prima posizione della classifica dei \"coolest heroes\" stilata da Entertainment Weekly nel 2009. Molti programmi televisivi, tra cui Reba e I Simpson hanno rievocato la sua immagine.\nI primi ruoli da protagonista.\nIn seguito all'iniziale successo ottenuto con il suo ruolo in \"Alias\", Jennifer Garner comincia a concentrarsi sulla sua carriera cinematografica. Nel 2003 ottiene il ruolo di Elektra Natchios nel film d'azione \"Daredevil\", una trasposizione cinematografica del celebre fumetto della Marvel diretta da Mark Steven Johnson, recitando con Ben Affleck. Il film \u00e8 un successo e raccoglie $179 milioni totali di cui $102 milioni solo negli Stati Uniti d'America. Nello stesso anno viene contattata da Steven Spielberg che le offre una parte nel film \"Prova a prendermi\", ma a causa dei suoi impegni con \"Alias\" e \"Daredevil\" riesce a fare solo un piccolo cameo in una scena con Leonardo DiCaprio.\nNel 2004 recita in \"30 anni in 1 secondo\", una commedia romantica diretta da Gary Winick che ottiene un ottimo successo commerciale con oltre $96 milioni complessivi. Nel 2005 ritorna a interpretare Elektra nell'omonimo film di Rob S. Bowman, che per\u00f2 non ottiene lo stesso successo della precedente produzione Marvel chiudendo con un incasso di $24 milioni negli Stati Uniti. Mentre la pellicola riceve diverse recensioni negative, Jennifer Garner colleziona complimenti dalla critica. Lo stesso accade per la commedia romantica del 2006 \"Tutte le cose che non sai di lui\", diretta da Susannah Grant (premiata sceneggiatrice di \"Erin Brockovich - Forte come la verit\u00e0\"), il primo film dopo la prima gravidanza di Jennifer Garner: il film ottiene un riscontro di critica e pubblico molto negativo ($15 milioni negli Stati Uniti, $16 milioni complessivi a causa anche della distribuzione esclusivamente in home video del film in Europa), mentre l'interpretazione della Garner viene celebrata: \u00abNel tentativo di risultare piacevole e commovente, il film sembra essere improvvisato e privo di passione. Peccato, perch\u00e9 la presenza di Jennifer Garner \u00e8 davvero molto piacevole\u00bb.\nNel 2004, quando ancora recitava in \"Alias\", Jennifer Garner ha girato uno spot televisivo volto a incentivare i giovani americani ad arruolarsi nella CIA. Jennifer Garner \u00e8 stata rinomata per il fatto che nelle scene d'azione non si serviva di controfigure, e nel mese di gennaio 2005 fu costretta a rinunciare ad alcune tappe della promozione di \"Elektra\" a causa di quella che inizialmente si credeva essere un'infezione virale ma che si rivel\u00f2 essere l'effetto di un urto a un nervo della schiena che si era procurata durante le riprese della quarta stagione di \"Alias\".\nIl successo.\nNel 2007 Jennifer Garner viene contattata per recitare nel film di Zach Braff (protagonista di \"Scrubs - Medici ai primi ferri\") intitolato \"Open Hearts\", ma rifiuta la proposta sia per dedicare pi\u00f9 tempo alla famiglia, sia perch\u00e9 gi\u00e0 impegnata sul set di altri due film.\nIl primo \u00e8 il film d'azione \"The Kingdom\", diretto da Peter Berg: in questa occasione, la Garner si inserisce per la prima volta in un gruppo di protagonisti tra cui Jamie Foxx e Jason Bateman, e il film ottiene un ottimo successo al botteghino ($86 milioni complessivi), grazie soprattutto al lungo tour di promozione che ha accompagnato la pellicola e ai numerosi consensi da parte della critica.\nIl secondo film in questione \u00e8 invece la commedia drammatica diretta da Jason Reitman e scritta da Diablo Cody, \"Juno\". Dopo la proiezione del film in anteprima al Toronto Film Festival, la rivista \"Entertainment Weekly\" definisce l'interpretazione di Jennifer Garner \u00abla miglior performance come attrice non protagonista del festival ( [...] ) Sebbene la stella di \"Alias\" e di \"The Kingdom\" non prenda a calci nessuno in questa dolce commedia, nelle vesti di una giovane moglie che cerca disperatamente di adottare un bambino \u00e8 divertente, a tratti un po' dura, e incredibilmente toccante\u00bb. La commedia ottiene uno straordinario successo di pubblico e critica, incassando un totale di $231 milioni e guadagnando due nomination agli Oscar - una per miglior film e una per la migliore sceneggiatura non originale, vinta proprio da Diablo Cody.\nNel 2008 Jennifer Garner recita ne \"La rivolta delle ex\", commedia romantica diretta da Mark Waters, al fianco di Matthew McConaughey che raccoglie un discreto successo ($55 milioni negli Stati Uniti e $102 milioni in tutto il mondo), e ne \"Il primo dei bugiardi\", commedia con (e diretta da) Ricky Gervais, che nel primo weekend raccoglie il modestissimo incasso di $7 milioni e chiude con $32,4 milioni nonostante il lungo tour promozionale.\nIl 21 luglio 2009 la Garner incomincia le riprese del film \"Appuntamento con l'amore, \"distribuito nelle sale statunitensi dal 14 febbraio 2010, diretto da Garry Marshall e in cui l'attrice recita all'interno di un cast numeroso che include Julia Roberts, Anne Hathaway, Jessica Alba, Bradley Cooper (sua vecchia conoscenza dai tempi di \"Alias\"), ma anche Ashton Kutcher, Patrick Dempsey ed Eric Dane. Il film sbanca i botteghini di tutto il mondo con l'ottimo risultato di $216 milioni.\nNel 2010 recita nel remake di \"Arturo\", commedia diretta da Jason Winer, al fianco degli attori inglesi Russell Brand e Helen Mirren. Il film non viene accolto troppo bene, raggiungendo un incasso di appena $33 milioni e facendo guadagnare a Russell Brand una nomination come peggior attore protagonista ai Razzie Awards del 2011.\nIl 2010 vede anche l'inizio delle riprese del film satiro-politico \"Butter\", il primo prodotto dalla casa cinematografica della Garner (\"Vandalia Films\") e diretto da Jim Field Smith, che viene per\u00f2 distribuito nei cinema statunitensi solo a ottobre del 2012, ben due anni dopo la fine delle riprese. Inoltre, prima di essere distribuito nei cinema, \"Butter\" viene reso disponibile in versione on demand su internet il 7 settembre 2012, un dettaglio che contribuisce a rendere la pellicola non esattamente un grande successo cinematografico: al contrario, nonostante il cast composto (oltre che da Jennifer Garner) da attori come Hugh Jackman, Olivia Wilde e Ty Burrell, il film rappresenta il pi\u00f9 grande flop mai registrato in tutta la carriera di Jennifer Garner. \"Butter\" viene proiettato per appena una settimana da soli 90 cinema statunitensi, e chiude con la modestissima cifra di $175.706 (di cui $70.688 raccolti al di fuori degli Stati Uniti d'America). Tuttavia, il film riceve giudizi molto positivi dalla critica e viene acclamato sia durante il Toronto Film Festival sia nel corso del Roma Film Festival.\nNel 2011, Jennifer Garner prende parte per la seconda volta in un film prodotto dalla Disney (dopo il suo ruolo in \"Mr. Magoo\" del 1997), questa volta nelle vesti di uno degli interpreti principali, ne \"L'incredibile vita di Timothy Green\", film che riceve buoni giudizi critici e che registra anche un discreto successo commerciale, raccogliendo circa $51 milioni totali negli Stati Uniti. Nello stesso anno, Jennifer Garner partecipa anche alla serie (sempre targata Disney) intitolata \"A poem is\": il progetto ha lo scopo di tramandare alcune poesie, ballate e canzoni folkloristiche statunitensi per bambini facendole interpretare da personaggi famosi, tra cui anche Whoopi Goldberg e Alfred Molina. Con quest'ultimo Jennifer Garner torna a collaborare, seppur brevemente, nel 2012 quando interpreta Serena, la protagonista dell'omonimo cortometraggio realizzato dal canale di YouTube WIGS.\nNel 2012 lavora con Matthew McConaughey (con il quale aveva gi\u00e0 recitato ne\u00a0\"La rivolta delle ex\"\u00a0quattro anni prima) e Jared Leto sul set di\u00a0\"Dallas Buyers Club\", un film drammatico diretto da\u00a0Jean-Marc Vall\u00e9e\u00a0che racconta la vera storia di Ron Woodroof il quale, dopo aver contratto l'AIDS\u00a0nel\u00a01986, escogit\u00f2 un modo per aiutare le persone nella sua stessa situazione ad accedere ai farmaci di cui avevano bisogno. Oltre a ricevere una candidatura ai Critics' Choice Movie Awards al miglior film e una allo Screen Actors Guild Award per il miglior cast cinematografico (McConaughey-Leto-Garner), \"Dallas Buyers Club\" riceve anche sei candidature agli Oscar, tra cui quelle per miglior film, miglior attore protagonista per Matthew McConaughey e miglior attore non protagonista per Jared Leto; entrambi gli attori si aggiudicano il premio. Distribuito in pochi selezionati cinema statunitensi il 1\u00ba novembre 2013 e successivamente esteso a 1.110 sale, \"Dallas Buyers Club\" riscuote un grandissimo successo di critica ma poco entusiasmo tra il pubblico, chiudendo con $27,2 milioni a livello domestico e $55,2 a livello mondiale dopo 26 settimane di programmazione.\nNel 2012, Jennifer Garner si aggiudica il premio di \"Femal Star of the Year\" durante l'annuale manifestazione del CinemaCon organizzata dalla National Association of Theatre Owners. Il presidente del CinemaCon, Mitch Neuhauser, motiva cos\u00ec la decisione: \u00abJennifer Garner rappresenta non solo la tipica ragazza del sogno americano, ma anche una supereroina che sa come prendere a calci la gente. La sua notevole versatilit\u00e0 e abilit\u00e0 di intrattenere il pubblico di ogni et\u00e0 \u00e8 sbalorditiva\u00bb.\nNel 2013 esce anche \"Draft Day\", sports-drama diretto da Ivan Reitman nel quale Jennifer Garner recita al fianco di Kevin Costner; la pellicola riceve un buon riscontro di critica, e nonostante gli appena $29,4 milioni registrati al box office mondiale il DVD del film risulta il pi\u00f9 venduto negli Stati Uniti d'America durante la prima settimana di uscita con oltre 190.000 copie in 7 giorni.\nNel 2014 Jennifer Garner recita in un altro film Disney intitolato \"Una fantastica e incredibile giornata da dimenticare\" con Steve Carell, Dylan Minnette e Bella Thorne, adattamento cinematografico dell'omonimo libro per bambini di Judith Viorst diretto dal regista Miguel Arteta. La commedia, diretta da Miguel Arteta, esordisce alla terza posizione dei film pi\u00f9 visti con $20 milioni durante il primo weekend, e raccoglie oltre $100 milioni in tutto il mondo. Per Jennifer Garner si tratta del pi\u00f9 grande successo (in termini commerciali) dai tempi di \"Appuntamento con l'amore, \"uscito oltre quattro anni prima, e ottiene la candidatura al premio di attrice preferita ai Kids' Choice Awards 2016.\nNello stesso anno (e nello stesso mese) esce anche \"Men, Women &amp; Children\", un drama diretto da Jason Reitman (con il quale Jennifer Garner aveva gi\u00e0 lavorato in \"Juno\" nel 2008). Il cast include Adam Sandler, Ansel Elgort, Judy Greer (che aveva recitato con la Garner in \"30 anni in 1 secondo\") ed Emma Thompson nella veste di narratrice. Nonostante tocchi un tema di grande attualit\u00e0 e interesse quale la sessualit\u00e0 ai tempi di internet, il film registra critiche perlopi\u00f9 negative, ottenendo appena il 29% su RottenTomatoes e chiudendo con un incasso di $705.000 in quattro settimane.\nNell'aprile 2015 esce in tutti i cinema statunitensi \"Danny Collins - La canzone della vita\", di Dan Fogelman, in cui Jennifer Garner recita insieme con Al Pacino, Annette Bening e Bobby Cannavale; la commedia drammatica \u00e8 un buon successo di critica ma non di pubblico: con un budget di $10 milioni, il film ne raccoglie appena la met\u00e0 nonostante le 11 settimane di programmazione. Per la sua interpretazione nel film, Jennifer Garner viene inserita nella lista di potenziali attrici da candidare all'88\u00aa edizione dei Premi Oscar, non ottenendo tuttavia la nomination.\nNel 2016 Jennifer Garner recita nella commedia per famiglie \"Una vita da gatto\" insieme con Kevin Spacey e Christopher Walken, diretta da Barry Sonnenfeld (regista dei film di \"Men in Black\"), e nel film drammatico \"Miracoli dal Cielo\" - tratto dall'omonimo libro di Christy Beam e diretto da Patricia Riggen. Con un budget di $13 milioni, il film drammatico raggiunge l'ottimo risultato di $18 milioni in soli cinque giorni di programmazione esordendo alla terza posizione dei film pi\u00f9 visti durante il weekend, e chiude con oltre $70 milioni complessivi di cui $60 milioni solo negli Stati Uniti. \"Miracoli dal Cielo\", la storia vera di una bambina affetta da una misteriosa malattia ma che guarisce grazie a un miracolo, ottiene anche ottimi consensi dalla critica, registrando un A+ su CinemaScore. \"Una vita da gatto\" raccoglie invece tiepidi consensi negli Stati Uniti con un totale di $19 milioni, ma riesce a sfiorare la soglia dei $60 milioni globali grazie al successo riscosso all'estero - in particolare nel Regno Unito, dove con quasi $3 milioni si piazza nella top 100 dei film pi\u00f9 visti del paese.\nDopo essere stato presentato nel corso Festival del Cinema di Cannes 2016, dove IFC Films ne acquisisce i diritti di distribuzione, nel mese di dicembre 2017 esce negli Stati Uniti il film drammatico \"The Tribes of Palos Verde\", diretto da D. J. Caruso. Il film, tratto dall'omonimo romanzo di Joy Nicholson, narra le vicende della famiglia Mason, appena trasferitasi a Palos Verdes, affluente sobborgo di Los Angeles. Il film viene distribuito in soli 9 cinema per un totale di 14 giorni, e viene reso disponibile in contemporanea cinematografica su iTunes in versione on-demand. La performance di Jennifer Garner e degli altri attori protagonisti (Maika Monroe e Cody Fern) viene elogiata dalla critica, e il film ottiene un buon 62% su RottenTomatoes.\nSempre del 2017 \u00e8 un altro film drammatico che vede Jennifer Garner protagonista insieme con Bryan Cranston (Walter White in \"Breaking Bad\"), intitolato \"Wakefield - Nascosto nell'Ombra\" e diretto da Robin Swicord (sceneggiatrice de \"Il Curioso Caso di Benjamin Button\" e \"Memorie di una Geisha\"). La pellicola, trasposizione cinematografica dell'omonimo racconto breve di E.L. Doctorow, viene presentata sia al Telluride Film Festival sia al Toronto Film Festival nel 2016 prima di essere distribuito nelle sale statunitensi il 19 maggio 2017 - e, dopo una sola settimana, in versione on-demand su tutte le principali piattaforme digitali.\nIl 2018 rappresenta un anno importante per la carriera di Jennifer Garner, che prende parte a tre grandi progetti: il primo \u00e8 \"Tuo, Simon\", adattamento cinematografico diretto da Greg Berlanti (produttore di \"Dawson's Creek\" e \"Arrow\") del romanzo \"Non so chi sei, ma io sono qui\" scritto da Becky Albertalli. La commedia drammatico-sentimentale, uscita negli Stati Uniti nel mese di marzo 2018, narra la storia del diciassettenne Simon, alle prese con un bullo che minaccia di rivelare a tutti la sua omosessualit\u00e0. Il film ottiene buoni consensi tra pubblico e critica, incassando $66 milioni globali e registrato uno straordinario 92% su RottenTomatoes. Il monologo di Jennifer Garner alla fine del film viene descritto come uno dei momenti pi\u00f9 emozionanti dall'attore protagonista, Nick Robinson, e lo stesso regista Greg Berlanti ha dichiarato di essersi emozionato durante le riprese della scena.\nIl secondo \u00e8 il suo ruolo da protagonista nel film d'azione \"Peppermint - L'angelo della vendetta\" in cui interpreta Riley North, una donna che si trasforma in una spietata giustiziera per vendicare la tragica morte del marito e della figlia. Diretto da Pierre Morel (regista di \"Taken\"), il film divide pubblico e critica: mentre il ritorno all'azione di Jennifer Garner viene celebrato dagli spettatori con $51 milioni complessivi e un ottimo 74% su RottenTomatoes, il film viene bocciato dai critici. Il regista Pierre Morel, in ogni caso, descrive il lavoro svolto da Jennifer Garner come \"eccellente\", definendo l'attrice una delle professioniste pi\u00f9 \"dedite e meravigliose con cui abbia mai lavorato\".\nIl terzo grande progetto del 2018 \u00e8 la miniserie \"Camping\", creata da Lena Dunham e Jenni Konner (rispettivamente sceneggiatrice e produttrice del telefilm \"Girls\") per HBO. \"Camping\" segna il ritorno in TV di Jennifer Garner dai tempi di \"Alias\", terminato nel 2006. Nel corso degli otto episodi dalla durata di mezz'ora, Jennifer Garner recita al fianco di David Tennant (\"Doctor Who\", \"Jessica Jones\") e Juliette Lewis, con cui ha recitato anche nella commedia romantica \"Tutte le cose che non sai di lui\" nel 2006. La miniserie ottiene buoni ascolti con una media di 0,5 milioni di spettatori a episodio, e registra recensioni miste con un punteggio finale di 50/100 su MetaCritic.\nIl 20 agosto 2018 la Camera di Commercio di Hollywood celebra la carriera di Jennifer Garner con una stella sulla Walk of Fame, motivando cos\u00ec la decisione: \"Jennifer Garner \u00e8 un'attrice che riesce a comunicare le diverse sfaccettature della sua personalit\u00e0 tramite la recitazione. Ha interpretato personaggi diversissimi tra loro - \u00e8 stata un'agente della CIA, una madre premurosa, una ragazzina nel corpo di una trentenne...sa davvero fare di tutto! I suoi fan in giro per il mondo hanno aspettato con ansia questo momento, e siamo orgogliosi di darle il benvenuto alla Walk of Fame di Hollywood.\" La cerimonia \u00e8 stata preceduta dai discorsi di tre amici e colleghi di Jennifer Garner, quali Judy Greer (\"30 anni in 1 secondo\"), Steve Carell (\"Una fantastica e incredibile giornata da dimenticare\") e Bryan Cranston (\"Wakefield - Nascosto nell'ombra\").\nA partire dal 2018, Jennifer Garner prende anche parte alla serie animata \"Llama Llama\" prodotta da Netflix, in cui presta la voce alla mamma del giovane protagonista.\nDi prossima uscita la commedia \"Yes Day\" diretta da Miguel Arteta (anche regista di \"Una fantastica e incredibile giornata da dimenticare\" del 2014), e il film d'animazione \"Wonder Park\" prodotto da Paramount e scritto da Josh Appelbaum e Andr\u00e9 Nemec, che hanno gi\u00e0 collaborato con Jennifer Garner in \"Alias\". Jennifer Garner torner\u00e0 presto a collaborare anche con J.J. Abrams, regista di \"Alias\", prendendo parte a un nuovo progetto televisivo da lui diretto e intitolato \"My Glory Was I Had Such Friends\".\nProduttrice.\nNel dicembre del 2006 Jennifer Garner fonda una casa di produzione cinematografica chiamata Vandalia Films. Il 15 luglio 2009, Jennifer Garner firma un contratto con la ABC riguardante la realizzazione di alcuni progetti con Vandalia, e nel 2011 collabora con la Disney a una nuova sceneggiatura incentrata sul celebre personaggio di Agatha Christie, Miss Marple, che vedrebbe proprio Jennifer Garner come protagonista.\nIl primo film prodotto da Vandalia Films \u00e8 stato \"Butter\", distribuito esclusivamente negli Stati Uniti prima nel 2012, prima su internet e poi nei cinema. Nel 2014 il canale statunitense via cavo Bravo annuncia ufficialmente che Vandalia Films produrr\u00e0 una nuova serie televisiva, una commedia drammatica e dai risvolti misteriosi, intitolata \"All The Pretty Faces\", scritta da J. Mills Goodloe. Nel 2015 la Fox acquista i diritti di \"Half Full\", sit-com co-prodotta da Vandalia Film e Warner Bros. e scritta dall'attore e sceneggiatore Matthew Nicklaw (anche co-produttore esecutivo della serie insieme con Jennifer Garner e Juliana Janes).\nTeatro.\nDal 1\u00ba novembre 2007 al 6 gennaio 2008 Jennifer Garner prende parte a una nuova trasposizione della famosa commedia \"Cyrano de Bergerac\" al Richard Rodgers Theatre di Broadway nelle vesti di Roxanne, al fianco di Kevin Kline nei panni di Cyrano; questo rappresenta l'esordio di Jennifer Garner a Broadway. L'ultima replica della pi\u00e8ce teatrale, inizialmente prevista per il 23 dicembre 2007, viene posticipata al 6 gennaio 2008 a causa dello sciopero degli sceneggiatori di Broadway del 2007. Per questo ruolo, Jennifer Garner si aggiudica il premio di Migliore Attrice Protagonista in una Commedia alla 9\u00aa edizione dei Broadway.com Audience Award.\nGuadagni e status.\nPer il suo primo ruolo da protagonista in un film, \"30 anni in 1 secondo\", riceve un assegno di $3 milioni mentre ottiene un aumento di $5 milioni per \"Elektra\" e una somma simile per la commedia \"Tutte le cose che non sai di lui\". Nel 2005 si piazza alla posizione numero 70 della lista delle 100 celebrit\u00e0 pi\u00f9 potenti stilata dall'influente rivista Forbes. Per la quinta stagione di \"Alias\", tra il 2005 e il 2006, Jennifer Garner riesce ad aggiudicarsi un contratto di $2,5 milioni (circa $150.000 per episodio). Nel 2007 ottiene $7 milioni per \"The Kingdom\", mentre per il ruolo in \"Juno\" si assicura $8,5 milioni. Secondo dati aggiornati al mese di gennaio 2016, Jennifer Garner possiede un patrimonio netto di $60 milioni.\nMatrimoni e famiglia.\nIl 19 ottobre 2000 Jennifer Garner si sposa con Scott Foley, che ha incontrato sul set di \"Felicity\" nel 1998. Nel 2003 i due si separano, avviando nello stesso anno la pratica di divorzio citando come motivo della rottura differenze inconciliabili, e nel 2004 la pratica divorzio viene accolta. Dopo essersi separata, Jennifer Garner si frequenta con Michael Vartan, protagonista insieme con lei in \"Alias\", da agosto 2003 a marzo 2004.\nNel 2004 Jennifer Garner incomincia la relazione con Ben Affleck, con cui ha lavorato sul set di \"Pearl Harbor\" prima e su quello di \"Daredevil \"poi, e i due fanno la loro prima apparizione pubblica come coppia durante l'apertura della stagione di baseball del 2004. A partire da allora Jennifer Garner diventa molto popolare sulle riviste di gossip: \u00abBen mi ha insegnato che leggere quella roba fa male, \u00e8 come bere veleno\u00bb, dichiara in un'intervista nel 2009. Il giorno del trentatreesimo compleanno di Jennifer Garner, Ben Affleck le fa la proposta di matrimonio: la dichiarazione avviene con un anello con diamante da 4,5 carati di Harry Winston. Ben Affleck e Jennifer Garner si sposano il 29 giugno 2005, quando lei \u00e8 gi\u00e0 incinta di quattro mesi, con una cerimonia privata ai Caraibi presenziata da parenti e amici tra cui Victor Garber (Jack Bristow in \"Alias\"); il ricevimento si svolge al Parrot Cay resort sull'isola di Grand Turk.\nLa coppia ha tre figli: due bambine, Violet Anne Affleck (nata il 1\u00ba dicembre 2005), Seraphina Rose Elizabeth Affleck (nata il 6 gennaio 2009), e un maschio, Samuel Affleck (nato il 27 febbraio 2012). La coppia annuncia il divorzio il 30 giugno 2015, dopo dieci anni di matrimonio, ma per il bene dei figli i due continuano a vivere insieme nella loro casa di Los Angeles fino al 2018.\nAttivismo sociale.\nJennifer Garner ha dimostrato, in diverse occasioni, di essere una grande sostenitrice di organizzazioni benefiche non profit, in particolar modo Save the Children USA di cui \u00e8 prima \"Artist Ambassador\" (ambasciatrice) e poi membro del consiglio di amministrazione. Nel 2015 prende parte a un progetto promosso dall'associazione incentrato sullo sviluppo educativo dei bambini meno avvantaggiati in California, Kentucky e Virginia Occidentale, lo stato in cui \u00e8 cresciuta; dopo aver visto in prima persona gli effetti della povert\u00e0 sui bambini, Jennifer Garner va al Campidoglio di Washington in rappresentanza di Save the Children per dare la sua testimonianza. Il tutto viene raccontato nel documentario intitolato \"A Path Appears\", girato dal regista Nichola Kristof.\nLo stalker.\nNel novembre del 2008 il tribunale di Los Angeles accoglie la richiesta di Jennifer Garner di avere un'ordinanza restrittiva contro Steven Burky, un uomo ossessionato dall'attrice e dalla sua famiglia e che la seguiva per tutto il paese. Secondo la sentenza del tribunale, l'uomo non pu\u00f2 avvicinarsi a meno di 100 passi da Jennifer Garner e la sua famiglia per tre (o forse quattro) anni. Il 14 dicembre 2009 Burky v\u00ecola tale ordinanza restrittiva, e per questo motivo viene arrestato e condotto in tribunale il 15 dicembre: il tribunale sentenzia tre anni di carcere per stalking insieme con il versamento di $150.000 per danni morali. Burky, che nel 2008 era stato ricoverato per un breve periodo di tempo in un ospedale psichiatrico, avrebbe affermato: \"Dio mi ha mandato una visione, e ho visto che Jennifer era perseguitata da forze oscure che l'avrebbero condotta alla morte\".\nDoppiatrici italiane.\nNelle versioni in italiano dei suoi film, Jennifer Garner \u00e8 stata doppiata da:\nDa doppiatrice \u00e8 sostituita da:"}
{"id": "199814", "revid": "865268", "url": "https://it.wikipedia.org/wiki?curid=199814", "title": "Trasporto di merci pericolose", "text": "Il trasporto di merci pericolose \u00e8 soggetto a norme e regolamenti molto dettagliati, formulati in base al tipo di materiale trasportato e ai mezzi di trasporto utilizzati.\nOgni soggetto coinvolto nel trasferimento di merci pericolose (speditore, caricatore, trasportatore, destinatario) ha i suoi precisi doveri, a partire dallo speditore (indicato anche come \"mittente\") che deve provvedere alla classificazione delle merci, alla scelta degli imballaggi (o dei contenitori o delle cisterne) appropriati in relazione alle caratteristiche di pericolosit\u00e0 delle merci, a fornire al trasportatore tutti i documenti necessari per poter effettuare il trasporto a regola d'arte e in sicurezza.\nAd esempio tra i documenti necessari per il trasporto stradale in Europa che lo speditore deve fornire, sono le \"istruzioni scritte\", redatte in tutte le lingue delle nazioni attraversate e in quelle parlate dai conducenti, riportanti le istruzioni da seguire in caso di incidente stradale.\nTrasporto via terra.\nIl trasporto su strada di merci pericolose \u00e8 regolamentato dall'accordo internazionale ADR, il cui testo \u00e8 aggiornato ogni due anni. L'accordo originale \u00e8 stato siglato a Ginevra il 30 settembre 1957 come \"Accordo europeo relativo al trasporto internazionale su strada delle merci pericolose\". Il 1\u00ba gennaio 2019 \u00e8 entrato in vigore l'ADR 2019.\nIl mezzo di trasporto.\nIl mezzo di trasporto, prima di essere autorizzato al carico di merci pericolose, deve essere attrezzato specificatamente per la/le classi di materiali, destinato ad ospitare attrezzature evidentemente diverse a seconda del tipo di pericolosit\u00e0. Ad esempio, saranno obbligatoriamente a bordo estintori specializzati per le merci infiammabili oppure ci saranno adeguate aperture di aerazione nel caso di merci allo stato gassoso.\nPer quanto riguarda il trasporto su strada e per ferrovia una delle prime condizioni fondamentali \u00e8 che sull'autocarro o sul carro ferroviario merci sia riportato in modo molto visibile il fatto che nel vano di carico sono stivate merci rivestenti carattere di pericolosit\u00e0.\nA tal fine sono applicati, a seconda della modalit\u00e0 di trasporto (in colli, in cisterna o alla rinfusa), sulla parte anteriore e posteriore ed eventualmente sui lati degli autocarri o dei carri ferroviari, dei pannelli e delle etichette di pericolo: i primi, di colore arancione e di forma rettangolare (dalle misure di cm 40\u00d730), le seconde a forma di quadrato posto sulla punta (losanga) di 25\u00d725\u00a0cm o 30\u00d730\u00a0cm.\nPannello di pericolo arancione.\nIl pannello di pericolo pu\u00f2 essere di due tipi: con numeri o senza (generico).\nIl pannello di pericolo con numeri, di dimensione 30 x 40\u00a0cm, identifica nella parte superiore il tipo di pericolo (numero di Kemler) e nella parte inferiore la merce trasportata secondo un numero ONU. L'elenco completo delle sigle che contraddistinguono ciascun composto \u00e8 disponibile nel link in nota.\nSulla prima riga, la prima cifra a sinistra rappresenta il tipo di pericolosit\u00e0 principale in base al tipo di materiale, la seconda quella \"secondaria\" (\"0\" nel caso non esista un pericolo secondario). Pu\u00f2 anche essere presente una terza cifra, che indica un eventuale pericolo terziario.\nTabella completa:\nSulla seconda riga del pannello di pericolo viene indicato il codice specifico del materiale, definito come \"numero ONU\", 4 cifre numeriche alle quali, univocamente in tutto il mondo, corrisponde la merce trasportata.\nUna pannello di pericolo di questo tipo ha il significato: prodotto tossico (\"60\"), specificatamente tricloroetilene (\"1710\" di codice ONU)\nEsempi:\nEtichette di pericolo.\nSono la rappresentazione grafica della pericolosit\u00e0, pi\u00f9 facilmente identificabile rispetto ad una serie di cifre. Ad una stessa merce, e quindi ad uno stesso numero ONU, possono essere associate diverse etichette di pericolo. Ad esempio: al numero ONU (o UN) 1098 sono associate le etichette di pericolo n. 6.1 e 3 (rispettivamente, etichetta bianca con teschio e tibie incrociate nella parte alta ed il numero 6 sul vertice basso, ed etichetta rossa con fiamma nella parte alta ed il numero 3 sul vertice basso).\nIl personale addetto.\nIl trasportatore alla guida di un veicolo su cui \u00e8 caricata merce pericolosa deve essere in possesso, in generale, oltre che della normale patente di guida, del Certificato di Formazione Professionale A.D.R., ottenuto per esame dopo un corso specialistico su vari argomenti concernenti il trasporto di merci pericolose. Il certificato ha durata 5 anni dalla data dell'esame ed \u00e8 rinnovabile un anno prima della data di scadenza dello stesso.\nA seconda del corso, e quindi dell'esame sostenuto, verr\u00e0 rilasciato:\nTrasporto via ferrovia.\nLa regolamentazione relativa al trasporto su ferrovia \u00e8 molto simile a quella su strada ed \u00e8 definita dagli accordi \"RID\" (\"R\u00e8glement concernant le transport International ferroviaire des merchandises Dangereuses\") a loro volta molto simili a quelli dell'ADR.\nTrasporto via nave.\nIl Codice IMDG (\"International Maritime Dangerous Goods Code\") dell'IMO (\"Organizzazione Marittima Internazionale\") \u00e8 il riferimento normativo per il trasporto marittimo delle merci pericolose. Enti preposti ai controlli sono in sede internazionale l'IACS e in sede italiana il Registro Italiano Navale.\nTrasporto aereo.\nLa legislazione dedicata al trasporto aereo \u00e8 raccolta nell'accordo \"ICAO\" (\"Organizzazione Internazionale dell'Aviazione Civile\")."}
{"id": "199821", "revid": "124191833", "url": "https://it.wikipedia.org/wiki?curid=199821", "title": "Queens of the Stone Age", "text": "I Queens of the Stone Age (o anche QOTSA) sono una band alternative rock statunitense, nata nel 1996 in seguito allo scioglimento dei Kyuss, band cardine e vero fulcro attorno a cui \u00e8 nato e si \u00e8 sviluppato il cosiddetto stoner rock.\nI Queens of the Stone Age erano stati originariamente formati con il nome \"Gamma Ray\" dal chitarrista Josh Homme, assieme al batterista Alfredo Hernandez. Lo stesso Homme ha descritto lo stile della band come \"robot rock\", nome che vuole dare l'idea della continua ripetizione di riff che lo caratterizzano.\nBiografia.\nGli inizi (1996-1999).\nDopo lo scioglimento dei Kyuss, nel 1995 Josh Homme si trasfer\u00ec a Seattle e si un\u00ec agli Screaming Trees durante il loro tour. In questa citt\u00e0 e grazie alle sue amicizie, Homme inizi\u00f2 a sviluppare collaborazioni con vari musicisti di quella scena, come lo stesso bassista degli Screaming Trees Van Conner, il batterista dei Soundgarden Matt Cameron ed il bassista dei Dinosaur Jr. Mike Johnson. Inizi\u00f2 quindi a registrare una serie di 7\", originariamente con il nome \"Gamma Ray\". Nel 1997 Homme cambi\u00f2 il nome con l'attuale dato che l'omonima band tedesca minacciava di fargli causa. Come dissero sia Homme che l'ex bassista Nick Oliveri, il nome \"Queens of the Stone Age\", in italiano \"Regine dell'Et\u00e0 della Pietra\", nacque durante una sessione di registrazione con i Kyuss nel 1992, quando il produttore Chris Goss scherzando disse loro: \"ragazzi, voi siete come le regine dell'et\u00e0 della pietra\".\nIl loro album di debutto, \"Queens of the Stone Age\", fu registrato solo da Josh Homme e Alfredo Hernandez, con alcuni contributi di Chris Goss e Patrick Hutchinson, e pubblicato nell'autunno del 1998. A seguito dell'uscita dell'album il bassista Nick Oliveri lasci\u00f2 la band con la quale stava suonando in quel periodo, i Dwarves, e si un\u00ec a Homme ed Hernandez. Poco tempo dopo anche il chitarrista Dave Catching entr\u00f2 nella formazione, e la band inizi\u00f2 la tourn\u00e9e per la promozione dell'album.\nOltre all'attivit\u00e0 di promozione dell'album, Josh Homme nei rari momenti di pausa ne approfitt\u00f2 per dare il via ad una lunga serie di registrazioni divise in volumi, \"The Desert Sessions\". Partecipano a questa iniziativa molti musicisti della scena di Seattle ed esponenti del rock alternativo in genere, come ex membri dei Soundgarden, componenti dei Fu Manchu e dei Monster Magnet.\nScalata al successo (2000-2004).\nNei due anni seguenti alla pubblicazione del loro primo album, la formazione cambi\u00f2, cosa che avverr\u00e0 spesso anche successivamente, mantenendo comunque Homme come membro fisso.\nNel 2000 pubblicarono il loro secondo album, \"Rated R\", che ospit\u00f2 un cast di musicisti molto vario che faceva parte del giro di amicizie di Homme e Oliveri. Tra gli altri si possono citare i batteristi Nick Lucero e Gene Trautmann, i chitarristi Dave Catching, Brendon McNichol, e anche il produttore Chris Goss, nonch\u00e9 il cantante dei Judas Priest Rob Halford, che, dato che si trovava a registrare nello stesso studio, fu invitato da Homme e il cui contributo \u00e8 presente nel pezzo \"Feel Good Hit of the Summer\". L'album ricevette numerose recensioni positive, ma non ebbe un riscontro di vendite tale da definirlo un successo commerciale, nonostante la band abbia fatto da supporto a gruppi come i Foo Fighters, le Hole, ed abbia partecipato all'edizione del 2000 dell'Ozzfest.\nNel 2001 la band partecip\u00f2 al festival Rock in Rio in Brasile, dove Nick Oliveri verr\u00e0 arrestato dopo la loro esibizione per aver suonato sul palco completamente nudo. Le molte date effettuate per la promozione del disco permisero alla band di guadagnare un buon seguito, e l'ex batterista dei Nirvana Dave Grohl, si un\u00ec a loro tra la fine del 2001 e i primi mesi del 2002 per la registrazione del terzo album, \"Songs for the Deaf\". L'album fu pubblicato nell'agosto del 2002 e oltre a Grohl ospit\u00f2 anche l'ex cantante degli Screaming Trees Mark Lanegan. Nonostante \"Songs for the Deaf\" avesse avuto molto successo, Dave Grohl torn\u00f2 ai suoi progetti con i Foo Fighters, facendo solo qualche apparizione durante i festival. Allora si un\u00ec a loro l'ex batterista dei Danzig, Joey Castillo, dapprima per coprire il posto vacante durante le date europee del tour, e successivamente per rimanere in pianta stabile.\nSebbene stessero ottenendo un alto grado di popolarit\u00e0, durante il Rock am Ring del 2001 la band esegu\u00ec, come disse successivamente lo stesso Homme, la peggiore esibizione mai fatta prima, e questo avvenne davanti ad un pubblico di 40.000 persone. Parte della band, per non dimenticare la figuraccia, decise di tatuarsi la scritta Freitag 4:15, che indicava il giorno e l'ora in cui fu tenuto il concerto.\nLa popolarit\u00e0 dell'album arriv\u00f2 ai massimi livelli quando nel 2003 divent\u00f2 disco d'oro, e i singoli \"No One Knows\" e \"Go with the Flow\" diventarono delle vere e proprie hit nelle radio e su MTV. Il successo continuava a crescere e la band era costantemente in tour. Quando trovavano un attimo libero dagli impegni sia con i Queens of the Stone Age che con gli altri progetti in cui erano impegnati, Homme ed Oliveri si dedicavano allo sviluppo del progetto Headband, che comprendeva anche il bassista degli A Perfect Circle Jeordie White (conosciuto anche come Twiggy Ramirez) e il leader degli Amen, Casey Chaos. Homme diede anche vita, insieme al suo amico Jesse Hughes, al gruppo garage rock Eagles of Death Metal, con il quale ha pubblicato nel 2004 l'album \"Peace, Love, Death Metal\", nel quale Homme suon\u00f2 la batteria.\nDopo una serie di concerti tenuti nel gennaio del 2004 in Australia, Nick Oliveri venne allontanato dalla band. Le cause ufficiali dell'allontanamento di Oliveri furono, come venne detto, la mancanza di rispetto verso i fan del gruppo e l'eccessiva partecipazione ai party. Ma nel luglio del 2005, Josh Homme afferm\u00f2 in un'intervista alla BBC Radio 1 che lo allontan\u00f2 quando si convinse che Oliveri era stato violento con la propria ragazza in occasione di una festa.\n\"Lullabies to Paralyze\" e \"Era Vulgaris\".\nJosh Homme, insieme al polistrumentista Alain Johannes, al chitarrista degli A Perfect Circle Troy Van Leeuwen e a Joey Castillo, registr\u00f2 nel 2005 il quarto album della band, intitolato \"Lullabies to Paralyze\", titolo tratto da \"Mosquito Song\", ultimo brano del precedente \"Songs for the Deaf\".\nNonostante la risposta negativa all'invito di Homme di rimanere a fare parte della band, Mark Lanegan registr\u00f2 alcuni pezzi del nuovo album e apparve in tour con la band quando era programmata la sua presenza. Successivamente si fecero strada delle voci che volevano che lo stesso Lanegan fosse stato allontanato dalla band, voci che lo stesso Homme sment\u00ec, spiegando che la sua temporanea assenza nelle apparizioni dei Queens of the Stone Age dal vivo era dovuta al fatto che Lanegan stava facendo un tour per la promozione del suo nuovo album, \"Bubblegum\".\n\"Lullabies to Paralyze\" fu diffuso su internet nel febbraio del 2005, mentre la data ufficiale di pubblicazione negli Stati Uniti fu il 22 marzo dello stesso anno. L'album balz\u00f2 al quinto posto delle classifiche di Billboard. Tra gli ospiti che compaiono su \"Lullabies to Paralyze\", \u00e8 presente anche Billy Gibbons degli ZZ Top.\nNell'autunno del 2005 il gruppo fece da supporto ai Nine Inch Nails durante il loro tour nel Nord America per la promozione dell'album \"With Teeth\". Durante l'esibizione del 19 dicembre del 2005, il chitarrista dei Nine Inch Nails, Aaron North, si un\u00ec alla band ed esegu\u00ec con loro i pezzi \"Monsters in the Parasol\" e \"Long Slow Goodbye\".\nSempre nel 2005, i Queens of the Stone Age realizzano il loro primo album dal vivo, \"Over the Years and Through the Woods\", che viene pubblicato con allegato un DVD che comprende molto materiale live della band dal tour di \"Lullabies to Paralyze\" e altro materiale raro e di archivio dei Queens of the Stone Age.\nDopo otto anni di separazione, Josh Homme ritrov\u00f2 l'ex cantante nei Kyuss, John Garcia durante il concerto che i Queens of the Stone Age tennero al Wiltern Theatre di Los Angeles. I due eseguirono durante il bis tre pezzi dei Kyuss, precisamente \"Thumb\", \"Hurricane\" e \"Supa Scoopa and Mighty Scoop\".\nNel mese di febbraio 2007, sul sito ufficiale, fu pubblicato il nome del quinto album in lavorazione, \"Era Vulgaris\", completato agli inizi di aprile e pubblicato a giugno. Poco prima erano gi\u00e0 stati estratti i singoli \"Sick, Sick, Sick\" e \"3's &amp; 7's\". Nel 2008 usc\u00ec come singolo anche \"Make It Wit Chu\". La lavorazione fu attuata da Homme, Van Leeuwen, Castillo e Alain Johannes. Per il tour promozionale si unirono anche il bassista Michael Shuman e il tastierista Dean Fertita, che successivamente al tour diverranno membri fissi della band.\nIl 2 luglio 2008 Natasha Shneider mor\u00ec di cancro, e il 16 agosto i Queens of the Stone Age si esibirono al Henry Fonda Theatre di Los Angeles per commemorare la sua scomparsa. Per l'esibizione parteciparono anche ospiti familiari della band, tra cui Jack Black, Alain Johannes, Jesse Hughes, Brody Dalle e PJ Harvey.\nIntanto alcuni membri iniziarono a partecipare a progetti esterni alla band: Josh Homme fond\u00f2 con Dave Grohl alla batteria e John Paul Jones al basso i Them Crooked Vultures; Troy Van Leeuwen e Serrina Sims formarono i Sweethead, mentre Dean Fertita pubblic\u00f2 due album coi The Dead Weather di Jack White.\nAnni duemiladieci.\nNel 2010 fu pubblicata una seconda edizione dell'album \"Rated R\" e nel 2011 quella del loro primo album, in cui vennero aggiunti dei brani appartenenti ad alcuni loro EP e LP. Homme \u00e8 stato inoltre impegnato in numerose altre collaborazioni, tra le tante comparve in un live insieme ai Florence and the Machine per MTV Unplugged e nel finale del video di \"Freedom at 21\" di Jack White.\nIl 4 giugno 2013 la band pubblica \"...Like Clockwork\". L'album vede il ritorno di Dave Grohl alla batteria in cinque tracce, tra cui \"My God is the Sun\", primo singolo estratto, e la partecipazione di ospiti come l'ex bassista Nick Oliveri, Trent Reznor dei Nine Inch Nails, Elton John, Mark Lanegan degli Screaming Trees, Jake Shears (Scissor Sisters) e Alex Turner degli Arctic Monkeys.\nIl 14 giugno 2017 il gruppo annuncia \"Villains\", settimo album in studio, prodotto da Mark Ronson che uscir\u00e0 il 25 agosto 2017 per l'etichetta Matador Records; il giorno seguente viene pubblicato \"The Way You Used to Do\", primo singolo estratto dall'album."}
{"id": "199828", "revid": "110157", "url": "https://it.wikipedia.org/wiki?curid=199828", "title": "Costante di Landau-Ramanujan", "text": "In matematica, la costante Landau-Ramanujan \"K\" \u00e8 una costante che si presenta nella teoria dei numeri. \"K\" rappresenta la costante di proporzionalit\u00e0 tra il numero di interi positivi minori di \"x\" che sono la somma di due quadrati perfetti e\nper \"x\" che tende a infinito; in altre parole, se \"N\"(\"x\") \u00e8 il numero di interi positivi minori di \"x\" somma di due quadrati perfetti, allora\nPrende il nome di Edmund Landau che ne dimostr\u00f2 l'enunciato nel 1908, mentre prende il nome di Srinivasa Ramanujan perch\u00e9 fu quello che la enunci\u00f2 nel 1906, non riuscendo per\u00f2 a dimostrarla.\nLa convergenza del limite alla costante \"K\" \u00e8 tuttavia molto lenta:\nUna formula, trovata da Flajolet and Vardi nel 1996, che converge pi\u00f9 velocemente a \"K\" \u00e8 \ndove formula_4 \u00e8 la funzione zeta di Riemann e formula_5 \u00e8 la funzione beta di Dirichlet.\nUna formula esatta per \"K\" \u00e8 \ndove la produttoria \u00e8 presa tra tutti i numeri primi \"p\" congrui a 3 modulo 4."}
{"id": "199838", "revid": "4", "url": "https://it.wikipedia.org/wiki?curid=199838", "title": "Burlata", "text": ""}
{"id": "199840", "revid": "647919", "url": "https://it.wikipedia.org/wiki?curid=199840", "title": "Simmenthal Milano", "text": ""}
{"id": "199843", "revid": "647919", "url": "https://it.wikipedia.org/wiki?curid=199843", "title": "Borletti Milano", "text": ""}
{"id": "199844", "revid": "212348", "url": "https://it.wikipedia.org/wiki?curid=199844", "title": "Billy Milano", "text": ""}
{"id": "199845", "revid": "647919", "url": "https://it.wikipedia.org/wiki?curid=199845", "title": "Simac Milano", "text": ""}
{"id": "199846", "revid": "647919", "url": "https://it.wikipedia.org/wiki?curid=199846", "title": "Tracer Milano", "text": ""}
{"id": "199847", "revid": "184755", "url": "https://it.wikipedia.org/wiki?curid=199847", "title": "Durango", "text": ""}
{"id": "199848", "revid": "647919", "url": "https://it.wikipedia.org/wiki?curid=199848", "title": "Philips Milano", "text": ""}
{"id": "199849", "revid": "647919", "url": "https://it.wikipedia.org/wiki?curid=199849", "title": "Stefanel Milano", "text": ""}
{"id": "199850", "revid": "4", "url": "https://it.wikipedia.org/wiki?curid=199850", "title": "Kanpezu", "text": ""}
{"id": "199852", "revid": "14149", "url": "https://it.wikipedia.org/wiki?curid=199852", "title": "Raul Bova", "text": ""}
{"id": "199853", "revid": "196390", "url": "https://it.wikipedia.org/wiki?curid=199853", "title": "PAF Bologna", "text": ""}
{"id": "199855", "revid": "4", "url": "https://it.wikipedia.org/wiki?curid=199855", "title": "Santa Cruz de Campezo", "text": ""}
{"id": "199856", "revid": "4", "url": "https://it.wikipedia.org/wiki?curid=199856", "title": "El Camp de Mirra", "text": ""}
{"id": "199861", "revid": "12356", "url": "https://it.wikipedia.org/wiki?curid=199861", "title": "Sinudyne Bologna", "text": ""}
{"id": "199863", "revid": "12356", "url": "https://it.wikipedia.org/wiki?curid=199863", "title": "Granarolo Bologna", "text": ""}
{"id": "199864", "revid": "12356", "url": "https://it.wikipedia.org/wiki?curid=199864", "title": "Knorr Bologna", "text": ""}
{"id": "199865", "revid": "12356", "url": "https://it.wikipedia.org/wiki?curid=199865", "title": "Buckler Beer Bologna", "text": ""}
{"id": "199866", "revid": "12356", "url": "https://it.wikipedia.org/wiki?curid=199866", "title": "Kinder Bologna", "text": ""}
{"id": "199872", "revid": "125604226", "url": "https://it.wikipedia.org/wiki?curid=199872", "title": "Roberto Muzzi", "text": "Carriera.\nGiocatore.\nClub.\nCresce calcisticamente nelle giovanili della Roma. La sua squadra di origine nel settore giovanile \u00e8 il Morena, da cui poi passa alla Procalcio Italia e poi il passaggio alla Roma. Fa il suo esordio in Serie A nel corso del campionato 1989-1990, l'11 febbraio, in Roma- 1-1. I suoi primi gol in casacca giallorossa vengono la stagione seguente: 15 presenze e 3 reti in totale.\nCeduto in prestito in Serie B al nel novembre del 1993, dove disputa un buon campionato. Il Cagliari lo preleva nel 1994 e gioca fino al 1999 dove disputa gli anni, come dichiarato da lui stesso, migliori della sua vita calcistica. L'Udinese lo preleva nella stagione 1999-2000 e con i friulani disputa 4 campionati di Serie A, giocando 103 partite e realizzando 39 reti.\nTorna a Roma nella stagione 2003-2004, ma questa volta sponda Lazio. Non gioca con molta continuit\u00e0, ma grazie al suo gol del definitivo 3-3 contro il Palermo, la Lazio riesce a conquistare la matematica salvezza nel campionato 2004-2005.\nNel settembre 2005 viene ceduto al , in Serie B, con cui va a segno per la prima volta il 24 settembre contro il (vittoria per 2-0). Ottiene la promozione in Serie A tramite i playoff, segnando anche una rete in finale contro il , battuto per 3-1, in seguito ad un calcio d'angolo, e realizzando 8 reti in totale; l'annata seguente la disputa ancora con i granata, di nuovo in Serie A, realizzando 3 reti, tra le quali si ricorda quella della vittoria salvezza allo stadio Olimpico contro la Roma (0-1).\nAl termine della stagione 2006-2007, all'et\u00e0 di 35 anni, scaduto il contratto sportivo, contatta i vertici societari cercandone il rinnovo, trovando al contrario la proposta di entrare a far parte dello staff degli allenatori del settore giovanile granata.\nDopo una breve pausa di riflessione, durante la quale la societ\u00e0 gli offre di allenare una squadra giovanile della categoria \"Allievi\", sceglie invece di scendere di categoria, fino alla Serie C1, e firma un contratto biennale con il Padova. Nella stagione 2007-2008 segna solamente quattro goal in campionato mentre nella stagione 2008-2009 viene lasciato fuori rosa per contrasti con la societ\u00e0.\nNell'agosto 2009 il Villafranca Veronese squadra neopromossa in Serie D aveva avviato una trattativa per portare Muzzi nella propria rosa. Tuttavia il 5 agosto il giocatore dopo averci pensato ha rifiutato l'offerta deciso ad intraprendere la carriera da allenatore iscrivendosi al corso di Coverciano per conseguire il patentino di 2\u00aa categoria.\nNazionale.\nGioca con la Nazionale Italia Under-18, Under-21 e la Nazionale olimpica all'Olimpiade di Barcellona nel 1992, giocando in totale 29 partite su 37 convocazioni e segnando 7 gol: 5 gare e 3 gol l'Under-18, 19 gare con 4 gol con l'Nazionale Under-21 mentre con la Nazionale Olimpica gioca cinque partite senza mai segnare. Con la Under-21 conquista 2 Campionati europei di calcio nel 1992 e nel 1994 sotto la guida di Cesare Maldini.\nAllenatore.\nIl 4 settembre 2009 comincia la carriera da allenatore guidando la formazione Esordienti 99 della Roma. Il 1 luglio 2011 passa alla guida dei giovanissimi provinciali. L'anno successivo passa ai giovanissimi regionali. Il 3 febbraio 2013 diventa vice allenatore della Roma dopo l'esonero di Zden\u011bk Zeman e la nomina di Aurelio Andreazzoli come nuovo tecnico dei \"giallorossi\". Il 10 giugno lascia i giallorossi insieme ad Andreazzoli, ma il 4 luglio 2014 ritorna nello staff giallorosso nel ruolo di tecnico dei giovanissimi Nazionali. Il 9 novembre 2015 viene scelto da Andrea Stramaccioni, suo collega nelle giovanili giallorosse, come suo vice prima al . e poi allo Sparta Praga. Successivamente, nella stagione 2018-2019 diverr\u00e0 collaboratore tecnico del mister Aurelio Andreazzoli all\u2019Empoli e lo seguir\u00e0 anche nella sua avventura al Genoa nella stagione 2019-2020. Mantiene il ruolo anche dopo l'esonero di Andreazzoli, avvenuto il 22 ottobre 2019, salvo poi lasciarlo il 14 novembre seguente quando torna all', iniziando cos\u00ec con il club toscano la carriera di allenatore; al debutto pareggia per 1-1 con il . Dopo aver perso le due partite seguenti contro Cremonese in Coppa Italia (1-0) e Frosinone (4-0), il 7 dicembre arriva la prima vittoria in B per 2-1 contro l\u2019Ascoli.\nIl 26 gennaio 2020, Muzzi viene esonerato dopo aver ottenuto 7 punti in 9 partite.\nIl 19 agosto seguente diventa il nuovo responsabile del settore giovanile dell'.\nA settembre ottiene l'abilitazione per Allenatore Professionista di Prima Categoria - Uefa Pro. Il 29 dicembre a seguito di alcune variazioni nel cda, assume l'incarico di responsabile dell'area tecnica. Il 4 febbraio 2022 gli Aretini comunicano che Muzzi non sar\u00e0 pi\u00f9 il responsabile del settore giovanile e che verr\u00e0 sostituito nel ruolo da Giorgio Contu.\nRiconoscimenti.\nIl Cagliari lo ha inserito nella sua Hall of Fame.\nStatistiche.\nTra club e nazionali giovanili (inclusa l'Italia olimpica), Muzzi ha giocato globalmente 428 partite segnando 155 reti, alla media di 0,36 gol a partita.\nStatistiche da allenatore.\n\"Statistiche aggiornate al 25 gennaio 2020\"."}
{"id": "199876", "revid": "12356", "url": "https://it.wikipedia.org/wiki?curid=199876", "title": "Oransoda Cant\u00f9", "text": ""}
{"id": "199877", "revid": "12356", "url": "https://it.wikipedia.org/wiki?curid=199877", "title": "Squibb Cant\u00f9", "text": ""}
{"id": "199878", "revid": "12356", "url": "https://it.wikipedia.org/wiki?curid=199878", "title": "Forst Cant\u00f9", "text": ""}
{"id": "199881", "revid": "1718925", "url": "https://it.wikipedia.org/wiki?curid=199881", "title": "Clare Torry", "text": "Biografia.\nDi origine borghese, la giovane Clare ha frequentato la \"Battle Abbey School\" nel Sussex orientale. L\u00ec inizi\u00f2 a mostrare le sue qualit\u00e0 canore, ma il suo atteggiamento, poco in linea con le tradizioni conservatrici e rigorose dell'istituto, le rese la vita difficile con gli insegnanti. Alla fine degli anni Sessanta, terminata la scuola, intraprese la carriera di vocalist, prima presso la EMI poi per una piccola compagnia chiamata \"Valley Music\", mettendosi in luce tra gli addetti ai lavori per alcune interpretazioni di canzoni di successo. La sua grande occasione arriv\u00f2 per\u00f2 quando Alan Parsons la richiam\u00f2 agli Abbey Road Studios per registrare il lungo assolo vocale che si sente in \"The Great Gig in the Sky\", quinta traccia dell'album \"The Dark Side of the Moon\" dei Pink Floyd. A causa della grande notoriet\u00e0 del disco, molte voci inesatte si sono poi diffuse in merito a tale interpretazione; \u00e8 interessante perci\u00f2 leggere il racconto di quella seduta di registrazione, proprio dalle parole della stessa Torry che lo ricord\u00f2 a distanza di trent'anni: \nCarriera successiva.\nIn seguito Clare Torry ha lavorato principalmente come turnista di studio e come corista di concerti dal vivo, cantando anche per numerosi jingle pubblicitari inglesi negli anni settanta.\nCome turnista, si ricorda il suo lavoro con importanti artisti come lo stesso Alan Parsons (album \"Eve\"), Olivia Newton-John, Gary Brooker (dei Procol Harum), i Culture Club, con Tangerine Dream, Meat Loaf e, di nuovo, con Roger Waters in concerto e nel suo album del 1987 \"Radio K.A.O.S.\". Ha cantato di nuovo con i Pink Floyd durante il loro concerto di Knebworth, nel 1990.\nNel 2006 \u00e8 stata pubblicata una raccolta di 18 brani, registrati dalla cantante dal 1967 al 1984.\nLa disputa legale con i Pink Floyd.\nNel 2004 Clare Torry cit\u00f2 in giudizio sia i Pink Floyd sia la EMI per le mancate royalty dovutele per l'album \"The Dark Side of the Moon\", asserendo di aver contribuito anche artisticamente al brano \"The Great Gig in the Sky\" (originariamente accreditato al solo Richard Wright). All'inizio del 2005 l'Alta Corte di Giustizia britannica riconobbe valide le ragioni della cantante e la dichiar\u00f2 co-detentrice dei diritti d'autore sulla canzone. Tutti i dischi stampati dopo il 2005 riportano quindi regolarmente \"Torry/Wright\" come autori del brano. Relativamente ai termini economici, si \u00e8 invece raggiunto un accordo extragiudiziale, del quale non sono stati tuttavia resi noti i termini."}
{"id": "199883", "revid": "4", "url": "https://it.wikipedia.org/wiki?curid=199883", "title": "Castell\u00f3 de la Plana", "text": ""}
{"id": "199886", "revid": "1494169", "url": "https://it.wikipedia.org/wiki?curid=199886", "title": "Cabernet", "text": ""}
{"id": "199887", "revid": "4", "url": "https://it.wikipedia.org/wiki?curid=199887", "title": "Xilxes", "text": ""}
{"id": "199889", "revid": "4", "url": "https://it.wikipedia.org/wiki?curid=199889", "title": "Xodos", "text": ""}
{"id": "199892", "revid": "123738937", "url": "https://it.wikipedia.org/wiki?curid=199892", "title": "Chiesa di San Nicola (Bari)", "text": "La chiesa di San Nicola, di culto ortodosso russo, \u00e8 situata nel quartiere Carrassi, in corso Benedetto Croce.\nStoria.\nRisale agli inizi del XX secolo. La costruzione della chiesa polarizz\u00f2 immediatamente il quartiere, al tempo in caotica espansione. Nel 1911, la \"Societ\u00e0 Imperiale Ortodossa di Palestina\" commission\u00f2 ad Aleksej Viktorovi\u010d \u0160\u010dusev l'edificazione del tempio, la cui prima pietra venne posta il 22 maggio 1913. Le autorit\u00e0 baresi e russe portarono in dono una grande icona del Santo, dipinta secondo modelli antichi.\nLa cerimonia, durata circa un'ora, si concluse con un discorso di ringraziamento da parte del sindaco di Bari Sabino Fiorese e il principe russo Nikolai Davydovich Zhevakhov. La costruzione della chiesa fu completata solo dopo la fine della prima guerra mondiale. Da allora i pellegrinaggi continuano anno per anno.\nDopo la Rivoluzione russa, in seguito alla diaspora, i greci ortodossi furono pi\u00f9 numerosi dei russi ortodossi.\nNel 1937 la chiesa divenne propriet\u00e0 del Comune di Bari. Il Comune s'impegnava a rispettare la propriet\u00e0 ecclesiastica della costruzione, a conservare il tempio nella sua funzione religiosa e a destinare alcuni locali dell'ospizio dell'Istituto per l'infanzia abbandonata \"M. Diana\".\nNel 1969, in seguito alle politiche ecumeniche del Concilio Vaticano II, insieme a Lucio Demo si concesse la celebrazione della funzione ortodossa nella cripta della Basilica di San Nicola, proprio in segno di amicizia, di rispetto e di profonda unione con gli ortodossi.\nDi recente ristrutturata, la chiesa russa continua ad essere un ponte con le civilt\u00e0 dell'Est Europa e del bacino orientale del Mar Mediterraneo.\nConsegna della chiesa alle autorit\u00e0 della Russia.\nIl 14 marzo 2007, in occasione della visita del presidente russo Vladimir Putin a Bari, furono avviate le trattative per la consegna della chiesa alla Russia.\nLa donazione formale sarebbe dovuta avvenire il 6 dicembre 2008, ma la morte del patriarca di Mosca Alessio II ne ritard\u00f2 la cerimonia, che fu posticipata e che si tenne il 1\u00ba marzo 2009 alla presenza del Presidente della Repubblica Italiana Giorgio Napolitano e del Presidente della Federazione Russa Dmitrij Medvedev.\nIl 23 gennaio 2012 il Comune di Bari ha consegnato formalmente l'immobile della Chiesa a Mark Golovkov, direttore delle Istituzioni estere del Patriarcato di Mosca, presente Aleksej Meshkov, ambasciatore della Federazione Russa a Roma."}
{"id": "199893", "revid": "124758144", "url": "https://it.wikipedia.org/wiki?curid=199893", "title": "Clip art", "text": "In informatica, la clip art (lett.: \"ritaglio di illustrazione\") \u00e8 un'immagine pre-generata. Il nome si riferisce a delle immagini utilizzate per illustrare qualsiasi argomento. Oggi, la clip art \u00e8 ampiamente utilizzata in progetti sia personali che commerciali, che vanno dai biglietti di auguri fatti in casa a relazioni e presentazioni di progetti. Generalmente si tratta di immagini fatte a mano o con programmi di grafica e non include la fotografia. Gran parte si tratta di grafica vettoriale, per esempio file tipo svg, perch\u00e9 facilmente deformabili nelle dimensioni volute dall'utilizzatore e meno pesanti. Sono reperibili intere raccolte di Clip art, sia libere che commerciali."}
{"id": "199895", "revid": "4", "url": "https://it.wikipedia.org/wiki?curid=199895", "title": "Corbera de la Ribera", "text": ""}
{"id": "199897", "revid": "307923", "url": "https://it.wikipedia.org/wiki?curid=199897", "title": "Corbera", "text": ""}
{"id": "199899", "revid": "324090", "url": "https://it.wikipedia.org/wiki?curid=199899", "title": "Inadimplenti non est adimplendum", "text": "Il brocardo inadimplenti non est adimplendum, in italiano \"all'inadempiente non \u00e8 dovuto l'adempimento\", esprime un principio di diritto presente in vari ordinamenti: ciascuna delle parti di un contratto con prestazioni corrispettive pu\u00f2 non adempiere la propria obbligazione ove l'altra parte si rifiuti di adempiere la propria. \nIl principio \u00e8 espresso, per l'ordinameno italiano, nell'articolo 1460 del Codice civile. \nIl medesimo principio \u00e8 vigente anche nel diritto internazionale.\nTale principio pu\u00f2 essere derogato di comune accordo dalle parti con la clausola \"solve et repete\" che obbliga un contraente prima ad adempiere puntualmente e poi ad agire nei confronti dell'altro eventualmente inadempiente."}
{"id": "199900", "revid": "1983214", "url": "https://it.wikipedia.org/wiki?curid=199900", "title": "Manhattan (disambigua)", "text": "Manhattan \u00e8 uno dei cinque borough di New York. Il toponimo pu\u00f2 riferirsi anche a:"}
{"id": "199902", "revid": "116055416", "url": "https://it.wikipedia.org/wiki?curid=199902", "title": "Autostrade in Francia", "text": "Le autostrade francesi coprono un'estensione di circa 11.000 chilometri e su di esse vige un limite di velocit\u00e0 di 130\u00a0km/h, diminuito a 110\u00a0km/h in caso di avverse condizioni meteorologiche. Sono soggette al pagamento di pedaggio calcolato per le singole tratte, senza utilizzo di \"bollini\", e sono gestite da diverse societ\u00e0.\nAutostrade in esercizio.\nLe autostrade francesi in esercizio sono le seguenti:\nDiramazioni, bretelle e raccordi autostradali.\nIn Francia sono caratterizzati da sigle a 3 numeri, e sono:"}
{"id": "199903", "revid": "287204", "url": "https://it.wikipedia.org/wiki?curid=199903", "title": "Appiano di Alessandria", "text": "Visse in Egitto e a Roma, fu avvocato ed ottenne la carica di procuratore nella provincia d'Alessandria ed Egitto.\nBiografia.\nNon sono molte le notizie relative alla vita di Appiano, perch\u00e9 la sua autobiografia, menzionata alla fine della prefazione della sua opera, \u00e8 andata perduta.\nLe uniche informazioni su Appiano che abbiamo oggi provengono, dunque, dai suoi scritti e una lettera dal suo amico Marco Cornelio Frontone. Allo stato, \u00e8 certo che Appiano fosse nato intorno all'anno 95 d.C. ad Alessandria d'Egitto e che si sarebbe trasferito intorno al 120 a Roma, dove divenne un avvocato.\nIn seguito, Appiano sarebbe tornato in Egitto, almeno fino alla fine del regno di Traiano (117). Nella lettera di Cornelio Frontone, viene rivelato che una richiesta per conto di Appiano per ricevere il rango di Procuratore si \u00e8 verificato durante la co-reggenza di Marco Aurelio e Antonino Pio, tra 147 e 161. Anche se Appiano ottenne questo incarico, non \u00e8 chiaro se sia stato un vero e proprio lavoro o un titolo onorifico. Questo il testo della lettera:\nNell'introduzione alla sua \"Storia romana\", inoltre, si vanta di aver perorato varie cause davanti agli imperatori, probabilmente Antonino Pio e Marco Aurelio."}
{"id": "199920", "revid": "163662", "url": "https://it.wikipedia.org/wiki?curid=199920", "title": "Infrastruttura a chiave pubblica", "text": "In crittografia una infrastruttura a chiave pubblica, in inglese public key infrastructure (PKI), \u00e8 un insieme di processi e mezzi tecnologici che consentono a terze parti fidate di verificare e/o farsi garanti dell'identit\u00e0 di un utente, oltre che di associare una chiave pubblica a un utente, normalmente per mezzo di software distribuito in modo coordinato su diversi sistemi. Le chiavi pubbliche tipicamente assumono la forma di certificati digitali.\nIl termine PKI viene usato per indicare sia l'autorit\u00e0 di certificazione (Certification Authority, CA) e i relativi accordi, sia, in senso pi\u00f9 esteso, l'uso di a chiave pubblica nelle comunicazioni elettroniche. L'uso del termine nell'ultimo senso \u00e8 errato in quanto una PKI non necessariamente richiede l'uso di algoritmi a chiave pubblica.\nLa struttura della PKI non riguarda solo la CA, ma anche:\nScopo e funzione.\nGli accordi alla base di una PKI consentono agli utenti di essere mutuamente autenticati e identificati e di utilizzare le informazioni contenute nei rispettivi certificati per cifrare e decifrare i messaggi in transito. In generale una PKI consiste di software client, software server (es. un'autorit\u00e0 di certificazione), hardware (es. smart card) e procedure operative. Un utente potrebbe firmare i propri messaggi con la sua chiave privata, e un altro utente controllare questa firma usando la chiave pubblica contenuta nel certificato del mittente, fornito dall'autorit\u00e0 di certificazione facente parte della PKI. Questo consente a due (o pi\u00f9) parti desiderose di comunicare di verificare la confidenzialit\u00e0, l'integrit\u00e0 dei messaggi e l'autenticazione degli utenti senza il bisogno di un precedente scambio di informazioni segrete.\nScenario di uso tipico.\nLa maggior parte delle PKI al livello delle imprese fanno affidamento su catene di certificati per stabilire l'identit\u00e0 delle parti: un certificato viene emesso da un'autorit\u00e0 di certificazione, a sua volta autenticata da un certificato emesso da un'autorit\u00e0 di livello pi\u00f9 alto, e cos\u00ec via. In questo modo si stabilisce una gerarchia di certificati, composta da computer, organizzazioni e pacchetti software diversi. Gli standard sono fondamentali per il funzionamento di una PKI, e gli standard pubblici sono fondamentali per le PKI di uso esteso. Molti degli standard nel campo delle PKI sono opera del gruppo di lavoro PKIX della IETF.\nLe PKI a livello di impresa sono spesso strettamente legate ai servizi di \"directory\" dell'azienda, in cui la chiave pubblica di ogni dipendente pu\u00f2 essere memorizzata (incorporata in un certificato) assieme ad altri dettagli personali (numero di telefono, indirizzo e-mail, dipartimento...). Oggi la principale tecnologia per i sistemi di \"directory\" \u00e8 LDAP e infatti il pi\u00f9 comune formato usato per i certificati (X.509) nasce con il predecessore di LDAP, lo standard X.500.\nNel World Wide Web, l'infrastruttura PKI viene utilizzata da SSL/TLS per verificare l'identit\u00e0 delle parti.\nAlternative.\nRete di fiducia (\"Web of trust\").\nUn approccio alternativo al problema dell'autenticazione di una chiave pubblica \u00e8 lo schema della rete di fiducia, basato sull'uso di certificati emessi dalle parti stesse e sull'attestazione della bont\u00e0 di questi certificati da parte di terzi. Esempi di implementazione di questo schema sono GPG (\"GNU Privacy Guard\") e PGP (\"Pretty Good Privacy\"). Grazie alla diffusione di PGP (e delle sue varianti) in congiunzione con l'e-mail, la rete di fiducia creata originariamente da PGP \u00e8 la pi\u00f9 estesa PKI bi-direzionale esistente (dati del 2004). CAcert.org gestisce una rete di fiducia simile a quelle usate da PGP, con la differenza che le informazioni relative alle relazioni di fiducia tra le parti vengono mantenute su database centralizzati.\nSimple Public Key Infrastructure.\nUn'alternativa ancora pi\u00f9 nuova che va rapidamente diffondendosi \u00e8 la simple public key infrastructure (SPKI), nata da tre sforzi indipendenti di superare le complessit\u00e0 dello standard X.509 e l'anarchia della rete di fiducia PGP. La SPKI collega persone e/o sistemi direttamente alle chiavi usando un modello locale di fiducia, simile alla rete di fiducia di PGP, ma con l'aggiunta di autorizzazione integrata.\nRobot Certification Authorities.\nI Robot CA sono programmi non custoditi che automaticamente convalidano certi aspetti della validit\u00e0 di una chiave pubblica e la firmano attestando che questi aspetti sono validi. Possono eliminare o fortemente ridurre alcuni tipi di attacchi in sistemi a chiave pubblica, in particolare quelli che coinvolgono un attaccante che temporaneamente dirotta tutto il traffico di rete proveniente da un sito legittimo. Aspetti tipicamente convalidati includono (a) che la chiave \u00e8 pubblicata con la conoscenza dell'utilizzatore dell'indirizzo email cui si suppone appartenere, (b) che l'utilizzatore dell'indirizzo email \u00e8 in possesso della chiave segreta che corrisponde alla chiave pubblica e (c) quale sia la frequenza di uso della chiave.\nStoria.\nLa pubblica diffusione nel 1976 dell'algoritmo di scambio della chiave da parte di Diffie e Hellman e della asymmetric key algorithm da parte di Rivest, Shamir e Adleman ha prodotto un profondo mutamento nelle comunicazioni sicure. Con l'ulteriore sviluppo di comunicazioni elettroniche digitali ad alta velocit\u00e0 (Internet e i suoi predecessori), \u00e8 risultata evidente la necessit\u00e0 di una modalit\u00e0 nella quale gli utilizzatori potessero comunicare reciprocamente in maniera sicura e, come ulteriore conseguenza di ci\u00f2, la necessit\u00e0 per l'utilizzatore di poter essere sicuro della identit\u00e0 dell'interlocutore con il quale sta interagendo al momento. L'idea di utilizzare certificati protetti crittograficamente che possano collegare l'identit\u00e0 dell'utente con chiavi pubbliche si \u00e8 sviluppata rapidamente.\nDiversi protocolli crittografici vennero inventati ed analizzati per utilizzare effettivamente le nuove primitive crittografiche. Con l'invenzione del World Wide Web e la sua rapida diffusione, il bisogno di autenticazioni e di comunicazioni sicure \u00e8 diventato ancora pi\u00f9 pressante. Le sole ragioni commerciali, come e-commerce o l'accesso on-line a database privati direttamente da web, sono stati sufficienti a giustificarne lo sviluppo. Taher ElGamal e altri del Netscape hanno sviluppato il protocollo SSL ('HTTPS' sugli URLs Web), che includeva sistemi di definizione ed utilizzo di chiavi, autenticazione su server, (prima del v3, solo unidirezionale), e cos\u00ec via. Era cos\u00ec stata implementata una prima struttura PKI per quegli utenti del Web (singoli utilizzatori o siti) che desiderassero utilizzare una comunicazione affidabile o, perlomeno, pi\u00f9 sicura.\nVenditori e imprenditori, intuendo l'enorme potenzialit\u00e0 di un mercato molto vasto, hanno avviato nuove compagnie, o nuove ramificazioni all'interno di compagnie gi\u00e0 esistenti, cominciando a mobilitarsi per ottenere riconoscimenti legali e protezioni da responsabilit\u00e0.\nL'American Bar Association technology project ha pubblicato una dettagliata analisi di alcuni dei pi\u00f9 comuni aspetti legali riguardanti le operazioni di PKI (vedi ABA digital signature guidelines) e, poco dopo, alcuni degli stati USA (lo Utah \u00e8 stato il primo nel 1995) ed altri enti sparsi per il mondo hanno cominciato ad legiferare al riguardo. Associazioni di consumatori e corporazioni simili hanno sollevato delle discussioni su alcune problematiche, come la privacy, la politica degli accessi e responsabilit\u00e0 legali, che sono state ascoltate di pi\u00f9 da alcune giurisdizioni piuttosto che altre.\nLe leggi emanate ed i regolamenti non sono uniformi ed in pi\u00f9 ci sono stati alcuni problemi tecnici sorti nel tentativo di convertire gli schemi PKI in offerte commerciali competitive: il progresso della tecnica \u00e8 stato quindi pi\u00f9 lento di quello che all'inizio era stato previsto.\nDurante i primi anni del XXI secolo, \u00e8 diventato evidente il fatto che la cryptographic engineering, anche a livello basilare, non era facile da sviluppare senza errori, che non era semplice ottenere procedure operative (manuali o automatiche) che funzionassero correttamente (e, anche nel caso di una corretta implementazione, che fossero facili da eseguire \"esattamente\" come il programmatore aveva inizialmente previsto). Inoltre che gli stessi standard esistenti erano, per alcune applicazioni, inadeguati agli scopi per i quali erano stati sviluppati.\nGli sviluppatori di PKI hanno trovato comunque un mercato, che per\u00f2 non era esattamente quello previsto a met\u00e0 degli anni '90: il mercato \u00e8 infatti cresciuto in modo pi\u00f9 lento e in qualche maniera diverso da quello previsto. Le PKI non hanno risolto alcuni dei problemi per risolvere i quali erano state ideate, ed alcuni dei principali venditori si sono ritirati dal mercato o sono stati inglobati da altre societ\u00e0.\nPKI ha avuto maggiore successo in implementazioni governative: attualmente la maggiore implementazione \u00e8 l'infrastruttura PKI della Defense Information Systems Agency (DISA).\nEsempi di utilizzo.\nLe PKI hanno molti utilizzi, che includono la fornitura di chiavi pubbliche e la loro connessione alle identit\u00e0 degli utenti:\nAlcune implementazioni.\nAlcune autorit\u00e0 di certificazione, come VeriSign non sono elencate perch\u00e9 il loro software non \u00e8 disponibile agli altri.\nCollegamenti esterni.\nUna spiegazione dettagliata della Privacy, Autenticazione, Integrit\u00e0 e Non-Ripudio (PAIN) \u00e8 disponibile in: PAIN\nRobot Certification Authorities:"}
{"id": "199922", "revid": "125957976", "url": "https://it.wikipedia.org/wiki?curid=199922", "title": "Ailurus fulgens", "text": "Il panda minore o panda rosso (Ailurus fulgens) \u00e8 un mammifero dell'ordine dei carnivori (nonostante si nutra prevalentemente di vegetali), unico rappresentante vivente della famiglia Ailuridae.\nAlcune fonti riportano che in lingua cinese \u00e8 anche conosciuto con un nome diverso ovvero (\u706b\u72d0), che letteralmente significa \"volpe di fuoco\"; questo scritto \u00e8 quello che ha ispirato i creatori del browser Firefox. Il nome in cinese per \"panda minore\" \u00e8 \u5c0f\u718a\u8c93 (xi\u01ceoxi\u00f3ngm\u0101o), oppure / (h\u00f3ngxi\u00f3ngm\u0101o, \"panda rosso\").\nTassonomia.\n\"Ailurus fulgens\" era il nome scientifico proposto da Fr\u00e9d\u00e9ric Cuvier nel 1825, che descrisse un esemplare zoologico inviato da Alfred Duvaucel \"dalle montagne del nord dell'India\". Fu il primo a usare anche il nome volgare \"panda\"\".\"\nDi solito vengono riconosciute due sottospecie, sebbene i risultati di un recente studio genomico abbiano suggerito che queste dovrebbero essere considerate specie separate:\nIl fiume Brahmaputra \u00e8 spesso considerato la barriera naturale tra le due sottospecie, dove forma una curva attorno all'estremit\u00e0 orientale dell'Himalaya, sebbene alcuni autori suggeriscano che \"A. f. fulgens si\" estenda pi\u00f9 a est in Cina. \nDescrizione.\nLa lunghezza del corpo e della testa del panda rosso varia dai 50 ai 64\u00a0cm, mentre quella della coda dai 28 ai 59\u00a0cm. I maschi pesano dai 3,7 ai 6,2\u00a0kg, le femmine dai 3 ai 6\u00a0kg. Hanno una pelliccia lunga e soffice, marrone-rossiccia nelle parti superiori, nerastra in quelle inferiori e il muso chiaro con macchie a forma di lacrima e un'articolazione cranio-mandibolare robusta.\nIl muso ha segni bianchi simili a quelli dei procioni, ma ogni individuo pu\u00f2 avere un segno distintivo. La testa tonda ha orecchie verticali di medie dimensioni, un naso nero e occhi molto scuri, quasi nero pece. La lunga e folta coda, che presenta sei anelli giallo-rossicci e ocra alternati, provvede al suo equilibrio e lo aiuta a mimetizzarsi fra gli alberi coperti di muschio e licheni. Le gambe sono nere e corte e le zampe son ricoperte da fitti peli. La pelliccia funziona da isolante termico nelle superfici coperte da neve o ghiaccio e nasconde le ghiandole odorifere che sono anche presenti nell'ano.\nIl panda rosso, essendo un grande mangiatore di bamb\u00f9, \u00e8 dotato di artigli robusti, curvi e semi-retrattili che gli permettono di afferrare rami, foglie e frutta. Come il panda gigante, ha nelle zampe anteriori un \"falso pollice\", ovvero un'estensione dell'osso del polso. Il panda rosso \u00e8 uno fra i pochi arrampicatori che, quando scende da un albero con la testa in avanti, ruota le sue caviglie per controllare la discesa.\nHabitat.\nIl panda rosso vive esclusivamente nelle foreste temperate dell'Himalaya e nell'area compresa tra le colline del Nepal occidentale e la catena montuosa di Qinling nello Shaanxi in Cina. Il suo habitat include Tibet meridionale, Sikkim e Assam in India, Bhutan, le montagne settentrionali della Birmania, le montagne Hengduan del Sichuan e le montagne Gongshan dello Yunnan nella Cina sudoccidentale. Pu\u00f2 vivere anche nel Tibet sudoccidentale e nel nord dell'Arunachal Pradesh, ma non \u00e8 stato documentato. Il luogo con la pi\u00f9 alta densit\u00e0 di panda rossi include un'area nell'Himalaya che si pensa sia stata un rifugio per una variet\u00e0 di specie endemiche nel Pleistocene. L'area di distribuzione del panda rosso pu\u00f2 essere considerata discontinua. Un gruppo isolato vive nell'altopiano di Meghalaya nell'India nordorientale.\nNegli anni '70 vennero trovate tracce di panda rosso nella Riserva di Caccia di Dhorpatan in Nepal. La loro presenza fu confermata nella primavera del 2007 quando 4 esemplari di panda rosso vennero avvistati ad altezze tra i 3220 e i 3610 m. Nel 2008 \u00e8 stata confermata la loro presenza anche nel Rara National Park, a ovest della Riserva di Caccia di Dhorpatan.\nIl panda rosso vive tra i 2200 e i 4800 metri di altezza, in aree con temperature moderate tra i 10 e i 35\u00a0\u00b0C con poche variazioni annuali. Predilige le aree montuose con foreste sia conifere sia caducifoglie e sottoboschi ricchi di bamboo.\nNelle province cinesi Guizhou, Gansu, Shaanxi e Qinghai il panda rosso \u00e8 ormai estinto.\nBiologia.\nSi nutre prevalentemente di bamb\u00f9, ma anche di frutta, foglie, radici ed occasionalmente insetti e piccoli vertebrati.\nLa gestazione ha una durata di circa 130 giorni e le cucciolate sono composte da 1 a 4 cuccioli.\nSi nutre di notte mentre di giorno dorme. Quando dorme si allunga su un ramo e lascia a penzoloni le zampe, mentre arrotola la coda attorno al corpo e anche sul capo (non cade e non vede la luce del giorno). Le zampe anteriori hanno un sesto dito: un cuscinetto carnoso che serve per agguantare i bamb\u00f9. A volte per bere utilizza un sistema curioso: mette la zampa nell'acqua e poi la lecca.\nConservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Ailurus fulgens\" una delle 100 specie di mammiferi a maggiore rischio di estinzione.\nStoria evolutiva.\nIl panda minore \u00e8 imparentato solo alla lontana con il panda gigante (\"Ailuropoda melanoleuca\"); l'antenato comune a queste due specie pu\u00f2 essere fatto risalire al Terziario inferiore (Oligocene), probabilmente in Eurasia; il genere \"Amphictis\" \u00e8 comunque gi\u00e0 un ailuride; successivamente, con \"Alopecocyon\", la famiglia si diffuse in tutti i continenti settentrionali. Fossili di forme simili al panda minore (sottofamiglia Ailurinae) sono stati ritrovati in Europa, Asia e Nordamerica, e sono stati ascritti al genere \"Parailurus\". Pi\u00f9 recentemente alcuni fossili ritrovati in Nordamerica sono stati attribuiti a un'altra specie estinta di panda minore (\"Pristinailurus bristoli\"). Un altro possibile parente fossile del panda minore \u00e8 \"Simocyon\", un grosso carnivoro dalle insolite specializzazioni, vissuto nel Miocene in Europa, Asia e Nordamerica."}
{"id": "199926", "revid": "1982", "url": "https://it.wikipedia.org/wiki?curid=199926", "title": "Goal", "text": ""}
{"id": "199927", "revid": "228587", "url": "https://it.wikipedia.org/wiki?curid=199927", "title": "Autostrade e superstrade in Spagna", "text": "La rete delle strade a carreggiate separate in Spagna \u00e8 divisa fra autostrade (\"autopistas\" generalmente in concessione e generalmente soggette a pedaggio) e superstrade (\"autov\u00edas\" generalmente gratuite).\nDifferenze di tipologia.\nAi sensi dell'articolo 2 della \"Ley de Carreteras\" (il codice della strada spagnolo) le \"autov\u00edas\" sono strade a due carreggiate che non rispettano tutti i requisiti tecnici-costruttivi delle \"autopistas\". Inoltre le restrizioni al transito delle \"autov\u00edas\" sono minori rispetto alle \"autopistas\". Nelle \"autopistas\" non possono circolare tutti i veicoli non a motore, i veicoli agricoli e i ciclomotori mentre nelle \"autov\u00edas\" le restrizioni al transito sono decise volta per volta ma generalmente nelle nuove \"autov\u00edas\" non possono circolare i veicoli non a motore e i veicoli agricoli.\nLa rete delle strade a due carreggiate (\"V\u00edas de gran capacidad\"), gestite dallo Stato, in concessione o gestite dalle regioni, ha una estensione pari a 14.098\u00a0km al 2008.\nLa sigla alfanumerica A-x (dove x rappresenta un numero) identifica le \"autopistas\" e le \"autov\u00edas\" gestite dallo Stato o in concessione mentre la sigla alfanumerica AP-x (dove x rappresenta un numero) identifica le \"autopistas\" a pedaggio in concessione dallo Stato. La segnaletica stradale usata in entrambe le strade \u00e8 a sfondo blu.\nAi sensi del decreto reale n\u00ba 1231 del 2003 le autostrade urbane gestite dallo Stato o in concessione seguono una nomenclatura specifica:\nLe \"autopistas\" e le \"autov\u00edas\" gestite dalle Comunit\u00e0 Autonome adottano una speciale classificazione, numerazione e colore della segnaletica in base alle leggi regionali.\nNei seguenti paragrafi si user\u00e0 solo il termine autostrada per semplicit\u00e0.\nLa rete.\nAutostrade a pedaggio \"Autopistas\".\nQueste autostrade sono gestite da societ\u00e0 concessionarie dello Stato.\nAutostrade senza pedaggio \"Autov\u00edas\".\nQueste superstrade sono gestite dallo Stato spagnolo. Le superstrade numerate da 1 a 6 partono dal km 0 nella Puerta del Sol a Madrid e sono le varianti delle vecchie strade radiali, mentre la \u00a0A-7\u00a0 e la \u00a0A-8\u00a0 sono costiere.\nAutostrade radiali di Madrid.\nCostruite per decongestionare, le autostrade radiali che si dipartono dalla capitale spagnola collegano il centro di Madrid alle tratte autostradali che si snodano nelle varie direzioni.\nSono a pagamento e sono gestite da societ\u00e0 concessionarie.\nAutostrade gestite dalle Comunit\u00e0 Autonome.\nNumerose autostrade sono gestite direttamente dalle Comunit\u00e0 Autonome spagnole ed adottano pertanto una speciale classificazione, numerazione e colore della segnaletica."}
{"id": "199928", "revid": "1318658", "url": "https://it.wikipedia.org/wiki?curid=199928", "title": "Conf\u00e9d\u00e9ration Europ\u00e9enne de Volleyball", "text": "La Conf\u00e9d\u00e9ration Europ\u00e9enne de Volleyball (CEV) \u00e8 l'organo di governo della pallavolo e del beach volley europei e ha sede in Lussemburgo."}
{"id": "199929", "revid": "190914", "url": "https://it.wikipedia.org/wiki?curid=199929", "title": "Servizio di directory", "text": "In informatica un servizio di directory \u00e8 un programma o un insieme di programmi che provvedono ad organizzare, gestire e memorizzare informazioni e risorse centralizzate e condivise all'interno di reti di computer (es. su server o mainframe), rese disponibili agli utenti tramite la rete stessa, fornendo anche un controllo degli accessi sull'utilizzo delle stesse utile al lavoro dell'amministratore di sistema. I servizi di directory forniscono dunque uno strato di astrazione intermedio tra le risorse da una parte e gli utenti dall'altra.\nSi parla direttamente di directory riferendosi alla struttura di dati ordinata dove viene immagazzinata dell'informazione.\nDifferenze con le basi di dati relazionali.\nUna directory viene considerata, per analogia, un database organizzato, da un punto di vista logico, secondo una modalit\u00e0 gerarchica. Si tratta di un particolare tipo di database, un database specializzato, che ha caratteristiche differenti dai tradizionali database relazionali.\nPer prima cosa, una directory, per sua stessa natura, riceve quasi esclusivamente accessi in lettura; la fase di scrittura \u00e8 limitata agli amministratori di sistema o ai proprietari delle singole informazioni. Per questo motivo, le directory sono ottimizzate per la lettura, mentre i tradizionali database relazionali devono supportare sia la lettura sia la scrittura dei dati (ad esempio in un sistema di prenotazioni aeree o in applicazioni bancarie).\nNe consegue che le directory non sono adatte per immagazzinare informazioni aggiornate di frequente. Ad esempio, il numero di processi in coda in fase di stampa non va memorizzato in una directory, visto che per offrire un dato accurato il numero deve essere aggiornato continuamente. La directory pu\u00f2 invece contenere l'indirizzo di una stampante remota che \u00e8 inserita nel processo di stampa; una volta trovata la stampante con una ricerca nella directory, si pu\u00f2 ottenere poi il numero di processi in attesa. L'informazione nella directory (indirizzo della stampante) \u00e8 statica, mentre il numero richiesto \u00e8 dinamico e quindi non adatto per stare in una directory.\nUn'altra differenza tra directory e database relazionali \u00e8 che la maggior parte delle implementazioni di directory non supporta le transazioni, ovvero operazioni atomiche, che devono essere eseguite interamente o non eseguite per niente, come ad esempio avviene per le operazioni bancarie di trasferimento di denaro. Sono comunque supportate nel LDAP, anche se sono limitate a transazioni tra directory LDAP e non includono altre transazioni, come operazioni tra database. I tradizionali database relazionali di solito supportano queste transazioni, che per\u00f2 complicano la loro implementazione.\nUn'altra importante differenza sta nel metodo di accesso alle informazioni. La maggior parte dei database relazionali supporta un metodo d'accesso potente e standardizzato che \u00e8 SQL. SQL permette aggiornamenti e interrogazioni elaborati a discapito delle dimensioni del programma e della complessit\u00e0 dell'applicazione. Le directory invece, in particolare le directory LDAP, usano un protocollo di accesso semplificato e ottimizzato che pu\u00f2 essere usato in applicazioni snelle e relativamente semplici. Visto che le directory non hanno l'intento di fornire lo stesso numero di funzioni di un tradizionale database relazionale, possono essere ottimizzate per consentire a pi\u00f9 applicazioni di accedere ai dati in grandi sistemi distribuiti nel modo pi\u00f9 rapido possibile.\nDirectory client e server.\nL'accesso alle directory di solito utilizza il modello di comunicazione client/server.\nUn'applicazione che vuole leggere o scrivere informazioni in una directory non vi accede direttamente, ma invoca una funzione o un'interfaccia (API, application programming interface) che genera l'invio di un messaggio ad un altro processo. Questo secondo processo accede alle informazioni della directory per conto dell'applicazione che ne ha fatto richiesta via TCP/IP. La porta TCP/IP di default \u00e8 636 per le comunicazioni sicure crittografate e 389 per le comunicazioni non crittografate. Il risultato dell'operazione di lettura o di scrittura \u00e8 restituito quindi all'applicazione.\nUna richiesta \u00e8 di solito fatta dal directory client, e il processo che cerca l'informazione nella directory \u00e8 chiamato directory server. In generale, i server forniscono un servizio specifico ai client. Qualche volta un server pu\u00f2 diventare un client di altri server, per ottenere le informazioni necessarie per soddisfare la richiesta. Client e server possono risiedere o meno sulla stessa macchina.\nUn server pu\u00f2 soddisfare diversi client; pi\u00f9 server possono eseguire richieste in parallelo. Si possono avere anche code di processi quando i server sono occupati mentre stanno eseguendo un'altra richiesta. Un API definisce l'interfaccia di programmazione che un particolare linguaggio usa per accedere ad un servizio. Il formato e il contenuto dei messaggi scambiati tra client e server deve rispettare un protocollo concordato, come LDAP.\nTipi di directory.\nUna directory pu\u00f2 essere \"locale\" o \"globale\", a seconda se si tratti di un'area limitata o\nestesa all'universo di interesse, che pu\u00f2 essere un'azienda, una nazione o tutto il mondo.\nI client che accedono ad una directory possono essere locali o remoti. I client locali si\ntrovano nello stesso edificio, o comunque possono accedere alla stessa LAN. I client\nremoti possono invece trovarsi in qualsiasi punto del pianeta.\nUna directory inoltre pu\u00f2 essere \"centralizzata\" o \"distribuita\", a seconda che si tratti di un\nserver in un solo posto o di pi\u00f9 server sparsi. Quando una directory \u00e8 distribuita, le\ninformazioni contenute possono essere partizionate o replicate. Quando l'informazione\n\u00e8 partizionata, ogni directory server contiene una parte di informazione unica e non\nsovrapponibile. Cio\u00e8 ogni entry della directory \u00e8 contenuta in uno e un solo server. Una\ndelle tecniche di partizione \u00e8 quella di usare riferimenti LDAP; questi permettono agli\nutenti di rivolgere le richieste LDAP a server differenti. Quando l'informazione \u00e8\nreplicata, la stessa entry \u00e8 contenuta in pi\u00f9 server. In una directory distribuita ci possono\nessere informazioni partizionate e replicate insieme.\nLa distribuzione dei directory server e la modalit\u00e0 in cui i dati sono partizionati o\nreplicati determina il livello di prestazione e di disponibilit\u00e0 della directory."}
{"id": "199930", "revid": "767487", "url": "https://it.wikipedia.org/wiki?curid=199930", "title": "Bauhaus (gruppo musicale)", "text": "I Bauhaus sono un gruppo musicale post-punk/gothic rock britannico, formatosi a Northampton nel 1978. Inizialmente battezzati Bauhaus 1919, nome derivato dall'omonima scuola d'arte tedesca fondata, appunto, nel 1919.\nStoria del gruppo.\nGli inizi: 1978-1980.\nI fratelli Haskins, Kevin (batteria e percussioni) e David J (basso),che avevano gi\u00e0 partecipato a progetti musicali di scarso successo come i Craze o i Submerged Tenth, si unirono al chitarrista Daniel Ash, quindi conobbero la persona destinata a cambiare le sorti del gruppo: Peter Murphy.\nCos\u00ec dopo poco tempo, nell'agosto del 1979, usc\u00ec il singolo \"Bela Lugosi's Dead/Boys\", pubblicato dall'etichetta indipendente Small Wonder Records. I Bauhaus, dopo aver firmato un contratto nel novembre del 1979 con la 4AD, sussidiaria della Beggars Banquet, proseguirono con un altro singolo nel gennaio 1980, ancora con influenze punk, anche se certamente meno marcate del lavoro precedente. \"Dark entries/Untitled\" proiettava i Bauhaus nel mondo del post-punk.\nI Bauhaus iniziarono quindi un tour europeo e sempre pi\u00f9 pubblico affluiva ai loro concerti, che erano resi teatrali dal carismatico leader Murphy. Riuscirono a catturare l'attenzione e i consensi della stampa. Quindi usc\u00ec il terzo singolo, \"Terror couple kill colonel\", ispirato a un fatto di cronaca: un colonnello ucciso nella sua casa della Germania Ovest. Sull'altro lato del disco \"Scopes\".\nNel settembre del 1980 inizi\u00f2 il loro primo tour negli Stati Uniti d'America e venne pubblicato il singolo \"Telegram Sam\", cover dell'omonimo brano dei T. Rex. In ottobre venne quindi pubblicato il loro primo album, \"In the Flat Field\", . Il successo del primo album port\u00f2 il gruppo a posizionare per la prima volta due singoli nelle classifiche pop. Infatti sia \"Kick in the Eye\" che \"The Passion of Lovers\", tratti dal secondo album ormai pronto per essere pubblicato, entrarono nella Top 60 inglese nel 1981.\nDal 1981 allo scioglimento nel 1983.\nNell'ottobre del 1981 i Bauhaus pubblicarono quindi \"Mask\", loro secondo album, che sperimentava nuove soluzioni musicali, senza per\u00f2 allontanarsi dalla matrice dark che li aveva sinora contraddistinti. L'album fu un successo, raggiunse infatti la posizione 30 delle classifiche inglesi. Nel tour che ne segu\u00ec vi fu la partecipazione al festival \"Electra1 - Festival per i fantasmi del futuro\", che si svolse a Bologna tra il 17 ed il 20 luglio 1981 e che li vide sullo stesso palco dei DNA, Brian Eno, Peter Gordon, Chrome, The Lounge Lizards, Gaznevada, N.O.I.A., Rats, Band-Aid e del gruppo teatrale Magazzini Criminali\nAnche il 1982 fu un anno denso di successi per i Bauhaus. In marzo pubblicarono l'EP \"Searching for Satori\", che raggiunse la posizione 45 delle classifiche. In estate pubblicarono un altro singolo dal titolo \"Spirit\" e quindi \"Lagartija Nick\". Prima della realizzazione del terzo album, \"The Sky's Gone Out\", pubblicarono come singolo una personale versione della canzone \"Ziggy Stardust\" di David Bowie, che raggiunse la posizione numero 15 delle classifiche. Trascinato dal successo di quest'ultimo singolo, \"The Sky's Gone Out\" raggiunse il quarto posto delle classifiche inglesi degli album.\nNel 1983 Peter Murphy fu colpito da polmonite, fatto che lo allontan\u00f2 dalle sessioni di registrazione del quarto album in studio, \"Burning from the Inside\". Di conseguenza Daniel Ash e David J diedero all'album molti pi\u00f9 contributi che in precedenza, cantando anche alcuni dei brani. Al rientro di Murphy, completamente ristabilito, il gruppo and\u00f2 in tour in Giappone, per tornare subito nel Regno Unito per la promozione del nuovo LP. Anche questo album riscosse notevole successo, posizionandosi al 13\u00ba posto delle classifiche. Nel luglio dello stesso anno la band, tuttavia, si sciolse improvvisamente, senza un dichiarato motivo.\nIl film uscito nel 1983 \"Miriam si sveglia a mezzanotte\", di Tony Scott, interpretato da Catherine Deneuve, Susan Sarandon e David Bowie, vede un cameo del gruppo interpretare \"Bela Lugosi's Dead\" nei titoli di testa del film.\nDopo lo scioglimento: dal 1983 al 1998.\nDopo la separazione del 1983, Peter Murphy form\u00f2 insieme al bassista Mick Karn dei Japan i Dali's Car. I due pubblicarono l'album \"The Waking Hour\" nel 1984, che per\u00f2 non ebbe particolare successo, e di comune accordo decisero quasi subito lo scioglimento della band. Peter Murphy prosegu\u00ec quindi una carriera solista.\nDaniel Ash continu\u00f2 a suonare con un suo progetto parallelo nato nel 1981, i Tones on Tail, con Kevin Haskins e il roadie dei Bauhaus Glen Campling. David J pubblic\u00f2 alcuni album come solista, e collabor\u00f2 con alcuni gruppi, come i Jazz Butcher.\nNel 1985 Ash, Haskins e David J formarono i Love and Rockets, dopo che la proposta di riunione dei Bauhaus non venne accolta da Peter Murphy. Il gruppo pubblic\u00f2 sette album, ma non riusc\u00ec mai a sfondare, eccezion fatta per il singolo \"So Alive\" del 1989, che entr\u00f2 nelle classifiche americane. Il gruppo si sciolse quindi nel 1998.\nLa reunion: 1998-oggi.\nNel 1998, dopo quindici anni dalla separazione, e con la carriera sia dei Love and Rockets che di Peter Murphy arrivate allo stallo, i quattro decidono di riformare i Bauhaus. Inizia cos\u00ec un tour nel quale presentano due nuovi brani, \"Severance\" e \"The Dog's a Vapour\", il primo dei quali \u00e8 una cover dei Dead Can Dance. Da questo tour sono stati tratti nel 1999 l'album ed il video intitolati \"Gotham\".\nIl gruppo comunque non produce nuovo materiale, anche perch\u00e9 Peter Murphy continua comunque nella sua carriera solista, e nel 2005 ritorna in tour sia negli Stati Uniti che in Europa (tour che si \u00e8 concluso nel febbraio 2006). Solo nel marzo del 2008 i Bauhaus pubblicano un nuovo album di inediti, dal titolo \"Go Away White\", non seguito tuttavia da alcun tour promozionale.\nStile musicale.\nIl gruppo ha citato in un'intervista, tra le sue influenze, le prime band post-punk Siouxsie and the Banshees e Joy Division. "}
{"id": "199931", "revid": "287204", "url": "https://it.wikipedia.org/wiki?curid=199931", "title": "Confederation Europeenne de Volleyball", "text": ""}
{"id": "199933", "revid": "1123126", "url": "https://it.wikipedia.org/wiki?curid=199933", "title": "Dottore della Chiesa", "text": "Dottore della Chiesa \u00e8 il titolo che le Chiese cristiane attribuiscono a personalit\u00e0 religiose che hanno mostrato, nella loro vita e nelle loro opere, particolari doti di illuminazione della dottrina, sia per fedelt\u00e0, sia per divulgazione o per riflessione teologica.\nDescrizione.\nQuesto titolo \u00e8 concesso o dal papa stesso o da un concilio. Si tratta di un riconoscimento attribuito eccezionalmente (attualmente si contano 37 persone che coprono circa duemila anni di storia della Chiesa) ed \u00e8 dato solo postumo e dopo un opportuno e preventivo processo di canonizzazione.\nIn origine vi appartenevano solo santi e teologi della Chiesa d'occidente: sant'Ambrogio, sant'Agostino da Ippona, san Girolamo e san Gregorio Magno furono proclamati dottori della Chiesa nel 1298 da papa Bonifacio VIII. Fino alla seconda met\u00e0 del XVI secolo rimasero gli unici quattro dottori, e pertanto \u00e8 frequente trovarli nell'iconografia tradizionale, spesso simbolicamente raffigurata su elementi di sostegno.\nNel 1568 vennero proclamati dottori della Chiesa sant'Atanasio, san Basilio Magno, san Giovanni Crisostomo e san Gregorio Nazianzeno, che appartenevano alla tradizione e alla Chiesa orientale, assieme a san Tommaso d'Aquino. Quest'ultimo ebbe una pluralit\u00e0 di titoli: oltre a quelli di \"Doctor Ecclesiae\" e di \"Doctor Angelicus\", tributatigli da San Pio V, ricevette il titolo di \"Patronus caelestis studiorum optimorum\", con la lettera apostolica \"Cum hoc sit\" di papa Leone XIII.\nAlcuni dottori della Chiesa si distinsero per lo stile e il pregio letterario delle loro opere scritte cos\u00ec come delle trascrizioni dei loro discorsi pubblici. La maggioranza dei Dottori compose opere apologetiche di rilevanza teologica, scritte in difesa del deposito della fede cristiana e contro le eresie del loro tempo. In alcuni casi, fu enfatizzato l'aspetto dottrinale, come nelle opere di Gregorio e Ambrogio; l'aspetto mistico negli scritti di santa Caterina da Siena e di san Giovanni della Croce; quello autobiografico, rinvenibile nelle \"Confessioni\" di sant'Agostino da Ippona.\nInfine, come teologi e filosofi spiccano Ireneo di Lione, Anselmo d'Aosta, Alberto Magno, Bonaventura da Bagnoregio e Tommaso d'Aquino.\nSono quattro le donne annoverate fra i dottori della Chiesa: Teresa d'Avila, Caterina da Siena, Teresa di Lisieux e Ildegarda di Bingen.\nChiesa cattolica.\nDi seguito l'elenco dei 37 nomi con l'indicazione della data di proclamazione a dottore della Chiesa da parte della Chiesa cattolica; le date che portano un asterisco indicano che questi santi sono venerati anche dalle Chiese d'Oriente, anche se presso di essa non esiste l'espressione \"dottore della Chiesa\".\nTradizionalmente il Magistero riconosce ai santi il titolo di Dottore della Chiesa a motivo della \"eminens doctrina\", lasciata in testimonianze scritte. Nel XVI secolo Luca Signorelli dipingeva nel Duomo di Orvieto il gruppo di quindici dottori della Chiesa che erano stati proclamati fino a quell'epoca. Il dipinto riporta la dicitura \"Doctorum sapiens ordo\" e, raffigura fra gli altri, san Tommaso d\u2019Aquino, sant'Ambrogio, san Gregorio papa, san Girolamo e sant'Agostino.\nCandidati Dottori della Chiesa.\nDonne\nUomini\nLa lista non si concilia pienamente con alcune risultanze iconografiche di indubbia attribuzione.\nChiesa ortodossa.\nLa Chiesa ortodossa venera alcuni dei santi anteriori allo Scisma, ma l'applicazione del termine \"Dottore\" o \"Padre\" della Chiesa \u00e8 meno definita rispetto all'Occidente ed \u00e8 perci\u00f2 inutile cercare una lista ufficiale dei Dottori della Chiesa.\nSi possono comunque ricordare alcuni \"Dottori\", come:\nUn'eccezione alla flessibilit\u00e0 del termine \u00e8 il gruppo formato da Basilio Magno, Gregorio Nazianzeno e Giovanni Crisostomo, Dottori della Chiesa, conosciuti come \"I Tre Santi Gerarchi\", che rappresentano la cristianizzazione della tradizione e dell'educazione ellenica.\nAnglicanesimo.\nLe Chiese della Comunione Anglicana, nei loro calendari dei santi non utilizzano l'espressione \"Dottore della Chiesa\", preferendo il termine di \"Maestro della fede\".\nI santi riconosciuti come \"Maestri\" comprendono personaggi anteriori e posteriori alla Riforma; nella maggior parte dei casi si tratta di persone per le quali anche la Chiesa cattolica riconosce il titolo di \"Dottore\".\nQuelli designati come \"Maestri della fede\" nel calendario dei santi dalla Chiesa d'Inghilterra, sono i seguenti:\nChiesa apostolica armena.\nLa Chiesa apostolica armena riconosce come Dottori della Chiesa i seguenti Santi:\nChiesa assira.\nLa Chiesa assira riconosce questi come Dottori della Chiesa:\nLuteranesimo.\nIl Calendario dei santi (luterano) non usa il termine di \"Dottore della Chiesa\". Spesso in ambito luterano ci si riferisce a Martin Lutero con il titolo di Dottore (\"doctor Martinus\"), ma per il fatto che il padre della Riforma aveva conseguito il dottorato in teologia, non nel senso usato dalle altre confessioni.\nCollegamenti esterni.\n "}
{"id": "199935", "revid": "767487", "url": "https://it.wikipedia.org/wiki?curid=199935", "title": "Crystal Reports", "text": "Crystal Reports \u00e8 uno strumento di programmazione a pagamento utilizzato per produrre report, ovvero stampe di dati. \u00c8 stato creato dalla Crystal Decisions che poi, nel dicembre 2003, \u00e8 stata acquisita dalla Business Objects e nel 2011 dalla SAP SE. \nI punti di forza del prodotto sono dati dalla sua semplicit\u00e0 di utilizzo, dalla velocit\u00e0 di produzione di template di report, facilmente gestibili e modificabili, e dall'integrabilit\u00e0 con altri prodotti/programmi soprattutto su piattaforme Microsoft; il suo limite maggiore \u00e8 dato dalle performance non ottimali in presenza di volumi di dati elevati."}
{"id": "199936", "revid": "701660", "url": "https://it.wikipedia.org/wiki?curid=199936", "title": "Autostrade in Belgio", "text": "La rete autostradale del Belgio si sviluppa per 1747\u00a0km ed \u00e8 la rete autostradale tra le pi\u00f9 dense (in relazione al territorio) al mondo.\nLa velocit\u00e0 massima \u00e8 pari a 120\u00a0km/h e le autostrade sono gratuite.\nI bambini al di sotto dei 12 anni non possono viaggiare sui sedili anteriori, neanche se muniti dell'apposita seduta.\nSono contraddistinte dalla sigla A seguita da un numero tranne alcuni \"ring\" (anelli attorno a citt\u00e0) che hanno la sigla R. Esistono in ogni caso ring non classificati come autostrade."}
{"id": "199937", "revid": "767487", "url": "https://it.wikipedia.org/wiki?curid=199937", "title": "Autostrade in Lussemburgo", "text": "La rete autostradale del Lussemburgo si sviluppa per 147\u00a0km e non \u00e8 soggetta a pedaggio. Il limite di velocit\u00e0 vigente \u00e8 di 130\u00a0km/h, ridotti a 110 in caso di maltempo."}
{"id": "199944", "revid": "7336", "url": "https://it.wikipedia.org/wiki?curid=199944", "title": "Fulmini", "text": ""}
{"id": "199945", "revid": "1982", "url": "https://it.wikipedia.org/wiki?curid=199945", "title": "Burbanche", "text": ""}
{"id": "199947", "revid": "1982", "url": "https://it.wikipedia.org/wiki?curid=199947", "title": "Boisse (Ain)", "text": ""}
{"id": "199953", "revid": "1728", "url": "https://it.wikipedia.org/wiki?curid=199953", "title": "Dialetto falisco", "text": ""}
{"id": "199954", "revid": "1318658", "url": "https://it.wikipedia.org/wiki?curid=199954", "title": "Lucani", "text": "I Lucani furono una popolazione appartenente al ceppo italico e di lingua osca, che giunse, nel V secolo a.C., nella terra che da essi prese il nome di Lucania, territorio genericamente compreso tra i fiumi Sele, Bradano, Laos e Crati, fino ad allora chiamato dai Greci Enotria, dal nome del popolo abitante in precedenza la regione, gli Enotri.\nAll'inizio del IV secolo a.C. si espansero verso sud-ovest, nell'attuale Calabria, dove vennero in conflitto con i Greci della Magna Grecia, in particolare con Siracusa che riusc\u00ec a dividere i Lucani e a sbarrare loro il passo. L'espansionismo del popolo italico si volse allora verso est, dove si scontr\u00f2 con Taranto. In seguito presero parte alle Guerre sannitiche e alle Guerre pirriche contro la potenza in ascesa di Roma, che riusc\u00ec a sottometterli nel 275 a.C. Tra III e I secolo a.C. i Lucani presero parte a diverse insurrezioni italiche contro il dominio romano, senza riuscire a riacquisire l'indipendenza; a partire dalla decisiva battaglia di Porta Collina (82 a.C.) ebbe inizio la loro definitiva romanizzazione.\nEtnonimo.\nLe origini del nome restano oscure. Poco convincenti sono infatti sia la tesi che esso derivi dal termine latino \"lucus\" (\"bosco sacro\") sia quella che lo farebbe derivare dal termine greco \u03bb\u03c5\u03ba\u03bf\u03c2 (\"lupo\"). Quest'ultima fa riferimento all'uso delle popolazioni sabelliche di adottare un animale totemico come guida nelle loro migrazioni, secondo l'uso della Primavera sacra; tuttavia, proprio l'esempio dei loro vicini settentrionali, gli Irpini - il cui nome deriva dal termine osco \"hirpus\" (\"lupo\") -, rende poco probabile questa ipotesi. I Lucani infatti, pur avendo adottato presto l'alfabeto greco, mantennero sempre l'osco come lingua. Secondo Alfonso Mele apprendiamo:\nstoria.\nLe trib\u00f9 lucane.\nPlinio il Vecchio, nella sua \"Naturalis Historia\", compila una lista di popoli dell'antica Lucania: Atinati, Bantini, Eburini, Grumentini, Numestrani, Potentini, Sontini, Sirini, Tergilani, Ursentini, Volcentani.\nL'espansione verso la Calabria.\nPoco sappiamo dei rapporti dei Lucani con le popolazioni preesistenti dell'interno chiamate dai Greci Enotri (Itali, Morgeti, Siculi). Al contrario sappiamo che le relazioni con le colonie greche furono decisamente conflittuali. Conquistata alla fine del V secolo a.C. Poseidonia, che i Lucani chiamarono \"Paistom\" (la Paestum dei Romani), ben presto caddero sotto il loro potere tutte le citt\u00e0 della costa tirrenica fino a Laos, con la sola eccezione di Velia.\nNel 389 a.C., i Lucani, alleati di Dionisio il Vecchio tiranno di Siracusa che cercava di imporre il suo predominio sulle citt\u00e0 della Magna Grecia, mossero guerra contro le polis nemiche di Siracusa. Questo scaten\u00f2 la reazione di Thurii, potente citt\u00e0 sorta sulle ceneri di Sibari, che, senza attendere l'aiuto di altre citt\u00e0 della Lega sorta proprio per difendersi dai Lucani, cerc\u00f2 di riconquistare la sua antica colonia, Laos, subendo una disastrosa sconfitta ed evitando lo sterminio dei prigionieri solo grazie all'intervento del siracusano Leptine. I Lucani estesero in tal modo il loro predominio su tutta l'attuale Calabria interna a nord dell'istmo.\nQuesta situazione non era tuttavia destinata a perdurare. Per prima cosa mut\u00f2 l'atteggiamento di Siracusa che, da alleata dei Lucani, divenne loro ostile; inoltre scoppi\u00f2 una violenta rivolta servile che provoc\u00f2 una lunga guerra civile che avrebbe indebolito notevolmente la potenza lucana. Secondo Strabone la rivolta provocata da Dione di Siracusa, fu causata dall'avere i Lucani armato i loro servi dediti alla pastorizia per sostenere le numerose guerre. La rivolta di quelli che i Lucani chiamarono \"Bretti\" (\"ribelli\" in osco, corrispondenti ai Bruzi) provoc\u00f2 l'etnogenesi di un nuovo popolo, che si consolid\u00f2 intorno a Cosentia e sui monti della Sila, privando i Lucani del territorio a sud della linea Laos-Thurii.\nLo scontro con i Tarentini e gli Epirioti.\nInterrotta ogni possibilit\u00e0 di espansione verso sud dalla nascita dei Bretti (i Bruzi dei Romani), i Lucani diressero le loro attenzioni verso lo Ionio, entrando in collisione con la principale potenza dell'area: Taranto. I Tarantini per reggere l'urto dei Lucani sul loro territorio e mantenere la posizione di predominio nello Ionio settentrionale dovettero ricorrere all'aiuto della madrepatria, Sparta. Il primo a soccorrere Taranto fu Archidamo III, re di Sparta che, nel 338 a.C., avrebbe trovato la morte sotto le mura di Manduria, combattendo i Messapi.\nNel 335 a.C. in aiuto dei Tarantini giunse Alessandro I, detto \"il Molosso\", zio di Alessandro Magno. Alessandro, dopo aver privato i Lucani delle citt\u00e0 ioniche e restituito Heraclea a Taranto, conquist\u00f2 l'Apulia; quindi, attraversando la Lucania, giunse sotto le mura di Poseidonia (Paestum). Qui i Lucani ed i loro alleati sanniti affrontarono in campo aperto la falange macedone uscendone completamente sconfitti. Alessandro, in questa occasione, probabilmente liber\u00f2, anche se temporaneamente, Poseidonia; prese inoltre numerosi ostaggi fra le famiglie aristocratiche lucane deportandone molte in Epiro.\nCon la battaglia di Poseidonia all'alleanza fra Lucani e Sanniti, da poco usciti dalla Prima guerra sannitica contro Roma, si contrappose un'alleanza tattica tra Alessandro ed i Romani. Era ormai evidente il tentativo di Alessandro di realizzare in Occidente un dominio su tutte le citt\u00e0 magnogreche e siceliote. In tale contesto, o proprio per questo, i Lucani trovavano nuovi alleati a sud nei Bruzi. Per evitare il congiungimento delle forze lucane con quelle bruzie, Alessandro si posizion\u00f2 a Pandosia, ai confini tra i territori dei due popoli. Nel 330 a.C. il suo esercito, diviso in tre parti isolate fra loro a causa di un'alluvione, fu completamente distrutto da Bruzi e Lucani ed egli stesso trov\u00f2 la morte, trafitto dal giavellotto di un ostaggio lucano.\nAlcuni anni dopo, nel 323 a.C., i Lucani insieme ad altri popoli dell'Occidente, come narra Arriano, mandano legati a Babilonia in segno di amicizia alla corte di Alessandro Magno.\nI rapporti con Roma.\nLe Guerre sannitiche.\nDurante la Seconda guerra sannitica i Lucani oscillarono fra l'alleanza con i Romani e quella con i Sanniti. In realt\u00e0 la societ\u00e0 lucana del tempo era divisa tra una fazione aristocratica filoromana ed una democratica vicina a Taranto e ai Sanniti.\nNel 302 a.C. Romani e Lucani sono di nuovo alleati contro l'ennesimo condottiero greco, Cleonimo, re di Sparta chiamato da Taranto. L'alleanza prosegu\u00ec anche durante la Terza guerra sannitica, anzi questa fu causata proprio, come narra Tito Livio, dalla richiesta d'aiuto dei Lucani a Roma contro i Sanniti che, devastando i loro territori, cercavano di costringerli ad un'alleanza contro Roma.\nLe Guerre pirriche.\nAl termine delle Guerre sannitiche, in prossimit\u00e0 dei confini settentrionali della Lucania i Romani fondarono la colonia latina di Venusia; intanto, anche grazie all'aiuto dei Tarantini, la fazione democratica prese il sopravvento fra i Lucani. Alleati con i Bruzi e con l'appoggio di Taranto attaccarono cos\u00ec Thurii, tradizionale nemica di Taranto e alleata di Roma. Thurii chiese l'intervento romano contro i Lucani nel 285 a.C. e ancora nel 282 a.C. In questa seconda circostanza fu inviato il console Gaio Fabricio Luscino per respingere i Lucani, in un primo tempo alleati dei Romani, e porre nella stessa Thurii una guarnigione romana. Non pass\u00f2 molto tempo prima che il principe lucano Stenio Stallio fosse sconfitto, com'\u00e8 ricordato anche nei Fasti triumphales; fu l'inizio della Guerra tarantina, che vide da un lato Roma e dall'altra Taranto con Lucani, Sanniti, Bruzi e soprattutto Pirro, re dell'Epiro.\nAd Eraclea, in territorio lucano, si scontrarono l'esercito romano e quello di Pirro; lo scontro fu favorevole a Pirro grazie all'uso degli elefanti da guerra, sconosciuti ai Romani, che li chiamarono \"buoi lucani\". Tuttavia la guerra si concluse favorevolmente ai Romani, che estesero la loro egemonia su tutta l'Italia meridionale. Nel 275 a.C. Manio Curio Dentato celebr\u00f2 il trionfo sui Lucani e nel 273 a.C. vennero dedotte colonie a Poseidonia, che divenne la romana Paestum, e a Grumentum. I Lucani divennero \"socii\", cio\u00e8 alleati dei Romani, mantenendo i loro costumi ed istituzioni come tutti i popoli della penisola.\nLe Guerre puniche.\nDurante la seconda guerra punica, dopo la battaglia di Canne i Lucani, come buona parte dei popoli e delle citt\u00e0 del Sud Italia si schierarono con Annibale, pi\u00f9 per evitare i saccheggi degli invasori che per inimicizia verso Roma. Era un atteggiamento pi\u00f9 che comprensibile considerata la strategia del logoramento adottata dai Romani che permise ad Annibale di restare diversi anni nell'Italia meridionale.\nPuniti blandamente per il loro \"tradimento\", i Lucani tornarono ad essere \"socii\" dei Romani per lunghi anni fino a quando, nel 90 a.C., stanchi di partecipare alle numerose guerre romane senza ottenere vantaggi, chiesero la cittadinanza romana come gli altri popoli della penisola.\nLa guerra sociale e la guerra civile.\nLa Guerra sociale che segu\u00ec al rifiuto del Senato romano di concedere agli Italici la cittadinanza vide i Lucani in guerra contro Roma, guidati da Marco Lamponio. Questi sconfisse presso Grumentum, Marco Licinio Crasso e pi\u00f9 tardi la stessa citt\u00e0 fu presa e saccheggiata. Lucani e Sanniti furono gli ultimi ad arrendersi e, quando i Romani nell'88 a.C. concessero la cittadinanza agli Italici, i due popoli furono gli unici ad esserne esclusi.\nPur avendo ottenuto successivamente la cittadinanza romana, i Lucani tornano a prendere le armi durante la guerra civile fra Mario e Silla, schierandosi con il primo, pi\u00f9 favorevole agli Italici. Al ritorno di Silla in Italia tentarono, guidati ancora da Marco Lamponio, l'ultima carta con gli alleati Sanniti, guidati da Ponzio Telesino, soccorrendo il figlio di Mario assediato a Preneste, che prefer\u00ec restare all'interno delle mura della citt\u00e0. Mentre una legione lucana guidata da Albinovano pass\u00f2 a Metello, gli altri Lucani affrontarono i Sanniti Silla nella battaglia di Porta Collina, dove furono sconfitti.\nLa guerra sociale e la guerra civile furono devastanti per la Lucania, che sub\u00ec le rappresaglie dei Romani e in particolare di Silla; intere citt\u00e0, come Pandosia, furono rase al suolo. Ancora anni dopo quegli eventi, Strabone narra che \u00abin seguito a queste disfatte i loro insediamenti sono assolutamente insignificanti, senza alcuna organizzazione politica e i loro usi, in fatto di lingua armamenti e vestiario, completamente tramontati\u00bb.\nLa battaglia di Porta Collina fu l'ultimo atto dei Lucani come popolo autonomo; dopo di allora, le loro vicende si confondono con quelle dell'Italia romana. Il loro territorio venne organizzato con quello dei Bruzi nella Regio III Lucania et Bruttii.\nSociet\u00e0.\n che avevano istituzioni democratiche, tranne che in tempo di guerra, quando i magistrati in carica sceglievano un dittatore. \nStrabone descrive una terra ormai in decadenza, con poche citt\u00e0, ormai prive di qualunque peso e prosperit\u00e0, ricoperta di foreste abitate da cinghiali, orsi e lupi. L'attivit\u00e0 principale era la pastorizia.\nReligione.\nDal punto di vista religioso, oltre al culto di Mamerte (il Marte dei Romani), era particolarmente diffuso il culto di Mefite, dea delle acque.\nEconomia.\nGli usi dei Lucani erano in tutto simili a quelli delle altre popolazioni sabelliche: abitavano citt\u00e0 poste su alture e vivevano prevalentemente di pastorizia, anche se, nel secolo successivo al loro insediamento, alla pastorizia si associ\u00f2 l'agricoltura e si diffuse l'uso di abitare in fattorie sparse sul territorio.\nLingua.\nI Lucani parlavano l'osco, una lingua indoeuropea del gruppo osco-umbro diffusa tra numerosi popoli italici ad essi affini, come i loro vicini Sanniti, che avevano assorbito gli Osci nel V secolo a.C.\nAppresero l'uso della scrittura dai Greci; le loro iscrizioni, pur essendo in lingua osca, utilizzavano perci\u00f2 l'alfabeto greco.\nCultura.\nArte.\nLa necropoli di Paestum costituisce un'importante fonte su alcuni aspetti della societ\u00e0 lucana. ."}
{"id": "199956", "revid": "2161861", "url": "https://it.wikipedia.org/wiki?curid=199956", "title": "Lingua falisca", "text": "La lingua falisca \u00e8 la lingua indoeuropea parlata dai Falisci, una popolazione italica stanziata nell'Etruria meridionale. \nCi \u00e8 giunta in un centinaio di iscrizioni, che datano dal VII al II secolo a.C. e che sono scritte in un alfabeto molto simile all'alfabeto latino. Il segno pi\u00f9 caratteristico \u00e8 la 'F ' che ha una forma tipica, come una freccia in alto. \nDescrizione.\nCome esempio della lingua possono essere citate le parole scritte sul bordo di un'immagine su una patera, la cui genuinit\u00e0 \u00e8 stabilita dal fatto che sono state scritte prima che fosse applicato lo smalto: \u00abfoied vino pipafo, cra carefo\u00bb, cio\u00e8 in latino \u00abhodie vinum bibam, cras carebo\u00bb (\"Oggi berr\u00f2 vino, domani ne sar\u00f2 privo\"). \nCi\u00f2 mostra alcune delle caratteristiche fonetiche del falisco, come quanto segue: \nAltre caratteristiche, che appaiono altrove, sono: \nPer ulteriori particolari vedere Conway, e V. Pisani: il primo specialmente alle pagg 384-385, dove \u00e8 discusso il rapporto dei nomi \"Falisci\", e \"Falerii \" con l'eroe locale Halaesus (per esempio Ovidio, \"Fasti\", IV 73) e dove \u00e8 dato motivo per pensare che il cambiamento dell'iniziale 'f' (da un originale del 'bh' o 'dh') in un iniziale 'h' sia stato un contrassegno genuino del dialetto dei Falisci. \nSembra probabile che il dialetto sia durato, bench\u00e9 gradualmente pervaso dal latino, fino ad almeno il 150 a.C. \nOltre ai rinvenimenti trovati nelle tombe, che appartengono principalmente al periodo della dominazione etrusca e che d\u00e0nno ampia dimostrazione di prosperit\u00e0 materiale e di raffinatezza, i primi strati mostrano residui pi\u00f9 primitivi. Tantissime iscrizioni che sono costituite principalmente da nomi propri, possono essere considerate come etrusche piuttosto che falische e non sono state considerate nell'analisi del dialetto appena data. Dovrebbe forse essere accennato che esisteva una citt\u00e0 Feronia in Sardegna, chiamato probabilmente cos\u00ec da coloni falisci dal nome della loro dea, di cui si \u00e8 conservata un'iscrizione votiva trovata a Santa Maria in Falleri, una chiesa situata all'interno del sito archeologico Falerii Novi.\nIl Museo Nazionale Etrusco di Villa Giulia, a Roma, conserva molti artefatti falisci. Altri si trovano al Museo nazionale dell'Agro Falisco di Civita Castellana\nScrittura.\nIl falisco ha un alfabeto proprio di derivazione etrusca.\nMorfologia.\nCome il latino, e altre lingue indo-europee, il falisco \u00e8 una lingua flessiva. I sostantivi sono declinati."}
{"id": "199958", "revid": "1982", "url": "https://it.wikipedia.org/wiki?curid=199958", "title": "Grand-Abergement", "text": ""}
{"id": "199959", "revid": "1982", "url": "https://it.wikipedia.org/wiki?curid=199959", "title": "Montellier", "text": ""}
{"id": "199960", "revid": "1982", "url": "https://it.wikipedia.org/wiki?curid=199960", "title": "Neyrolles", "text": ""}
{"id": "199961", "revid": "1437722", "url": "https://it.wikipedia.org/wiki?curid=199961", "title": "Questo piccolo grande amore (album)", "text": "Questo piccolo grande amore \u00e8 il terzo album di Claudio Baglioni pubblicato nel 1972, un concept album che parla di una storia d\u2019amore.\nIl disco.\nRegistrato dal 27 agosto al 30 settembre del 1972 (come riportato sul retro di copertina) e pubblicato il mese successivo, \"Questo piccolo grande amore\" \u00e8 un concept-album su una storia d'amore. Il tecnico del suono \u00e8 Franco Finetti; la copertina \u00e8 opera di Pompeo De Angelis; tra i musicisti che suonano nell'album ricordiamo il chitarrista pugliese Silvano Chimenti, negli anni Sessanta solista con i The Planets e inventore dell'arpeggio di \"Un mondo d'amore\" di Gianni Morandi. Come raccontato dallo stesso Baglioni nel libro \"Il romanzo di un cantante\" (Edizioni Lato Side, 1979), in origine era stato pensato come un disco doppio, con altre canzoni che avrebbero effettuato degli excursus dalla storia principale: vi era, ad esempio, una canzone sulla vita militare, ed un'altra, intitolata \"Quanta strada da fare n.1\" (il cui tema sar\u00e0 in parte ripreso nella canzone dallo stesso titolo e priva di numerazione contenuta nel disco \"E tu...\") che approfondiva le ragioni della manifestazione degli studenti all'inizio della storia; questi brani furono eliminati, e si opt\u00f2 per un disco singolo, seppure molto lungo per gli standard dell'epoca (oltre 50 minuti). La pubblicazione di \"Q.P.G.A.\" nel 2009 avr\u00e0 anche lo scopo di recuperare il numeroso materiale scartato, ovviamente inciso ex-novo, e integrandolo sia con alcuni brani inediti, sia con le canzoni gi\u00e0 pubblicate, di cui verranno fornite \"fior fiore\" anche alcuni parti del testo mai venute alla luce fino allora.\nLa canzone \"Quanta strada da fare n.1\" era stata cantata da Baglioni nello sceneggiato televisivo \"Ipotesi sulla scomparsa di un fisico atomico\", per la regia di Leandro Castellani, uscito qualche mese prima: lo si vede vestire i panni di un hippy pacifista, e in una scena del film ripropone il brano (intitolato per\u00f2 nei titoli di coda \"In Viaggio\": questo sar\u00e0 il titolo con la quale sar\u00e0 pubblicata nel 1986 in una raccolta). Pochi mesi prima, inoltre, Baglioni aveva cantato tre canzoni nella colonna sonora del film \"Fratello sole, sorella luna\" di Franco Zeffirelli, pubblicate sul 45 giri Fratello sole sorella luna/Preghiera semplice/Canzone di San Damiano.\nPochi giorni prima dell'uscita dell'album, la RCA pubblica un 45 giri con \"Questo piccolo grande amore\" e \"Caro padrone\" (la cui melodia sar\u00e0 riutilizzata per la canzone \"Miramare\"); il disco viene tolto dal commercio dopo poche settimane e sostituito da un nuovo disco con lo stesso numero di catalogo, contenente sul lato B \"Porta Portese\": e questo sar\u00e0 il disco che arriver\u00e0 al primo posto della hit parade di Lelio Luttazzi. Le versioni dei due brani differiscono dal 33 giri: infatti \"Questo piccolo grande amore\" ha i versi \"la paura e la voglia di essere soli\" al posto di \"la paura e la voglia di essere nudi\", e \"mani sempre pi\u00f9 ansiose, le scarpe bagnate\" invece di \"mani sempre pi\u00f9 ansiose di cose proibite\", per problemi di censura; \"Porta Portese\", invece, ha una strofa in meno (quella che inizia con \"Tutti rotti quei calzoni...\"). L'album \u00e8 risultato il 9\u00b0 pi\u00f9 venduto del 1972.\nTracce.\nLato A\nLato B\nNell'album, essendo concepito come concept album, o meglio come opera rock, alcuni brani riprendono le melodie di altri. Il tema di \"Piazza del Popolo\" ritorna in \"Cartolina rosa\". I temi del ritornello di \"Una faccia pulita\" e della strofa di \"La prima volta\" ritornano in \"Sembra il primo giorno\". \"Con tutto l'amore che posso\", nella versione su cassetta (RCA Italiana LPK 10551) ha il ritornello ripetuto una seconda volta alla fine della canzone (dopo le parole \"la mano nella mano\"). Intermezzi nello stile degli stornellatori romani compaiono in \"Battibecco\" e nel finale di \"Porta Portese\": qui sfumano in voci di sottofondo sull'aria di \"Con tutto l'amore che posso\".\n\"Battibecco\" \u00e8 un duetto con Paola Massari. \"Cartolina rosa\" comprende un intermezzo musicale inizialmente pensato come brano intitolato \"Ci fosse lei\", pubblicata ufficialmente solo nel 2005 nella raccolta Tutti qui, ma disponibile gi\u00e0 in precedenza in alcuni bootleg. Questo tema era stato pensato come strofa di un brano le cui sezioni successive sfociavano nella melodia della stessa Questo piccolo grande amore. L'introduzione di \"Piazza del Popolo\" era in realt\u00e0 presa da \"Quanta strada da fare n.1\" (\"In viaggio\"), poi esclusa dall'album.\nLa title-track, insieme al titolo dell'album, fu intitolata con l'aggettivo dimostrativo, in quanto era gi\u00e0 stata depositata e incisa una canzone intitolata \"Piccolo grande amore\", eseguita dal complesso siciliano Gens.\nFilm.\nL'11 febbraio 2009 \u00e8 uscito nelle sale cinematografiche, su distribuzione \"Medusa\", il film \"Questo piccolo grande amore\" diretto dal regista Riccardo Donna. La pellicola prende ispirazione dall'omonima canzone e segue le linee narrative dell'altrettanto omonimo concept album di Claudio Baglioni."}
{"id": "199962", "revid": "1982", "url": "https://it.wikipedia.org/wiki?curid=199962", "title": "Petit-Abergement", "text": ""}
{"id": "199963", "revid": "1543377", "url": "https://it.wikipedia.org/wiki?curid=199963", "title": "Danza neoclassica", "text": "La danza neoclassica \u00e8 uno stile della danza classica, o danza accademica, che nasce alle soglie del Novecento negli Stati Uniti d'America, anche grazie al coreografo americano di origine russa George Balanchine. Nello stesso periodo, in Francia, svolge un'autonoma ricerca dello stesso genere Serge Lifar, un altro esule russo che come Balanchine, aveva lavorato con Sergej Djagilev nei Ballets Russes.\nBalanchine trov\u00f2 il luogo adatto per il suo stile neoclassico negli Stati Uniti, quando Lincoln Kirstein lo port\u00f2 a New York nel 1933 per fondare una compagnia di balletto. Com'\u00e8 noto decise di fondare una scuola, dove pot\u00e9 formare ballerini nello stile che voleva e cos\u00ec fu fondata la School of American Ballet nel 1934. Molti dei suoi pi\u00f9 famosi balletti neoclassici furono coreografati negli Stati Uniti, nella sua scuola e alla fine nella sua compagnia, il New York City Ballet, che fond\u00f2 nel 1948 e che esiste ancora oggi. Famosi balletti neoclassici come \"Concerto Barocco\", (1941), \"Four Temperaments\", (1946), \"Agon\", (1957) e \"Episodes\", (1959) sono stati tutti coreografati a New York.\nLa danza neoclassica \u00e8 una forma che si sviluppa in modo autonomo rispetto sia alla Danza libera di Isadora Duncan e di Ruth Saint-Denis, sia alla Danza moderna o \"Modern Dance\" avviata sempre negli Stati Uniti d'America da Martha Graham, Doris Humphrey e Charles Weidman.\nAl contrario delle nuove forme di danza, si avvale del tradizionale bagaglio tecnico del linguaggio coreografico accademico (prese, posizioni rigidamente definite, bilanciamento, movimenti geometrici etc.), ma le utilizza tentando una maggiore libert\u00e0 di scrittura e introducendo nuovi passi e nuove figure, facendo uso, oltre alle posizioni en dehors, di quelle parallele (naturali), propugnando una maggiore libert\u00e0 di movimento della parte alta del corpo e in particolare delle braccia, e facendo spesso lavorare il danzatore fuori asse (con l'utilizzo del d\u00e9cal\u00e9).\nFra l'altro la danza neoclassica continua ad avvalersi delle scarpe da punta, ovvero di scarpe particolari con la punta rinforzata specifiche della danza classica, del tutto abolite nelle nuove forme di danza novecentesche, e trova loro una funzione espressiva nuova e variegata, non pi\u00f9 collegata all'idea di elevazione e di immaterialit\u00e0 propria della danza romantica.\nCoreografi e opere importanti.\nSebbene gran parte del lavoro di Balanchine simboleggi questo genere, anche alcuni coreografi come gli inglesi Frederick Ashton e Kenneth MacMillan furono grandi coreografi neoclassici."}
{"id": "199968", "revid": "125984884", "url": "https://it.wikipedia.org/wiki?curid=199968", "title": "Grey's Anatomy", "text": "Grey's Anatomy \u00e8 una serie televisiva statunitense trasmessa dal 2005 da ABC. \u00c8 un \"medical drama\" incentrato sulla vita della dottoressa Meredith Grey, una specializzanda di chirurgia nell'immaginario \"Seattle Grace Hospital\" di Seattle. Il titolo dello show gioca sull'omofonia tra il cognome della protagonista, Meredith Grey, e Henry Gray, autore del celebre manuale medico di anatomia \"Gray's Anatomy\". La serie \u00e8 stata ideata da Shonda Rhimes, che ne \u00e8 anche produttore esecutivo, insieme a Betsy Beers, Mark Gordon, Krista Vernoff, Rob Corn, Mark Wilding e Allan Heinberg. Anche se ambientata a Seattle, viene girata principalmente a Los Angeles, in California. I titoli dei singoli episodi vengono spesso da quelli di una o pi\u00f9 canzoni.\nInizialmente partita come una serie in \"midseason\", \"Grey's Anatomy\" ha ben presto attratto il pubblico, ricevendo anche numerosi riconoscimenti nel corso degli anni. Insieme a \"Desperate Housewives\" e \"Lost\", \u00e8 considerata tra le serie che hanno riportato al successo l'emittente televisiva statunitense ABC. Nel 2007 ha generato uno \"spin-off\", \"Private Practice\", di cui \u00e8 stata protagonista Kate Walsh nel ruolo di Addison Montgomery. Un adattamento della serie in versione soap opera, intitolato \"A coraz\u00f3n abierto\", \u00e8 andato in onda in Colombia dal 26 maggio 2010.\nLa serie \u00e8 trasmessa in prima visione assoluta negli Stati Uniti da ABC. In lingua italiana, la serie viene trasmessa in prima visione in Italia dai canali satellitari Fox Life prima e, in seguito alla chiusura di quest'ultimo, da Fox poi, e in chiaro da Italia 1 prima e LA7 poi; in Svizzera \u00e8 trasmessa da RSI LA1.\nTrama.\nMeredith Grey \u00e8 una giovane ragazza che, dopo la laurea in medicina, riesce a entrare nel gruppo di tirocinanti di chirurgia del Seattle Grace Hospital. Si trasferisce cos\u00ec a Seattle, nella vecchia casa appartenuta alla madre. Qui si trova a condividere la nuova esperienza insieme a un gruppo di giovani coetanei, tutti alle prese con i pi\u00f9 svariati problemi, sentimentali e non. Meredith \u00e8 figlia di Ellis Grey, una dottoressa di fama mondiale specialista in chirurgia generale, cosa che le fa sentire molto il peso del suo cognome. La sera prima di iniziare il tirocinio, in un pub Meredith incontra Derek, un affascinante uomo con cui passa la notte; il giorno dopo scopre che in realt\u00e0 lui \u00e8 Derek Shepherd, neurochirurgo del Seattle Grace, nonch\u00e9 suo supervisore. Meredith deve cos\u00ec districarsi tra amore, amicizie e una passione sempre crescente per la chirurgia.\nPrima stagione.\nDopo una serata al pub, la specializzanda Meredith Grey va a letto con Derek Shepherd, affascinante neurochirurgo del Seattle Grace Hospital. La donna, per\u00f2, non sa che \u00e8 un suo superiore e la loro relazione inizialmente crea dei problemi sul lavoro. La malattia della madre di Meredith e l'arrivo di Addison Montgomery, ex moglie di Derek, complicano la situazione. Durante il tirocinio, Meredith conosce i suoi compagni di specializzazione Cristina Yang, Izzie Stevens, George O'Malley e Alex Karev, con i quali stringe amicizia e condivide i problemi della vita. Cristina, come Meredith, intraprende una relazione sentimentale con un suo superiore, il cardiochirurgo Preston Burke.\nSeconda stagione.\nCristina aspetta un figlio da Burke, ma durante un intervento sviene in sala operatoria e subisce lei stessa un intervento e perde il bambino (che non voleva avere), mentre Derek cerca di gestire la situazione con Addison. Izzie nel frattempo inizia una relazione con il paziente Denny Duquette, che la porta a rubare un cuore per lui e a staccare la spina che lo alimentava. Le condizioni di Denny sono ormai compromesse e muore, in attesa di Izzie che stava andando a trovarlo con il vestito del ballo. La dottoressa Bailey rimane incinta, facendole capire quanto questo influisca sulla sua vita. Partorir\u00e0 con l'aiuto di George durante l'emergenza dell'uomo bomba.\nTerza stagione.\nDerek e Addison divorziano e lui si addossa la colpa del fallimento del loro matrimonio perch\u00e9 innamorato di Meredith. Successivamente Addison gli rivela che con Mark non era stato solo sesso, ma era innamorata e aspettavano un figlio (lei poi abort\u00ec in quanto non riteneva Mark un buon padre, lui and\u00f2 a letto con un'altra e Addison lo lasci\u00f2). La relazione tra Burke e Cristina continua e lui le chiede di sposarla; il giorno del matrimonio Cristina ha una crisi di panico, ma riesce a superarla. Poco dopo per\u00f2 arriva Burke e la lascia sull'altare. George fallisce il test di medicina, mentre il capo Webber sceglie Callie come capo degli specializzandi. Lei e George iniziano una relazione che li porter\u00e0 a sposarsi a Las Vegas. Addison riceve e accetta una proposta di lavoro a Los Angeles. Izzie riceve una grossa eredit\u00e0 per la morte del fidanzato Denny Duquette e impiega molto tempo per incassare l'assegno in quanto non si sente adeguata ad avere quei soldi. La Bailey le intima di incassare l'assegno, altrimenti non la far\u00e0 pi\u00f9 entrare in sala operatoria. Incassato l'assegno, Izzie decide di finanziare l'intervento di una ragazza di 17 anni che soffre di una grave forma di scoliosi e a cui l'assicurazione ha negato il denaro per l'intervento. Intanto Miranda Bailey vuole aprire un poliambulatorio gratuito per aiutare chi non ha i soldi per l'assicurazione medica. Izzie Stevens decide cos\u00ec di finanziare lei, con gli 8 milioni dell'eredit\u00e0, il poliambulatorio che intitoler\u00e0 alla memoria di Denny Duquette. Durante in incidente di un ferry boat Meredith rischia di affogare, ma viene salvata da Derek; intanto Alex salva una donna incinta che ha perso la memoria.\nQuarta stagione.\nAl Seattle Grace Hospital arrivano i nuovi specializzandi, tra i quali la sorellastra di Meredith, Lexie Grey. Callie non riesce a gestire il lavoro e dopo aver saputo che George la tradisce con Izzie scopre di essere attratta dal cardiochirurgo Erica Hahn. Meredith e Derek tornano assieme, cos\u00ec come Alex, dopo aver pianto per Ava, la ragazza che aveva perso la memoria, si innamora di Izzie. Anche Webber, nonostante i problemi con la moglie Adele, si riunisce a lei.\nQuinta stagione.\nIzzie ha continue visioni di Denny e scoprir\u00e0 in un secondo momento che queste sono dovute a un melanoma al quarto stadio, dal quale \u00e8 affetta. Mark Sloan inizia una relazione con Lexie Grey, mentre Derek va a vivere nella casa di Meredith e le chiede di sposarla. Tuttavia, il giorno delle nozze a sposarsi sono Izzie e Alex, in quanto si teme che la Stevens non vivr\u00e0 ancora a lungo. Derek operer\u00e0 Izzie ma non senza complicazioni. Callie intraprende una relazione con la nuova arrivata, la dottoressa Arizona Robbins, dopo la partenza improvvisa di Erica. George decide di arruolarsi nell'esercito convinto da un nuovo chirurgo, Owen Hunt, che inizier\u00e0 una relazione con Cristina. Il giorno in cui George d\u00e0 le dimissioni, appena fuori dall'ospedale viene investito da un autobus, per salvare una ragazza: le condizioni di George sono pessime, tanto che quando viene portato al pronto soccorso nemmeno i suoi amici e colleghi riescono a riconoscerlo. Successivamente il ragazzo muore.\nSesta stagione.\nI turni degli specializzandi vengono scombussolati a causa dell'arrivo degli esuberi dal Mercy West. April, una specializzanda del Mercy West viene licenziata dopo aver commesso un errore ma in seguito verr\u00e0 riassunta da Derek, nuovo primario di chirurgia. Izzie vince la malattia ma torna a casa sua troncando cos\u00ec la storia con Alex. George muore tra l'indifferenza di pi\u00f9 persone, che si accorgono solo dopo diversi giorni di aver perso un grande amico e un valido aiuto. Richard inizia ad avere problemi di alcolismo, motivo per cui viene sostituito da Derek, che gli consiglia di andare in terapia per poi riprendere il lavoro. Nell'ultimo episodio un uomo entra in ospedale armato, alla ricerca di Derek, per ucciderlo in quanto lo ritiene responsabile della morte della moglie, deceduta qualche mese prima al Seattle Grace, dopo che Derek ha deciso di staccarle la spina per evitarle la sofferenza in quanto ormai senza speranza.\nL'uomo armato spara a molti medici, tra cui Reed e Charles, due medici del Mercy West, pazienti e infermieri colpendo infine anche Derek, nello stesso momento Meredith perde il bambino che aspettava. Cristina e Jackson riescono a salvare la vita di Derek, operandolo mentre l'uomo armato gira ancora per l'ospedale. Alla fine il killer si spara perch\u00e9 Webber l'aveva convinto ad usare l'ultimo proiettile su una persona colpevole, cio\u00e8 lui.\nSettima stagione.\nWebber torna nuovamente a essere il capo dopo le dimissioni di Derek, che si salva grazie all'operazione effettuata da Cristina nonostante la pistola puntata alla tempia. Intanto \u00e8 cominciata la gara per diventare il capo degli specializzandi e ad avere la meglio \u00e8 April. Meredith decide di adottare con Derek una bambina venuta dall'Africa per merito di un progetto di Alex. Dopo aver perso il bambino mentre Cristina operava Derek, infatti, non riesce pi\u00f9 a rimanere incinta. Cristina cerca di riprendersi dallo shock sposandosi con Owen e, successivamente, ne rimane incinta. La decisione di Cristina di abortire getta la coppia in crisi. Derek inizia un trial sperimentale sull'Alzheimer insieme a Meredith. Sapendo della malattia di Adele, la dottoressa Grey scambia le cartelle dei pazienti per agevolarla e per questo verr\u00e0 sospesa dal lavoro e il suo matrimonio entra in crisi. Callie Torres, dopo la partenza di Arizona per l'Africa, rimane incinta di Mark ma, quando Arizona torna, si rimettono insieme e decidono di crescere la bambina tutti e tre insieme. Inoltre, Mark dice addio a Lexie, che inizia una storia con Jackson, mentre la dottoressa Altman si sposa con Henry, un paziente dell'ospedale che non ha l'assicurazione medica, solamente per fargli usufruire della sua assicurazione e finisce per innamorarsene.\nOttava stagione.\nRichard si prende la colpa per coprire Meredith, cos\u00ec Owen diventa il nuovo capo e Meredith torna al lavoro. Cristina, nonostante il parere contrario di Owen, sceglie di abortire, cos\u00ec Owen decide di lasciarla. L'assistente sociale capisce che Meredith e Derek hanno dei problemi coniugali, cos\u00ec toglie loro l'affido della bambina, Zola, che verr\u00e0 loro riconcessa a titolo definitivo successivamente. Per non creare ulteriori problemi coniugali, Meredith decide di lasciare la sua specializzazione in neurochirurgia e decide di intraprendere quella in chirurgia generale. La Bailey incontra nuovamente Ben, capisce cos\u00ec di amarlo ancora e lascia l'infermiere Eli. Richard, dopo il problema con la FDA, lascia la sua sperimentazione alla Bailey, a cui si aggiunge poi Meredith. Henry muore, lasciando Teddy sconvolta. Mark, dopo aver lasciato Lexie, inizia una nuova storia con Julia; lei sarebbe pronta ad avere una famiglia con lui, ma lui, nell'episodio finale, confessa a Derek di volere una famiglia con Lexie, perch\u00e9 \u00e8 lei che ama. Nell'epilogo, Owen confessa a Cristina di averla tradita. Lexie dichiara i propri sentimenti a Mark. Successivamente Alex, Meredith, Cristina, Jackson e April affrontano gli esami e tutti li superano, tranne April, che successivamente viene licenziata. Alla fine Meredith, Derek, Cristina, Mark, Arizona e Lexie, trovandosi a bordo dello stesso aereo, hanno un incidente; tutti i chirurghi presenti sull'aereo sopravvivono eccetto Lexie e Mark, il quale morir\u00e0 dopo diverse settimane in ospedale. Gli altri, pi\u00f9 o meno feriti, si addormentano nella speranza di essere soccorsi ma rischiando l'assideramento.\nNona stagione.\nTutti i medici del Seattle Grace Mercy West Hospital cercano di affrontare la perdita di Mark e Lexie, ma \u00e8 molto difficile, soprattutto per Callie, che, non solo ha perso il padre di sua figlia e suo migliore amico Mark, ma a sua moglie Arizona \u00e8 stata amputata la gamba sinistra.\nMeredith scopre di essere nuovamente incinta. Cristina, dapprima trasferitasi in Minnesota, ritorna a Seattle e recupera la sua relazione con Owen. La Bailey si sposa finalmente con Ben mentre Alex si avvicina a una specializzanda, Jo. La moglie di Richard, Adele, in seguito a un malore, viene ricoverata nel giorno delle nozze della Bailey e muore. I medici coinvolti nell'incidente decidono di fare causa all'ospedale, attribuendo la responsabilit\u00e0 dell'incidente all'inconsapevole scelta di Owen di una compagnia aerea conosciuta per precedenti incidenti. Vincendo la causa, i medici mandano in bancarotta l'ospedale, a cui rimane la sola opzione della vendita alla Pegasus Horizon, la cui politica impedisce ai medici di svolgere il loro lavoro come vorrebbero. Per questo motivo, Callie, Arizona, Meredith, Cristina e Derek cercano di comprare l'ospedale con i soldi della causa, e ci riescono grazie all'aiuto della Harper Avery Foundation, che mette Jackson a capo dell'ospedale. All'inizio la presenza di Jackson nel team non viene accettata a causa della giovane et\u00e0 e della poca esperienza dello specializzando, specialmente da Richard, ex primario di chirurgia. L'ultimo episodio della stagione si conclude con un'atmosfera tetra a causa di un violento nubifragio che ha colto la citt\u00e0 di Seattle. Questa atmosfera incornicia la nascita di Bailey, il figlio di Meredith e Derek e infine la visione di Richard svenuto nel seminterrato dell'ospedale, rimasto folgorato dalla corrente dovuto a un guasto del pannello elettrico.\nDecima stagione.\nI medici affrontano le conseguenze della tempesta avvenuta nel finale della nona stagione; Shane manda Heather a cercare Richard nel seminterrato ma anche quest'ultima rimarr\u00e0 folgorata e morir\u00e0 a causa di un grave trauma cranico, mentre Richard riuscir\u00e0 a salvarsi. La Bailey deve affrontare la nascita di un Disturbo Ossessivo Compulsivo e il ritorno di suo marito Ben. April - dopo aver dichiarato il suo amore a Jackson, sentendosi rifiutata dall'uomo - decide di procedere nelle nozze con Matthew ma, proprio durante la cerimonia, Jackson capisce che non pu\u00f2 fare a meno di amarla e le dichiara pubblicamente il suo amore; cos\u00ec la convince a fuggire con lui e a sposarsi la notte stessa. Alex esplora la sua relazione con Jo ma l'arrivo di suo padre scombussoler\u00e0 la loro vita di coppia. Cristina, dopo aver lasciato Owen, decide di concentrarsi completamente sulla carriera mentre Derek e Meredith affrontano la loro nuova vita genitoriale. A causa di un'incomprensione, Meredith e Cristina fanno una brutta litigata. In seguito a un'importante scoperta in campo medico Cristina verr\u00e0 candidata alla vittoria del premio Harper Avery ma non vincer\u00e0 in quanto la Harper Avery Foundation \u00e8 proprietaria dell'ospedale e quindi, di fatto, nessun medico potr\u00e0 mai vincere il premio per evitare un conflitto di interessi. In seguito a un inaspettato incontro con Burke, Cristina accetta la proposta di prendere il suo posto in Svizzera. La stagione si conclude con la partenza di Cristina; Meredith e Derek che litigano sul futuro; il licenziamento di Leah e la decisione di Shane di partire per l'Europa con Cristina e l'arrivo della dottoressa Maggie Pierce, figlia biologica di Ellis Grey e Richard.\nUndicesima stagione.\nDopo iniziali attriti tra Maggie Pierce e Meredith le due diventano amiche. Intanto Callie e Arizona si lasciano e quest'ultima intraprende la specializzazione in chirurgia fetale con la dottoressa Nicole Herman. Derek, dopo molte discussioni con Meredith, parte per Washington e a sostituirlo come primario di neurochirurgia arriva Amelia, sua sorella, che dovr\u00e0 trovare il modo di operare il grave tumore della dottoressa Herman, la quale perder\u00e0 la vista a seguito dell'operazione. Al bambino di April e Jackson viene diagnosticata una malattia incurabile; i due scelgono di far nascere il bambino prematuramente, ma morir\u00e0 dopo pochi minuti. Derek torna da Washington, e chiarisce con Meredith; purtroppo Derek \u00e8 costretto a ripartire per dare le dimissioni dal programma del Presidente. Durante la mattina Meredith viene chiamata dalla Casa Bianca per avvisarla che suo marito non \u00e8 arrivato quel giorno. Derek infatti \u00e8 rimasto coinvolto in un incidente, da cui \u00e8 uscito inizialmente illeso. Prestati i soccorsi ai feriti e caricatili in ambulanza, risale sulla sua macchina per tornare a casa quando viene travolto da un camion. La non tempestivit\u00e0 dei medici lo condanna a morte e sar\u00e0 Meredith a decidere di staccare la spina che tiene in vita il marito. Derek muore. Meredith va via per un anno con i due figli lasciando solo un biglietto con scritto \"Andiamo via. Stiamo bene\". Nel frattempo Owen parte in missione e April lo segue. Missione che per quest'ultima doveva durare solo tre mesi ma che effettivamente durer\u00e0 molto di pi\u00f9 lasciando Jackson da solo. Dopo nove mesi Meredith d\u00e0 alla luce Ellis Shepherd, figlia sua e del marito deceduto, e torna a Seattle. Catherine chiede a Richard di sposarla. April e Owen tornano dalla missione. Amelia dopo mesi e mesi riesce, grazie a Owen, ad accettare la morte del fratello. April vuole tornare in guerra, ma suo marito non \u00e8 d'accordo e ammette che se lei parte lui non la aspetter\u00e0. Alex e Jo decidono di comprare una casa insieme. Richard e Catherine si sposano e i medici si trovano nella casa di Derek e Meredith a festeggiare un'ultima volta, la donna infatti decide di metterla in vendita poich\u00e9 sede di troppi ricordi.\nDodicesima stagione.\nMeredith, una volta venduta la casa costruita da Derek, va a vivere assieme a Maggie, Amelia e i bambini nella sua vecchia casa, ma tra Meredith e Amelia ci sono varie discussioni. In ospedale la dott.ssa Bailey diventa il nuovo capo e nomina Meredith primario di chirurgia generale. Nel frattempo April torna a casa e Jackson vuole il divorzio da sua moglie la quale invece vuole lottare affinch\u00e9 il matrimonio continui, ma il tutto \u00e8 invano poich\u00e9 alla fine firmano il divorzio e si scopre, dopo aver firmato le carte, che April \u00e8 incinta. Callie e Arizona vendono la loro vecchia casa e entrambe cominciano una nuova vita, Arizona in un primo momento affitta la casa allo specializzando DeLuca (il quale instaura una relazione con Maggie per un breve periodo). Callie invece trova un nuovo amore: Penny Blake, la dottoressa che ha dato la notizia della morte di Derek a Meredith, la quale si \u00e8 aggiunta nello staff di specializzandi del Grey Sloan Memorial Hospital. Nel frattempo Alex chiede a Jo di sposarlo ma lei rifiuta. Intanto Meredith ha una breve relazione con Will Thorphe, dottore specializzato in oncologia, ma la mattina dopo essersi svegliata accanto a lui ha una crisi e lo caccia via di casa terrorizzata, perch\u00e9 non \u00e8 ancora pronta ad avere una nuova relazione. Successivamente per\u00f2 Meredith inizia una storia di solo sesso con il nuovo arrivato Nathan Riggs. Egli ha un passato legato a Owen; infatti lui era l'ex-fidanzato della sorella di Owen, scomparsa dopo la caduta di un elicottero. Owen instaura un rapporto pi\u00f9 solido con Amelia, alla quale, in seguito, far\u00e0 la proposta di matrimonio. Inoltre, in questa stagione Callie e Arizona finiscono in tribunale per contendersi l'affidamento esclusivo della figlia, Sofia, dato che Penny vince una borsa di studio a New York e Callie vuole trasferirsi con Sofia insieme alla Blake. Alla fine a vincere sar\u00e0 Arizona ma rendendosi conto che Callie ama veramente Penny le porta due biglietti aerei per New York, in modo tale che lei e la figlia raggiungano la Blake dall'altra parte del paese. Owen e Amelia si sposano, con la benedizione di Meredith, la quale chiarir\u00e0 con la cognata, dopo averla accusata di aver \"rubato\" il lavoro di Derek e di essersi fidanzata con l'ex-marito della sua migliore amica, Cristina. April, durante il matrimonio, entra in travaglio e partorisce, con l'aiuto di Warren, una bambina. Si scopre che Jo \u00e8 sposata con un uomo violento e non pu\u00f2 chiedere il divorzio. Alex, dopo aver litigato con Jo riguardo al matrimonio, torna a casa e trova la ragazza ubriaca e seminuda vicino a Andrew. Karev fraintende la situazione e colpisce violentemente lo specializzando.\nTredicesima stagione.\nSi \u00e8 appena concluso il matrimonio tra Owen e Amelia. Callie \u00e8 partita per New York. Dopo aver rischiato di perdere la possibilit\u00e0 di diventare chirurgo, DeLuca accusa Karev di violenza non premeditata. I medici si schierano e la Bailey impedisce a Karev di operare, ma gli permette comunque di fare il medico all'interno dell'Ambulatorio Duquette. Infine, Andrew decide di ritirare le accuse fatte contro Alex. Leah Murphy torna al Grey-Sloan, dopo aver proseguito eccellentemente la sua specializzazione altrove, per poter lavorare insieme alla dottoressa Pierce. Per rivedere il programma di specializzazione viene assunta Eliza Minnick, che prende il posto di Richard come capo degli specializzandi e instaura una relazione con Arizona. Meredith, inizialmente, decide di chiudere la relazione con Nathan, del quale \u00e8 innamorata Maggie, nonostante venga rifiutata dal collega, per poi proseguirla successivamente. Maggie, inoltre, deve affrontare e accettare la perdita della madre, morta di cancro al Grey Sloan, proprio davanti a lei. Nel penultimo episodio, vengono portate all'ospedale una donna e un uomo, vittime di un incidente d'auto. Si scopre che l'uomo \u00e8 uno stupratore e Stephanie viene presa in ostaggio dall'uomo, che vuole assolutamente uscire dall'ospedale. Successivamente i due incontrano anche una bambina che si aggirava per l'ospedale e la Edwards, per proteggere s\u00e9 stessa e la bambina, decide di dare fuoco all'uomo, il quale, per sfuggire, finisce vicino alle bombole del gas provocando un'esplosione. Intanto, Meredith riceve la notizia da Amelia che la sorella di Owen, ed ex fidanzata di Nathan, \u00e8 stata ritrovata viva dopo 10 anni. Alex scopre chi \u00e8 l'ex marito violento di Jo (il cui vero nome \u00e8 Brooke), anch'egli medico. Nel finale di stagione, Stephanie e la bambina cercano di scappare dal fuoco, e dopo molti tentativi, le due vengono salvate e Stephanie decide di lasciare l'ospedale dopo quest'esperienza. La Minnick viene licenziata dalla Bailey. La Grey rivela a Nathan che Megan \u00e8 viva. La stagione si conclude con lo sguardo di Owen, accompagnato da Amelia, che guarda la sorella appena arrivata su una barella.\nQuattordicesima stagione.\nOwen Hunt ha finalmente trovato la sorella, Megan. La donna, anche ex fidanzata mai veramente dimenticata di Nathan Riggs, ha per\u00f2 bisogno di urgenti cure e viene scelta proprio Meredith come medico curante. In citt\u00e0 ritorna per l'occasione anche Teddy Altman, amica di Owen e di Megan, che mette in discussione l'obiettivit\u00e0 di Meredith riguardo Megan, citando il coinvolgimento di lei con Nathan. Anche la madre di Owen arriva per vedere la figlia, che, al contrario di Teddy, decide di fidarsi di Meredith, che svolge un intervento rivoluzionario e salva la vita a Megan; dopo essere guarita, decide di partire insieme al figlio che ha adottato in Iraq e a Nathan, che dice addio a Meredith, spinto anche da quest\u2019ultima a non sprecare l\u2019occasione di tornare con l\u2019amore della sua vita. Intanto Amelia scopre casualmente di avere un tumore al cervello, che verr\u00e0 rimosso dopo una lunga operazione dal neurochirurgo Tom Koracick. Credendo che il frettoloso matrimonio con Owen sia stato dettato dal suo tumore, Amelia si allontana da lui, consigliandogli perfino di andare da Teddy e di dirle che la ama. Owen lo fa ma tra i due le cose non vanno bene, nonostante una notte d'amore. Jackson e April decidono di non vivere pi\u00f9 insieme quando Jackson realizza di provare dei forti sentimenti per Maggie, relazione che comincia a piccoli passi e poi viene approfondita da entrambi, con il consenso di Richard e Catherine, i genitori dei due. April vive una forte crisi di fede, che piano piano ritrover\u00e0, insieme all'amore per il paramedico Matthew, che aveva rifiutato all'altare, tanto che dopo un brutto incidente che coinvolge entrambi, i due ammettono a tutti la loro ritrovata relazione. Arizona conosce una nuova donna, Carina, che si scopre essere la sorella di DeLuca e vive una complicata storia con lei, che si chiude quando la figlioletta di Arizona, Sofia, ammette con tristezza che vuole tornare a New York dai suoi amici e dall'altra mamma Callie; cos\u00ec Arizona per amore della figlia accetta di andare con lei a New York e pensa di poter ricostruire qualcosa con Callie, di nuovo single, oltre a un centro con il vecchio mentore Nicole Hermann, tornata al Grey Sloan per un controllo al cervello, per escludere che il tumore fosse di ritorno. Amelia e Owen si riavvicinano dopo che lei si fa carico di una ragazza che ha problemi di droga e lui adotta un piccolo di nome Leo, il figlio della ragazza di Amelia. I quattro sembrano quindi trovare una strana armonia. La Bailey soffre per lo stress di Ben che \u00e8 diventato pompiere e, dopo essere sopravvissuta a un infarto, decide di cedere la carica di Capo di Chirurgia. Alex e Jo tornano insieme ma devono affrontare il marito violento di lei, che in seguito muore in un incidente. Cos\u00ec i due possono finalmente sposarsi e organizzano il loro matrimonio, che arriva insieme a quello di Matthew e April, dopo che Jo lavora a lungo con Meredith, che nel frattempo vince l'Harper Avery, per il rivoluzionario intervento su Megan Hunt. Richard trova un nuovo nucleo di specializzandi ma quella amata da Andrew \u00e8 costretta ad andarsene per un problema di immigrazione clandestina, cos\u00ec che alla fine DeLuca, ancora sofferente, bacia Meredith al matrimonio di Jo e Alex. Intanto il nonno di Jackson, Harper Avery, muore e si scopre essere stato un uomo che molestava le sue dipendenti, cos\u00ec la fondazione Avery rinasce come Fondazione Fox, dal nome della madre di Jackson, Catherine Fox. La stagione si chiude con il ritorno di Teddy Altman, incinta di Owen.\nQuindicesima stagione.\nDopo aver scoperto di avere ancora passione e desiderio per l'aspetto sentimentale della sua vita, Meredith si rivolge alla matchmaker Cece Colvin, sua paziente, per riuscire a trovare l'uomo giusto per lei; ma con il tempo Meredith si accorge di essere corteggiata dal suo specializzando Andrew DeLuca e dal nuovo primario di ortopedia, Atticus Lincoln, detto Link. Dopo un'iniziale indecisione, la donna sceglie Andrew e lascia che la loro relazione evolva. Intanto Jo, mentre \u00e8 in luna di miele con Alex, decide di restare a Seattle e convince la Bailey a creare appositamente per lei una speciale borsa di studio sull'innovazione in campo medico; una volta tornata al lavoro scopre che Link lavora in ospedale e si viene a sapere che erano amici ai tempi del college. Nel frattempo il borsista in ortopedia di Link, Nico, intraprende una relazione con lo specializzando Levi Schmitt che acquisisce pi\u00f9 sicurezza in s\u00e9 stesso. Improvvisamente si fa vivo il padre di DeLuca, che arriva dall'Italia con Carina, e che propone di creare un'innovativa sacca gestazionale esterna all'utero; inizialmente Andrew sostiene il padre ignorando gli avvertimenti di Carina che pensa che l'uomo sia bipolare; ben presto per\u00f2 i segnali di squilibrio si fanno pi\u00f9 evidenti e Andrew non pu\u00f2 che riconoscere il proprio errore. Tutto ci\u00f2 lo porta ad abbattersi molto fino a mettere quasi a rischio la sua relazione con Meredith; inaspettatamente \u00e8 Karev a fargli capire che sta sbagliando e tutto si risolve tra la coppia, tanto che Andrew finir\u00e0 per dichiararle il suo amore, spaventandola leggermente dato che l'ultima volta che lei lo disse fu al suo defunto marito, Derek. Anche il padre di Meredith si ripresenta in questa stagione: Tatcher Grey \u00e8 in fin di vita e prima di morire si riconcilia con Meredith. Mentre stanno andando al lavoro Jackson e Maggie vengono salvati per un soffio da un incidente mortale e questo spinge Avery a porsi delle domande sulla propria fede, argomento che inizialmente lo porta a scontrarsi spesso con Maggie e ad allontanarsi brevemente da lei, fino a quando la scoperta del grave condrosarcoma che \u00e8 stato diagnosticato a Catherine, li riavvicina. La donna decide di non dire subito al marito della malattia, anche perch\u00e9 Richard sta attraversando un duro periodo a seguito della morte della sua sponsor degli AA. Tuttavia \u00e8 proprio la diagnosi di Catherine a farlo rimettere in carreggiata per poterle stare accanto; fortunatamente Amelia e Koracick riescono a salvarle la vita, pur non riuscendo a rimuovere tutto il tumore con cui dovr\u00e0 convivere.\nTeddy incinta di Owen, una volta scoperto che lui e Amelia sono tornati insieme e hanno costruito una nuova famiglia, decide di rifiutare il posto come capo ad interim del Grey-Sloan. L'offerta le era stata fatta dalla Bailey, che continua a cercare di eliminare il suo livello stress dalla vita fino a chiedere a Ben una pausa dal loro matrimonio; tuttavia i due si riconciliano in breve tempo in quanto lei si rende conto che i suoi gi\u00e0 noti disturbi mentali la stavano influenzando a causa di un dosaggio sbagliato di medicine. La Altman non pu\u00f2 ripartire subito come vorrebbe a causa di un problema medico, che coinvolge Maggie in quanto primario di cardiochirurgia, che scopre cos\u00ec della sua gravidanza ed \u00e8 costretta a tenere il segreto con Amelia. Dopo aver rivelato la verit\u00e0 a Owen, Teddy torna a lavorare al Grey-Sloan prendendo il posto dell'uomo come capo di traumatologia, e inizia a frequentarsi con Thomas Koracick. La relazione prosegue per quasi tutta la stagione, fino a quando la Altman non si rende improvvisamente conto di amare ancora Owen. Quest'ultimo nel frattempo continua a occuparsi di Leo e Betty con Amelia, e anche dopo aver saputo della gravidanza di Teddy decide di restare con l'ex moglie. Tuttavia la loro serenit\u00e0 ha breve durata sia perch\u00e9 Owen si mostra spesso geloso di Teddy, sia perch\u00e9 ben presto scoprono che Betty ha sempre mentito loro sulla propria identit\u00e0: la ragazza non ha nemmeno mai detto ai suoi genitori dove si trovi o di aver avuto un bambino, ed essendo minorenne questo potrebbe compromettere la custodia di Leo, cosa che fa infuriare Owen fino al punto di ferire Amelia, spingendola ad allontanarsi. Intanto Alex affronta una sfida lavorativa quando la Bailey lo nomina come Capo ad interim di chirurgia; inizialmente ha qualche difficolt\u00e0, ma con il tempo ci prende la mano e in qualche occasione supera anche in intelligenza il suo mentore. Quando la madre di Alex fa loro una visita improvvisa, i Karev si preoccupano che la donna possa star male ma in realt\u00e0 \u00e8 tutto nella norma e durante il suo soggiorno incoraggia la coppia a fare figli, cosa che spinge Jo a voler sapere di pi\u00f9 sul proprio passato, cos\u00ec scopre che la sua madre biologica vive a Pittsburgh. Una volta giunta l\u00ec, Jo conosce la donna, che per\u00f2 le fa una rivelazione scioccante: Jo \u00e8 stata concepita a seguito di uno stupro, e per quanto la madre biologica sentisse di amarla, scelse di abbandonarla perch\u00e9 era un ricordo troppo forte del trauma subito; questa notizia getta Jo in un grave stato depressivo e di isolamento da tutti, dal quale riesce a chiedere aiuto solo dopo essersi confidata con Meredith, che parla per lei con Alex. Jo decide quindi di farsi ricoverare in psichiatria, dopo essersi riconciliata con il marito.\nAlla fine i genitori di Betty si presentano e dopo delle iniziali controversie capiscono che la cosa pi\u00f9 giusta da fare \u00e8 occuparsi della figlia durante la disintossicazione ma lasciare Leo a Owen e Amelia; tuttavia nella stessa sera in cui riportano Leo da loro, Amelia ha deciso di lasciare definitivamente Owen. Perci\u00f2 al momento di adottare legalmente Leo, per il bene del bambino Amelia decide di rinunciare all'adozione ma di continuare a far parte della sua vita. Owen dopo un'inaspettata visita della sorella Megan, decide di intraprendere un percorso di terapia per superare i suoi traumi del passato; ci\u00f2 lo porter\u00e0 a scoprirsi innamorato di Teddy. Dopo aver rischiato la vita a causa di un incidente a catena provocato da una fitta nebbia, Hunt giunge in ospedale giusto in tempo per vedere arrivare Teddy con le doglie e dopo la nascita della loro piccola i due si dichiarano a vicenda i propri sentimenti, con amarezza di Amelia che si rende conto di non aver ancora imparato a stare da sola dopo Owen. Effettivamente subito dopo la rottura con Hunt, la Shepherd si era buttata in una relazione sessuale con Link come alternativa per superare il dolore, ma poi il loro rapporto si era velocemente intensificato dopo che lui l'aveva sostenuta durante una cena di famiglia disastrosa; per questo motivo Amelia spiega a Link di voler imparare a stare da sola ma che senza pressioni pu\u00f2 considerare altre opzioni tra cui lui, e il giovane ortopedico accetta i suoi tempi. Nel frattempo Tom \u00e8 totalmente ignaro di come si siano evolute le cose. Jackson intanto chiede a Maggie di andare a vivere con lui; dopo l'ennesimo allontanamento da parte di lei i due decidono di andare in campeggio insieme prima di iniziare la convivenza, ma l'esperienza non fa altro che creare ulteriori tensioni e a causa della fitta nebbia che ha invaso tutta la citt\u00e0, Jackson decide di andare in avanscoperta da solo, senza pi\u00f9 fare ritorno. A causa di una truffa all'assicurazione medica, fatta da Meredith per aiutare un padre messicano appena arrivato negli Stati Uniti con una figlia affetta da tumore, la Grey viene licenziata dalla Bailey, insieme a Karev e Webber, che sapevano tutto ma non l'hanno denunciata; nel frattempo per\u00f2 DeLuca si \u00e8 preso la colpa del reato, per proteggere Meredith e non farla allontanare dai suoi bambini, ma Meredith decide che la cosa non \u00e8 giusta e che si assumer\u00e0 le sue responsabilit\u00e0, non senza prima dichiarargli che lo ama anche lei durante la sua visita in carcere. Tornata a casa Meredith spiega ai figli che dovr\u00e0 assentarsi per un po'.\nSedicesima stagione.\nLa stagione inizia con Meredith che svolge lavori socialmente utili ai fini di scontare quanto possibile la sua pena per la frode compiuta in ospedale fuori dal carcere. Nel frattempo le viene fissata un'udienza con la quale verr\u00e0 deciso se la donna potr\u00e0 conservare o meno la licenza medica. Alex e Richard, intanto, trovano lavoro presso un minuscolo e alquanto arretrato ospedale della zona, il Pac North. Si rendono conto delle condizioni avverse del luogo e cercano di migliorarlo come possono. Nel frattempo Jo viene ricoverata col suo consenso e quello di suo marito in una struttura apposita in cui si spera possa riacquistare la serenit\u00e0 necessaria per tornare a vivere la sua vita e a lavorare dopo il trauma subito. Alex si dimostra inaspettatamente comprensivo verso sua moglie, al contrario delle aspettative di lei e la sostiene. Arriva il giorno dell'udienza in tribunale dove tutti, compresa la stessa Miranda Bailey che aveva licenziato Meredith dopo la frode, testimoniano a suo favore. Arrivano anche lettere a sostegno del medico, fra cui quella di Cristina Yang. Grazie all'aiuto di tutti, Meredith conserva la licenza e viene reintegrata dalla Bailey come primario di chirurgia generale al Grey Sloan.\nNel frattempo, mentre cerca di rimettere insieme i pezzi della sua relazione con DeLuca, fa la conoscenza del nuovo primario di chirurgia pediatrica, Cormac Hayes. Scoprir\u00e0 grazie a una serie di sms con Cristina, che costui le \u00e8 stato inviato \"appositamente\" in quanto un buon partito per Meredith, dal momento che i due hanno molto in comune: sono entrambi vedovi, medici e con figli. Intanto Amelia si scopre incinta, ma non \u00e8 certa di chi fra Owen e Link sia il padre del bambino, cos\u00ec, dopo turbolenze nella sua relazione con Link e spronata anche da quest'ultimo, decide di effettuare un test di paternit\u00e0 che conferma la genitorialit\u00e0 dell'ortopedico e stabilizza una volta per tutte il loro rapporto. Nel momento pi\u00f9 dubbioso invece su chi fra lui e Owen fosse il padre del nascituro, Teddy, sconvolta dalla notizia, si lascia andare a un momento di debolezza e tradisce Owen con Tom Koracik. Nel frattempo Jo, scopre, cos\u00ec come Meredith e la Bailey, che suo marito, partito dopo l'udienza di Meredith per far visita alla madre, non \u00e8 mai arrivato dalla donna. \u00c8 dalla sua ex moglie mai dimenticata Isobel Stevens, cercando di essere un buon padre per quelli che sono i figli che la ragazza ha avuto dai suoi ovuli fecondati e congelati ai tempi in cui aveva il cancro. Jo rimane sconvolta dalla notizia e si butta sorprendentemente in una relazione sessuale con Jackson Avery che nel frattempo ha lasciato Vic, la donna vigile del fuoco con cui aveva intrapreso una storia. Richard intanto viene riammesso al Grey Sloan, dopo che sua moglie, per ripicca nei confronti dell'uomo e del fatto che a parer suo fosse troppo vicino a una sua amica di nome Gemma, compra il Pac North, costringendolo ad obbedirle e di fatto a sottostare al suo controllo. I due ospedali vengono fusi e Richard decide di separarsi da Catherine. Miranda Bailey, quasi contemporaneamente ad Amelia, rimane incinta di Ben, ma perde il bambino poco dopo a causa di un aborto spontaneo che la traumatizzer\u00e0 fortemente, ma non la priver\u00e0 del desiderio di avere un altro figlio, al punto da \"adottare\" un ragazzo maggiorenne avuto come paziente in ospedale che sembra molto attaccato alla donna. La relazione fra Levi e Nico continua fra alti e bassi dato che il primo scopre che il secondo non ha ancora fatto coming out in famiglia. Nel finale di stagione si assiste a diversi colpi di scena: Richard, dopo aver perso la testa durante una conferenza sulla sua \"penna del cammino\" viene ricoverato d'urgenza e si scopre in seguito, dopo aver sospettato si trattasse di Alzheimer, che il cobalto della sua vecchia protesi all'anca, deteriorandosi, lo aveva praticamente intossicato. La brillante intuizione che gli salver\u00e0 la vita, viene fatta da DeLuca, che per\u00f2 presenta gli stessi disturbi bipolari di suo padre, al punto da essere allontanato dallo staff medico per un po' e di mandare all'aria la sua relazione con Meredith, che continua comunque a stargli vicino e a prendersi cura di lui cos\u00ec come sua sorella Carina. Maggie rincontra un suo ex specializzando, Winston, con il quale inizia una storia, mentre Owen, scopre per caso dei ripetuti tradimenti di Teddy con Koracick e decide di annullare le nozze progettate con lei e di lasciarla. Amelia d\u00e0 alla luce suo figlio Scout Derek Lincoln.\nDiciassettesima stagione.\nAmelia e Link iniziano ad occuparsi dei figli di Meredith che si ritrova a non poter entrare in sala operatoria e a lavorare per lunghi turni in terapia intensiva; Owen \u00e8 sconvolto ed evita Teddy dopo il tradimento; Koracick gestisce gli specializzandi, ma dopo essersi ammalato di COVID, questo ruolo viene affidato a Richard Webber che si ricongiunge con Catherine dopo dei litigi. Meredith conosce meglio Hayes, ma improvvisamente ha un malore e viene portata in terapia intensiva perch\u00e9 ha il COVID, per questo \u00e8 spesso incosciente. Sogna Derek Sheperd, il suo defunto marito, George O'Malley, Andrew DeLuca, Mark Sloan e Lexie Grey su una spiaggia. Tutti la aiutano a guarire e finalmente si sveglia; Miranda Bailey \u00e8 sempre stressata per la pandemia, inoltre non vede mai suo marito Ben Warren perch\u00e9 lavorano sempre. Inoltre, perde sua madre a causa del COVID; Jo pensa di cambiare specializzazione perch\u00e9 non trova nulla di bello in chirurgia generale e pensa di diventare ostetrica; Jackson \u00e8 sconvolto dalla pandemia e aiuta delle giovani ragazze vittime di un traffico di esseri umani e inizia ad avere una storia con Jo Wilson e si accorgono di avere molte cose in comune; Maggie inizia una relazione con un suo vecchio amico Winston Ndugu, lui chiede a Maggie di sposarlo e lei accetta. Andrew DeLuca muore in seguito alle ferite riportate durante un tentativo di bloccare una persona che effettuava un traffico di esseri umani. La notizia della morte di un chirurgo ormai strutturato e caro amico dei chirurghi del Grey Sloan sconvolge tutti ma in particolare le matricole e Teddy Altman che sogna Allison, una sua vecchia fiamma morta a causa dell'attentato alle Torri Gemelle del 2001 e grazie a Meredith e DeLuca capisce di amare ancora Owen; Amelia e Link sono a casa da soli e parlano del loro matrimonio, ma Amelia crede di non essere pronta a sposarsi perch\u00e9 \u00e8 una tossicodipendente e ha paura di drogarsi di nuovo, ma Link la aiuta a non farsi. Jackson, sempre pi\u00f9 in crisi a causa della pandemia e delle proteste black lives matter, decide di parlare prima con suo padre e poi con April: ha deciso di voler cambiare il sistema e per farlo vuole andare a Boston e dirigere la fondazione. Parte cos\u00ec con April, tornata single, e con Tom, che si offre di aiutarlo.\nMeredith dopo aver dormito per circa una settimana si sveglia senza dire mai a nessuno di aver incontrato Derek, George, Lexie, Mark, Richard, Andrew e Miranda mentre era in uno stato di incoscienza; Link propone ad Amelia di sposarlo ma lei rifiuta dicendo di aver bisogno di tempo, al matrimonio di Maggie e Winston, ma Link rifa la proposta ad Amelia con 4 anelli ma rifiuta categoricamente. Link affranto andr\u00e0 dall'amica Jo Wilson che nel frattempo ha comprato l'appartamento di Jackson Avery e ha venduto le sue azioni dell'ospedale a Tom Koracick; Meredith assieme a Teddy una volta guarita dal COVID esegue il suo primo trapianto dopo la malattia.\nEpisodi.\nEpisodi speciali.\nNel corso degli anni sono stati molti gli episodi speciali che hanno contribuito al successo della serie. A partire dalla sesta stagione, infatti, i produttori hanno deciso di dedicare uno, o pi\u00f9 episodi a stagione, ad alcuni membri del cast:\nSempre nel corso delle varie stagioni sono stati molti anche gli episodi speciali che non sono dedicati a particolari personaggi ma che presentano particolari strutture narrative:\nEpisodi catastrofe.\nNel corso degli anni sono stati molti gli episodi \"catastrofe\" che hanno aiutato ad aumentare l'audience del programma. In alcuni casi questi episodi coincidono con la morte, o quasi, di uno o pi\u00f9 personaggi della serie, di seguito vengono elencati tali episodi, la stagione di riferimento e i personaggi coinvolti:\nPersonaggi e interpreti.\nIl programma \u00e8 stato lodato per il suo cast non tradizionale. Shonda Rhimes, produttrice esecutiva della serie, ha infatti dichiarato di essere orgogliosa di aver usato la tecnica del \"blind-casting\", ovvero di non aver concordato in precedenza l'origine etnica dei personaggi, scegliendo gli attori su basi prettamente recitative.\nProduzione.\nIdeata e creata da Shonda Rhimes, la serie prese inizialmente il nome di pre-produzione \"Complication\", per poi essere cambiato in \"Grey's Anatomy\". Nonostante fosse nata per rimpiazzare il telefilm \"Boston Legal\", la prima stagione di \"Grey's Anatomy\" venne seguita da oltre 16 milioni di telespettatori, mentre gli ascolti dell'ultimo episodio della prima stagione superarono i 22 milioni. \nIl 10 gennaio 2022 ABC ha rinnovato la serie per una stagione, portando quindi il \"medical drama\" a 19 stagioni totali.\nLocation.\nGli esterni del Seattle Grace Hospital (che dalla sesta stagione, a causa della fusione con l'ospedale rivale, prende il nome di Seattle Grace Mercy West Hospital, e successivamente dalla nona stagione viene rinominato Grey Sloan Memorial Hospital) e le scene ambientate sull'elisuperficie vengono girati nella sede della Fisher Communications e nelle sue filiali. Gli interni, invece, vengono girati nel VA Sepulveda Ambulatory Care Center nel North Hills in California. Altre scene vengono girate nei Prospector Studios di Los Angeles.\nUscite dal cast.\nKate Walsh.\nKate Walsh (interprete di Addison Montgomery) ha lasciato il cast regolare della serie al termine della terza stagione, nel 2007, quando \u00e8 diventata la protagonista dello spin-off \"Private Practice\". In seguito la Walsh \u00e8 comunque ritornata in alcuni episodi di \"Grey's Anatomy\" in occasione di alcuni \"crossover\" tra le due serie quali \"Un pezzo del mio cuore\" della quarta stagione, \"Prima e Dopo\" e \"Un errore in buona fede\" della quinta stagione, \"Cambiamenti\" della sesta stagione, \"Una canzone per rinascere\" della settima stagione e \"E se...\" dell'ottava stagione.\nIsaiah Washington.\nNell'ottobre 2006 Isaiah Washington (interprete di Preston Burke) viene accusato di insulti omofobici nei confronti di T. R. Knight, dopo aver chiamato il collega \"\u00abfaggot\u00bb\" (\u00abfrocio\u00bb, \u00abchecca\u00bb), durante una discussione con Patrick Dempsey. Washington si scus\u00f2 pubblicamente per lo \u00absfortunato uso di parole\u00bb. Il fatto \u00e8 per\u00f2 riemerso alla cerimonia dei Golden Globe 2007, quando, dopo la premiazione della serie, gli attori hanno risposto ad alcune domande poste dai giornalisti in sala stampa, e uno di questi ha chiesto chiarimenti sull'accaduto ma inaspettatamente, Washington neg\u00f2 l'episodio dichiarando: \u00abNo, non ho chiamato T. R. \"frocio\"\u00bb. Una settimana dopo, Knight, oggetto dell'offesa, \u00e8 stato ospite al programma \"The Ellen DeGeneres Show\", dove ha dichiarato che sia lui che altri colleghi avevano sentito Washington usare la parola durante l'incidente di ottobre. L'organizzazione LGBT GLAAD ha preteso le scuse di Washington. Il 7 giugno 2007 la ABC ha annunciato che non avrebbe rinnovato il contratto all'attore e che non sarebbe apparso nelle stagioni successive, dimostrandosi per\u00f2 favorevole per alcune brevi apparizioni di Washington nello show. Nell'episodio \"Vincere le paure\" della quarta stagione viene usata l'immagine del dottor Burke, suscitando nell'attore la richiesta di un risarcimento. Nel marzo 2014 la produzione annuncia che Washington prender\u00e0 parte, come guest star, a un episodio della decima stagione.\nBrooke Smith.\nIl 3 novembre 2008, \"Entertainment Weekly\" riport\u00f2 che, di l\u00ec a pochi giorni, l'attrice Brooke Smith (interprete della dott. Erica Hahn) avrebbe abbandonato il cast della serie. In risposta a tale notizia, Shonda Rhimes disse che sfortunatamente non era stata trovata \u00abla magia e la chimica\u00bb tra il personaggio della Hahn e quello della dott. Callie Torres (interpretata da Sara Ram\u00edrez), rendendo cos\u00ec pubblica l'esclusione dell'attrice dal cast a partire dal settimo episodio della quinta stagione.\nT. R. Knight.\nIl 27 maggio 2009 il sito web di \"E!\" riport\u00f2 che T. R. Knight (interprete di George O'Malley) non avrebbe preso parte alla sesta stagione. Shonda Rhimes giustific\u00f2 questa notizia dicendo che era solo per aumentare l'audience, ribadendo la sua stima per T. R. e per il suo talento. Il 17 giugno 2009, viene ufficializzata la notizia di abbandono della serie da parte di T.R., che appare per l'ultima volta nell'ultimo episodio della quinta stagione in cui si assiste alla morte del suo personaggio.\nKatherine Heigl.\nIl 12 gennaio 2010 Katherine Heigl (interprete di Izzie Stevens) ha lasciato definitivamente il cast della serie dopo un'indecisione durata mesi, per potersi dedicare maggiormente alla figlia da poco adottata. Pochi mesi dopo, nell'agosto del 2010, la Heigl esprime la volont\u00e0 di partecipare come \"guest star\" a un episodio per chiudere definitivamente la storyline tra la dottoressa Stevens e il dottor Karev, lasciata in parte aperta. A gennaio 2012 Shonda Rhimes fa sapere che la produzione pur essendo a conoscenza della volont\u00e0 dell'attrice non ha in programma di far tornare il personaggio di Izzie Stevens nelle stagioni future dello show.\nChyler Leigh.\nNell'aprile 2012 Shonda Rhimes fornisce delle piccole anticipazioni sull'episodio finale dell'ottava stagione, annunciando colpi di scena e soprattutto la morte di uno dei personaggi principali della serie. Il 17 maggio va in onda il finale di stagione, in cui fa la sua ultima apparizione l'attrice Chyler Leigh, poich\u00e9 a morire \u00e8 Lexie Grey, il personaggio da lei interpretato. Dopo la messa in onda dell'episodio, la Rhimes dichiara di aver concordato insieme alla Leigh l'uscita di scena definitiva di Lexie e ringrazia l'attrice per il lavoro svolto nel corso degli anni. Chyler Leigh conferma quanto detto dalla Rhimes dichiarando: \u00abAll'inizio di quest'anno ho deciso che questa sarebbe stata la mia ultima stagione. Mi sono incontrata con Shonda Rhimes per dare a Lexie un'appropriata conclusione\u00bb, inoltre spiega di aver deciso di abbandonare la serie per dedicarsi maggiormente alla sua famiglia e a nuovi progetti futuri.\nKim Raver.\nNel maggio 2012 Kim Raver (interprete di Teddy Altman) lascia il cast regolare della serie con la sua ultima apparizione nell'episodio conclusivo dell'ottava stagione. Dopo la messa in onda dell'episodio, Shonda Rhimes ha commentato questa uscita di scena affermando che \u00e8 stata voluta dalla Raver stessa, alla quale fa i complimenti per il talento e la professionalit\u00e0 mostrata negli anni. Nel 2017, in vista della quattordicesima stagione, viene confermato il ritorno del personaggio di Teddy in un arco di episodi della nuova stagione che riguardano il ritrovamento e la storia di Megan, sorella di Owen e fidanzata di Nathan. Il 21 maggio 2018 viene comunicato che Kim Raver far\u00e0 di nuovo parte del cast principale a partire dalla quindicesima stagione.\nEric Dane.\nA luglio 2012 Eric Dane (interprete di Mark Sloan) annuncia la sua uscita di scena dalla serie tv dopo i primi due episodi della nona stagione. L'uscita del personaggio \u00e8 avvenuta in seguito a un incidente aereo in cui perse la vita anche Lexie Grey (interpretata da Chyler Leigh).\nSandra Oh.\nNell'agosto 2013 la ABC annuncia la decisione di Sandra Oh (interprete di Cristina Yang) di lasciare la serie tv dopo la decima stagione, per chiudere un ciclo della propria carriera e dedicarsi a nuovi progetti lavorativi. La creatrice dello show Shonda Rhimes commenta la decisione ringraziando l'attrice per il lavoro svolto e promettendo di dare una degna conclusione alla storyline di Cristina.\nTessa Ferrer e Gaius Charles.\nPer problemi di budget, la produzione annunci\u00f2 che nell'undicesima stagione non sarebbero stati pi\u00f9 presenti Gaius Charles (Shane Ross) e Tessa Ferrer (Leah Murphy). Infatti nel penultimo episodio si assiste al licenziamento di quest'ultima, che ottiene per\u00f2 da Webber un lavoro in un laboratorio di ricerca gestito da una conoscente; mentre nel caso dello specializzando Ross, nel finale di stagione questi si trasferisce a Zurigo insieme a Cristina per lavorare nella sua nuova clinica specializzata in cardiochirurgia. Ci\u00f2 nonostante, nella tredicesima stagione, Tessa Ferrer torner\u00e0 come personaggio ricorrente per poter imparare tecniche di cardiochirurgia dalla dottoressa Pierce. Infatti, la Murphy dopo il licenziamento ha continuato con successo la specializzazione in un altro ospedale; il personaggio non torner\u00e0 nella quattordicesima stagione.\nPatrick Dempsey.\nBench\u00e9 avesse rinnovato il contratto per altri due anni dopo la decima stagione, Patrick Dempsey (interprete di Derek Shepherd) ha deciso di lasciare la serie facendo la sua ultima apparizione nel ventunesimo episodio dell'undicesima stagione, dove si assiste alla morte del personaggio in seguito a un incidente stradale. L'annuncio \u00e8 avvenuto il 23 aprile 2015.\nSara Ram\u00edrez.\nL'uscita dal cast da parte dell'attrice Sara Ram\u00edrez (interprete di Callie Torres) \u00e8 stata ufficializzata il 19 maggio 2016, in concomitanza con la messa in onda del finale della dodicesima stagione. La dottoressa Torres, dopo aver perso la battaglia legale per l'affidamento di Sofia Robbins Sloan Torres riuscir\u00e0 a trovare un punto d'incontro con l'ex moglie, Arizona Robbins, e abbandoner\u00e0 il Grey Sloan Memorial Hospital per seguire la fidanzata Penny a New York.\nJerrika Hinton.\nIl 30 gennaio 2017 viene confermato che il personaggio di Stephanie Edwards, interpretata da Jerrika Hinton, non sarebbe tornata nel cast principale per la quattordicesima stagione della serie; il personaggio appare come regolare per l'ultima volta nel finale della tredicesima stagione. L'attrice ha deciso di lasciare la serie perch\u00e9 sar\u00e0 la protagonista di una nuova serie della HBO.\nIl suo personaggio esce di scena dopo che la dottoressa Edwards riesce a salvare lei e una bambina da un incendio provocato da lei stessa per difendersi da uno stupratore che le teneva in ostaggio. Stephanie decide, cos\u00ec, di lasciare l'ospedale, con l'idea di voler esplorare il mondo.\nMartin Henderson.\nDurante il quinto episodio della quattordicesima stagione, il personaggio di Nathan Riggs, interpretato da Henderson, esce di scena trasferendosi a Los Angeles con la sua ex fidanzata e sorella di Owen, creduta morta per un decennio. L'attore, ha commentato la sua uscita di scena, dicendo che il suo contratto durava due anni, e non \u00e8 stato rinnovato. La decisione \u00e8 stata presa da Shonda Rhimes, creatrice e produttrice della serie.\nSarah Drew e Jessica Capshaw.\nIl 9 marzo 2018 l'attrice Sarah Drew, interprete di April Kepner, d\u00e0 notizia tramite Instagram del suo improvviso abbandono dello show; allo stesso tempo anche la collega Jessica Capshaw, interprete di Arizona Robbins, posta sullo stesso social il suo addio alla serie. In seguito, la loro uscita dal cast \u00e8 stata giustificata con la mancanza di budget e con l'esaurirsi delle \"storyline\" per i loro personaggi.\nJason George.\nL'attore esce dal cast principale al termine della quattordicesima stagione, per diventare protagonista del nuovo spin-off della serie, Station 19. Il suo personaggio, Ben Warren, continua ad apparire nelle stagioni successive.\nJustin Chambers.\nIl 10 gennaio 2020, Justin Chambers, interprete del Dr. Alex Karev dal primo episodio, comunica il suo abbandono della serie dopo sedici stagioni ininterrotte, mosso dal desiderio di esplorare nuove possibilit\u00e0 artistiche. Viene in seguito rivelato che l'ultima puntata filmata dall'attore \u00e8 stato l'ottavo episodio della 16\u00aa stagione, in cui Meredith riceve la riabilitazione per tornare ad essere medico. Nell'episodio successivo, Jo rivela che Alex \u00e8 tornato dalla madre per prendersene cura circa la sua malattia mentale. Ma nel sedicesimo episodio della sedicesima stagione Meredith Grey, Jo Karev, Richard Webber e Miranda Bailey ricevono una lettera da parte di Alex in cui dichiara di essere tornato da Izzie in quanto si \u00e8 fatta impiantare gli embrioni fecondati da Alex che furono congelati dopo che a Izzie fu diagnosticato il melanoma, in seguito alla nascita di due bambini, Alex chiam\u00f2 Izzie per una testimonianza a favore di Meredith per la riabilitazione della licenza e mentre Alex e Izzie erano al telefono Alex ud\u00ec la voce dei bambini e cap\u00ec che quelli erano i suoi figli. Nella lettera che mand\u00f2 a Jo dopo aver detto dei bambini ammette di essere ancora innamorato di lei ma Izzie ha i suoi bambini e quindi le chiede il divorzio.\nColonna sonora.\nLa musica \u00e8 una parte rilevante di \"Grey's Anatomy\". Il titolo di ogni episodio \u00e8 infatti tratto da una canzone (soprattutto del genere pop) e, in ogni episodio, vengono utilizzate molte canzoni conosciute o celebri.\nIl tema della sigla d'apertura e di chiusura \u00e8 un frammento del brano \"Cosy in the rocket\" del duo elettropop Psapp. La canzone \u00e8 stata inserita nel volume 1 della colonna sonora della serie.\n\"Grey's Anatomy\" \u00e8 stato lo strumento del successo di \"Chasing Cars\" degli Snow Patrol e di \"How to Save a Life\" dei The Fray, entrambe entrate nei primi posti delle classifiche in seguito al programma. In particolare, \"How to Save a Life\" ha aumentato del 300% le vendite, venendo usata anche nelle anteprime statunitensi di \"Grey's Anatomy\" e nei video promozionali della serie.\nLa cantante Emil\u00edana Torrini ha scritto un pezzo inedito per un episodio, mentre altri come Taylor Swift hanno dato al telefilm l'esclusiva dei loro pezzi musicali come Gary Lightbody.\nNel 2007, il secondo volume della colonna sonora di \"Grey's Anatomy\" \u00e8 stato candidato ai Grammy Award nella categoria \"Best Compilation Soundtrack Album for Motion Picture, Television or Other Visual Media\".\nAmbientazione.\nLa serie \u00e8 ambientata per la maggior parte del tempo all'interno del Seattle Grace Hospital. Nella sesta stagione avviene la fusione con il Mercy West, cosa che d\u00e0 origine al Seattle Grace Mercy West Hospital (abbreviato \"SGMWH\"). Nella nona stagione il nome viene ulteriormente cambiato in Grey + Sloan Memorial Hospital in onore di Lexie Grey e Mark Sloan, due medici dell'ospedale deceduti nell'incidente aereo dell'ottava stagione. L'ospedale \u00e8 teatro di numerosi eventi: dai casi clinici particolari, come quello di un uomo che possiede una bomba nel torace, a vere e proprie sparatorie, come quella avvenuta negli episodi \"Santuario\" e \"Vivere o morire\".\nNel corso degli episodi inoltre vengono inquadrate le abitazioni dei personaggi e il bar di Joe (\"Emerald City Bar\"), luogo di ritrovo di fronte all'ospedale.\nGli esterni del Seattle Grace Hospital, comprese le scene ambientate sull'elisuperficie, sono girati nella sede della Fisher Communications e nelle sue filiali. Gli interni, invece, vengono girati nel VA Sepulveda Ambulatory Care Center nel North Hills in California. Altre scene vengono girate nei Prospector Studios di Los Angeles.\nPanoramica della serie.\nSequenza di apertura.\nNella versione statunitense, cos\u00ec come nelle versioni trasmesse nella maggior parte dei paesi, la sigla musicale della serie \u00e8 il brano \"Cosy in the Rocket\" del duo Psapp.\nLa sequenza di immagini di apertura nella prima stagione inizia con un'inquadratura degli spogliatoi del personale medico, successivamente la vista passa a un kit medico comprendente delle forbici chirurgiche e due bisturi, una mano femminile prende una di queste forbici e nell'inquadratura successiva si pu\u00f2 vedere che l'oggetto che tiene in mano in realt\u00e0 \u00e8 un piegaciglia. Nell'inquadratura successiva si vede un vestito di una donna che viene allacciato e subito dopo si vede un camice medico che viene allacciato. La vista passa poi a una sacca di flebo; la telecamera segue per qualche secondo il tubo di plastica ad essa collegato e la vista passa a un drink. L'inquadratura finale mostra un uomo e una donna sotto un telo mortuario e compare la scritta \"Grey's Anatomy\", infine una tendina viene calata davanti alla telecamera e l'ultima cosa che si vede \u00e8 una scarpa col tacco rossa; la sequenza viene ripresa nella quattordicesima stagione nell'episodio numero 300 della serie.\nOgni episodio finisce invece con la scritta \"Grey's Anatomy\" su uno sfondo nero, ad eccezione dell'episodio \"Siamo cos\u00ec\" della settima stagione e \"Apocalisse (Codice nero)\" della seconda stagione, in cui l'episodio finisce sempre con il logo della serie ma nuovamente su uno sfondo bianco.\nNella seconda stagione la sigla viene cambiata e dopo l'inquadratura degli oggetti usati in una sala operatoria, si vede un chirurgo che, dopo aver preso un oggetto o un organo da un paziente, cammina verso la porta di uscita della sala. L'inquadratura si sposta subito dopo in un ristorante con un cameriere che ha in mano una bottiglia di champagne. La conclusione dopo \u00e8 sempre la stessa: rimane la vista delle due persone sotto il telo mortuario e pi\u00f9 tardi si passa alla scritta \"Grey's Anatomy\".\nNell'episodio pilota \"Quando il gioco si fa duro\", e dalla met\u00e0 della seconda stagione in poi, ogni episodio si apre semplicemente con la scritta \"Grey's Anatomy\" su uno sfondo bianco e si chiudono con la stessa scritta su uno sfondo nero. Questa sequenza \u00e8 stata utilizzata per tutte le stagioni seguenti; anche nella seconda stagione la canzone \"Cosy in the Rocket\" rimane ma, a partire dalla terza stagione, scompare e durante i pochi secondi in cui viene mostrata la scritta, si sentono i rumori della scena seguente, spesso voci dei personaggi.\nDurante l'ottava stagione la sigla cambia di nuovo e questa volta, dopo la scritta \"Grey's Anatomy\" su uno sfondo bianco, compare un'altra scritta (sempre su uno sfondo bianco) con scritto: \"Created By Shonda Rhimes\" (ossia: creato da Shonda Rhimes). In alcuni episodi lo sfondo della sigla iniziale \u00e8 diverso, ad esempio nell'ultimo episodio della decima stagione, che coincide con l'ultimo episodio in cui compare Cristina Yang, \u00e8 costituito da un collage di foto del personaggio. Oppure nel ventiduesimo episodio dell'undicesima stagione lo sfondo \u00e8 nero come quello della sigla di chiusura.\nLe gerarchie ospedaliere e l'adattamento.\nNella versione italiana di \"Grey's Anatomy\" alcuni termini relativi alle gerarchie ospedaliere non sono stati tradotti correttamente. Gli specializzandi al primo anno di tirocinio in medicina negli Stati Uniti e quindi anche nel telefilm sono chiamati \"intern\". Gli \"intern\" possono assistere agli interventi chirurgici ma non possono operare autonomamente e devono comunque sottostare agli ordini dei loro superiori (ovvero i \"resident\"). Al termine di questo primo anno devono svolgere un esame per diventare \"resident\" a loro volta, i \"resident\" non sono ancora medici a tutti gli effetti e stanno ancora svolgendo una sorta di apprendistato. Questo apprendistato pu\u00f2 durare anni, fino a 7-8 anni per neurochirurgia. A seconda del grado del \"resident\" questo pu\u00f2 operare o meno autonomamente e dare ordini e incarichi ai nuovi arrivati ovvero gli \"intern\". Una volta completato questo praticantato, il \"resident\" diventa \"attending\", ovvero un medico (in questo caso chirurgo) vero e proprio; l\"attending\" \u00e8 normalmente specializzato in una branca della medicina, quindi per esempio un cardiochirurgo che ha terminato il suo apprendistato da \"resident\" diventa un \"attending\" specializzato in cardiochirurgia.\nGli \"intern\" nelle prime tre stagioni sono Meredith, Alex, Izzie, George e Cristina. Loro non possono operare autonomamente e devono sottostare agli ordini del loro \"resident\", cio\u00e8 la dottoressa Miranda Bailey, che gestisce il loro lavoro e insegna loro sul campo. Nelle prime tre stagioni, oltre a Miranda Bailey, sono \"resident\" anche Callie Torres e Sydney Heron (tutte e tre stanno svolgendo il loro praticantato al quarto anno). Nella serie in italiano, \"intern\" e \"resident\" sono stati tradotti entrambi col generico \"specializzando\".\nDerek Shepherd, Preston Burke, Addison Montgomery e Mark Sloan sono invece \"attending\" (che in italiano \u00e8 stato tradotto con \"strutturato\"), specializzati rispettivamente in neurochirurgia, cardiochirurgia, chirurgia ostetrica-ginecologica e chirurgia plastica e otorinolaringoiatrica. Infine Richard Webber \u00e8 il primario di chirurgia (\"chief of surgery\").\nCon l'avvio della quarta stagione Meredith, Cristina, Alex e Izzie diventano \"resident\" mentre George, che ha fallito l'esame finale, deve ripetere l'anno da \"intern\". I nuovi quattro \"resident\" devono insegnare a loro volta a dei nuovi arrivi, un gruppo di \"intern\", tra cui spicca Lexie Grey, sorella di Meredith. Lexie diventa dunque una specializzanda di Cristina, mentre George ripete l'anno con Meredith come insegnante. Inoltre entra nel cast come \"attending\" Erica Hahn specializzata in cardiochirurgia, al posto di Burke.\nNella quinta stagione entrano nel cast come \"attending\" Arizona Robbins specializzata in chirurgia pediatrica e Owen Hunt specializzato in chirurgia traumatologica e d'urgenza, mentre esce dal cast la dottoressa Hahn.\nAll'inizio della sesta stagione Lexie diventa \"resident\" e si aggiungono al cast sempre come \"resident\" al pari di Meredith e gli altri April Kepner e Jackson Avery per la fusione col Mercy West. Inoltre entra come \"attending\" la dottoressa Teddy Altman specializzata in cardiochirurgia al posto della Hahn. Mentre Derek diventa il nuovo primario di chirurgia (\"chief of surgery\"), Webber torna a essere semplicemente un \"attending\" specializzato in chirurgia generale. Mentre la dottoressa Torres diventa \"attending\" specializzata in chirurgia ortopedica, e la Bailey diventa \"attending\" specializzata in chirurgia generale.\nNella settima stagione ricomincia la gara per la scelta dello \"specializzando capo\", ruolo che viene assegnato ad April Kepner. Mentre Webber torna a essere il primario di chirurgia (\"chief of surgery\").\nNell'ottava stagione Owen diventa primario di chirurgia mentre Richard torna a essere solo \"attending\"; April Kepner invece non supera l'esame per diventare \"attending\" e deve ripetere l'ultimo anno.\nDalla nona stagione gli altri avendo tutti superato gli esami diventano \"attending\" e in particolare, Meredith specializzata in chirurgia generale, Cristina in cardiochirurgia, Alex in chirurgia pediatrica e Jackson in chirurgia plastica mentre escono dal cast Lexie e Mark. Vengono anche introdotti cinque nuovi \"intern\" ovvero Jo Wilson, Leah Murpy, Shane Ross, Heather Brooks e Stephanie Edwards.\nNella decima stagione April ripete gli esami e diventa ufficialmente \"attending\" specializzata in chirurgia traumatologica e d'urgenza, mentre gli specializzandi Jo, Leah, Shane e Stephanie diventano \"resident\". Esce dal cast Heather Brooks.\nNell'undicesima stagione Amelia Shepherd prende il posto di Derek come \"attending\" responsabile del reparto di neurochirurgia declassando il fratello a semplice strutturato. La dottoressa Maggie Pierce diventa il nuovo responsabile del reparto di cardiochirurgia, Alex responsabile del reparto di chirurgia pediatrica e Arizona del reparto di chirurgia fetale. Dalla dodicesima stagione Meredith diventa responsabile del reparto di chirurgia generale, dopo che la dottoressa Bailey \u00e8 diventata primario di chirurgia (Chief of Surgery), mentre arriva un nuovo \"attending\", Nathan Riggs che diventa uno strutturato del reparto di cardiochirurgia. A partire dal finale dell'undicesima stagione inoltre, arrivano in ospedale nuovi \"intern\", tra cui il nuovo membro al cast regolare, Andrew DeLuca. Stephanie, Jo e Ben diventano \"resident\" del quinto anno, mentre Penny Blake, \u00e8 la nuova specializzanda del terzo anno.\nLinguaggio.\nI personaggi di \"Grey's Anatomy\" parlano in modo contemporaneo, talvolta usando neologismi e frasi colloquiali. Come risultato, il programma ha diffuso molti appellativi, motti, slogan, anche se usati relativamente poco nella serie. Tra i pi\u00f9 usati \u00e8 l'uso del prefisso \"Mc\" (un riferimento alla catena di ristoranti McDonald's) davanti a una parola per enfatizzarla, a volte in modo positivo altre in modo negativo. \u00c8 comunque quasi sempre usato in senso ironico o sarcastico.\nNarrazione.\nNonostante sia presente un cast d'insieme compatto e importante nel contesto narrativo, Meredith \u00e8 rappresentata come il personaggio centrale, dato anche il suo ruolo di narratrice fuori campo all'inizio e alla fine nella quasi totalit\u00e0 degli episodi. Fanno eccezione alcuni episodi: nella seconda stagione \"Che cosa ho fatto per meritarmi questo?\" in cui a narrare \u00e8 George e \"Fuggire o restare\" in cui tutti i personaggi dicono contemporaneamente la stessa riflessione; l'episodio \"Sussurri e grida\" in cui la voce fuori campo \u00e8 di Cristina e l'episodio \"Nuove scelte\" che inizia con la voce di Richard e che sembra riflettere come Meredith all'inizio di ogni altro episodio, solo in un secondo momento per\u00f2 si scoprir\u00e0 che Richard stava parlando con Mark, per cui nella puntata in questione non \u00e8 presente alcuna voce narrante fuoricampo: entrambi sono episodi della terza stagione; l'episodio \"Avere fede\", della quarta stagione, in cui la voce fuori campo \u00e8 quella di Miranda Bailey; gli episodi della quinta stagione \"Lettere d'amore in ascensore\" in cui il narratore \u00e8 Alex Karev e \"Che differenza pu\u00f2 fare una giornata\" in cui a narrare \u00e8 Izzie; alcuni della sesta stagione in cui \u00e8 Derek a parlare, quali \"Diamo una possibilit\u00e0 alla pace\", \"Amore e fiducia\" e \"Vivere o morire\"; l'episodio \"Come eravamo\" in cui non \u00e8 presente alcuna riflessione fuori campo, ma una riflessione di Richard Webber che parla a un congresso che apre e chiude la puntata e, sempre nella sesta stagione il doppio episodio \"Cordoglio\" e \"Addio\" in cui tutto il cast dice contemporaneamente la stessa riflessione; l'episodio \"Queste mie braccia\" della settima stagione, in cui non compare nessuna voce fuori campo; l'episodio \"Una canzone per rinascere\" della settima stagione, in cui a parlare \u00e8 Callie Torres e l'episodio \"Che c'\u00e8 negli uomini...\" dell'ottava stagione in cui a parlare sono Derek Shepherd, Alex Karev, Richard Webber, Mark Sloan, Jackson Avery e Owen Hunt (ovvero tutto il cast maschile della serie) le cui voci si alternano sia all'inizio che alla fine dell'episodio; gli episodi della nona stagione \"Il volto del cambiamento\" e \"Il mostro dormiente\", in cui a parlare sono rispettivamente Alex Karev e Miranda Bailey; alcuni degli episodi della decima stagione come \"Segna il nostro destino\" e \"Ti voglio con me\" nei quali a parlare \u00e8 Richard Webber e l'episodio \"Mappa di te\", in cui a parlare \u00e8 Derek Shepherd; l'episodio \"Quando scusarsi non basta\"in cui a parlare \u00e8 Callie, e gli episodi \"Sai chi sei?\" e \"Paura dell'ignoto\" in cui la narratrice fuori campo \u00e8 Cristina: tutti della decima stagione. Nell'undicesima stagione nell'episodio \"Un rompicapo senza soluzione\" la voce fuoricampo \u00e8 quella di Maggie Pierce, mentre nell'episodio \"Dobbiamo essere realistici\" non \u00e8 presente nessuna voce fuoricampo; nella stessa stagione negli episodi \"Spezzati e piegati\" e \"L'unica cosa che potevo fare era piangere\" le voci fuoricampo sono rispettivamente quelle di Callie e Arizona nel primo e quella di April Kepner nel secondo, mentre gli episodi \"Guardare la fine\" e \"La distanza\" sono narrati rispettivamente da Nicole Herman e Amelia Shepherd e nel doppio episodio \"Lei \u00e8 andata via\" c'\u00e8 solo la voce finale di Ellis Grey attraverso un ricordo.\nGli episodi \"Indovina chi viene a cena\" e \"Tutto quello che voglio sei tu\" non hanno una voce narrante e nell'episodio \"Non spezzarmi il cuore\" la voce fuoricampo \u00e8 quella di April Kepner: sono tutti episodi della dodicesima stagione. L'episodio \"Non hai fatto niente\" della tredicesima stagione si conclude con tre voci fuoricampo, quelle di Meredith, Maggie e Amelia; nella stessa stagione gli episodi \"Non \u00e8 affar tuo\" e \"Chi \u00e8 lui (e cos'\u00e8 per te?)\" sono narrati rispettivamente da Jo Wilson e da Jackson Avery.\nNella quattordicesima stagione gli episodi \"\u00c8 stata una vera sorpresa\" e \"Zona di pericolo\" sono narrati rispettivamente da Amelia e da Owen Hunt; nella medesima stagione negli episodi \"Un Ges\u00f9 personale\" e \"(Non temere) il mietitore\" le voci fuoricampo sono quelle di April e di Miranda Bailey, mentre l'episodio \"Un giorno come questo\" ha tre narratori: April, Owen e Meredith (ovvero i protagonisti della puntata).\nL'episodio \"Qualcuno ha una mappa?\" della quindicesima stagione \u00e8 narrato da Richard Webber.\nDistribuzione.\nEdizioni home video.\nI cofanetti con i DVD della serie televisiva sono distribuiti da Buena Vista Home Entertainment.\nAccoglienza.\nNonostante la popolarit\u00e0, \"Grey's Anatomy\" ha la sua schiera di detrattori. La serie \u00e8 stata ampiamente criticata da vari gruppi di persone, specialmente medici, per l'inaccuratezza nel presentare situazioni cliniche e per l'esagerazione del legame tra dottori e altre persone dell'ambiente.\nNonostante ci\u00f2, i sostenitori del programma hanno difeso la mancanza di realismo, affermando che un \"medical drama\" pi\u00f9 fedele alla realt\u00e0, in modo pi\u00f9 secco e deciso, farebbe perdere il fascino che rende \"Grey's Anatomy\" popolare. Precisano inoltre che i pochi programmi che vengono considerati seri non sono del tutto fedeli alla realt\u00e0.\nSuccesso della serie.\nNel 2005 la ABC ha dato fiducia alla serie annunciando che sarebbe andata in onda dopo il Super Bowl, l'evento sportivo pi\u00f9 seguito della televisione statunitense. L'episodio in questione \u00e8 stato visto da 38,1 milioni di spettatori. Un altro dato di crescita di \"Grey's Anatomy\" \u00e8 lo spostamento dalla fascia oraria che seguiva un altro telefilm di successo: \"Desperate Housewives\", usato inizialmente per trainare il nascente \"Grey's Anatomy\". Nell'autunno 2006, il nuovo posizionamento all'interno del palinsesto si \u00e8 risolto trasmettendolo durante la stessa fascia oraria di \"\", in onda sulla CBS negli Stati Uniti. La scommessa dell'emittente ABC si \u00e8 rivelata una vittoria, che come risultato ha regalato a \"Grey's Anatomy\" 3 milioni di telespettatori in pi\u00f9 rispetto a \"CSI: Crime Scene Investigation\" durante il primo episodio della terza stagione.\nLa serie \u00e8 stata oggetto di episodi speciali del programma \"20/20\" di ABC News, incluso un episodio del 2006 sul realismo talvolta stravagante dei casi clinici di \"Grey's Anatomy\" e su veri casi simili.\nLa serie, nonostante il calo di ascolti, viene seguita con una media di 6/7 milioni di telespettatori per episodio ogni settimana.\nCritica.\n\"Grey's Anatomy\" \u00e8 stata comunque classificata al 14\u00ba posto dal sito web di \"TV Guide\" nella lista dei 15 migliori finali di sempre, con l'episodio \"Ho perso il mio credo\". Nel 2012 il sito web IMDb ha indetto un concorso basato sui punteggi che gli utenti hanno dato a tutte le serie televisive americane, in modo da decretare le 10 migliori serie televisive americane dell'ultimo decennio. \"Grey's Anatomy\" si \u00e8 classificato al terzo posto con una media pesata di 7.2 e una media aritmetica di 8.1.\nLa serie \u00e8 stata inoltre classificata come la 66\u00ba tra quelle realizzate tra gli anni 1980 e il 2008. L'episodio \"Come eravamo\" della sesta stagione \u00e8 stato definito da \"Entertainment Weekly\" come l'11\u00ba miglior episodio di una serie televisiva costituito da un flashback mai creato.\nCasi mediatici.\nCaso Washington.\nNell'ottobre 2006, con l'inizio della terza stagione, gli attori della serie hanno attratto l'attenzione dei media quando Isaiah Washington \u00e8 stato accusato di essersi riferito a un membro del cast chiamandolo \"\u00abfaggot\u00bb\" (\u00abfrocio\u00bb, \u00abchecca\u00bb), durante una lite con Patrick Dempsey. La persona interessata \u00e8 stata individuata in T. R. Knight (nel 2006 l'interprete dello specializzando George O'Malley ha fatto coming out dichiarando la propria omosessualit\u00e0). Mentre Washington negava, ha presentato scuse pubbliche per lo \"sfortunato uso di parole\". Il fatto \u00e8 per\u00f2 riemerso alla cerimonia dei Golden Globe, quando, dopo la premiazione della serie, gli attori hanno risposto ad alcune domande poste dai giornalisti in sala stampa, e uno di questi ha chiesto chiarimenti all'attore riguardo alla vicenda; inaspettatamente, l'attore si \u00e8 messo davanti al microfono e ha asserito dicendo: \u00abNo, non ho chiamato T. R. \"frocio\"\u00bb.\nSuccessivamente, sempre in un'intervista, \u00e8 stato chiesto a Katherine Heigl cosa pensasse dell'accaduto. L'attrice ha criticato l'atteggiamento del suo collega, per aver riproposto pubblicamente l'incidente, usando la stessa parola in sala stampa.\nUna settimana dopo, Knight, oggetto dell'offesa, \u00e8 stato ospite al programma \"The Ellen DeGeneres Show\", dove ha dichiarato che sia lui che altri avevano sentito Washington usare la parola durante l'incidente di ottobre. L'organizzazione LGBT GLAAD ha preteso le scuse di Washington.\nWashington ha accettato e ha diffuso un comunicato stampa in cui dichiara \u00abnon posso n\u00e9 difendere n\u00e9 spiegare il mio comportamento [...] e non posso pi\u00f9 negare a me stesso che ci sono delle questioni che devo ovviamente esaminare nella mia anima, ho chiesto aiuto\u00bb.\n\"Grey's Anatomy\" trionfa agli Screen Actors Guild Awards ma sul \"red carpet\" tiene banco la polemica e, su forti pressioni della ABC, \u00e8 dovuto entrare in terapia per dare un segno tangibile del suo \"pentimento\": \u00abcon l'aiuto della mia famiglia e dei miei amici, ho iniziato ad andare in terapia. Credo sia un passo necessario per capire i motivi del mio comportamento e per essere sicuro che non accada mai pi\u00f9. Apprezzo il fatto che mi \u00e8 stata data l'opportunit\u00e0 di trasformare i miei errori in azioni positive, sul piano umano e professionale\u00bb. Un set particolarmente litigioso sempre per colpa di Isaiah che gi\u00e0 aveva pesantemente litigato con Patrick Dempsey: il cast, riunito per ricevere il riconoscimento assegnato dal sindacato degli attori, ha cercato di stemperare la polemica.\nTuttavia, il 7 giugno 2007 la ABC ha annunciato che non avrebbe rinnovato il contratto all'attore e che non sarebbe apparso nelle stagioni successive.\nA maggio 2014, a sette anni dalla sua uscita di scena, Washington torna ad apparire nella serie TV, prendendo parte a un episodio della decima stagione dello show.\nAltri media.\nVideogioco.\nNel gennaio 2008 la societ\u00e0 Gameloft annuncia la produzione del videogioco \"\". Il 10 marzo 2009 viene commercializzato il gioco per PC, Nintendo DS e Wii, ricevendo per\u00f2 molte critiche riguardo alla sua semplicit\u00e0 e alla voce non realistica dei personaggi, e ricevendo un punteggio molto basso (2.0/10) dal sito DigitalSomething.com.\nWebserie.\nL'emittente ABC produce, in contemporanea con la programmazione della serie, tre webserie disponibili sul sito ufficiale, \"Seattle Grace: On Call\", \"Seattle Grace: Message of Hope\" e \"Grey's Anatomy: B-Team\".\nSeattle Grace: On Call.\nIl 20 novembre 2009 \u00e8 stata pubblicata la prima webserie in contemporanea con la sesta stagione dal titolo \"Seattle Grace: On Call\", fino al 21 gennaio 2010. Lo scopo \u00e8 quello di offrire una prospettiva diversa oltre che a quella ospedaliera nell'Emerald City Bar di Joe, davanti all'ospedale. Fra il cast della serie troviamo Joe il barista (Steven Bailey) e gli specializzandi Steve (Mark Saul), Megan (Molly Kidder), Pierce (Joseph Williamson), Graciella (Gloria Garayua) e Ryan (Brandon Scott); si aggiungono al cast Reed (Nora Zehetner) e Charles (Robert Baker).\nSeattle Grace: Message of Hope.\nDal 14 ottobre 2010 viene lasciata la seconda webserie in contemporanea con la settima stagione. Lo scopo \u00e8 quello di raccontare come il Dottor Webber cerca di alzare l'immagine dell'ospedale dopo la sparatoria. Fra il cast della serie troviamo Owen Hunt (Kevin McKidd), Dr. Richard Webber (James Pickens Jr.) e i nuovi regulars Jackson Avery (Jesse Williams) e April Kepner (Sarah Drew). Kevin McKidd dirige personalmente la webserie.\nGrey's Anatomy: B-Team.\nNel 2018 in contemporanea con la programmazione della quattordicesima stagione, sul sito ufficiale della ABC, viene pubblicata una nuova webserie che racconta le avventure delle nuove matricole del Grey and Sloan Memorial Hospital e alle prese col loro primo giorno da chirurghi.\nSpin-off.\nPrivate Practice.\nIl 21 febbraio 2007, il The Wall Street Journal dichiar\u00f2 che la ABC aveva intenzione di creare uno spin-off della serie con protagonista la dottoressa Addison Montgomery, interpretata dall'attrice Kate Walsh. La nuova serie \u00e8 stata introdotta in un \"backdoor pilot\", un doppio episodio pilota andato in onda il 3 maggio 2007 e intitolato \"L'altro lato della vita\". \"Private Practice\" ha infine debuttato sulla ABC il 26 settembre 2007.\nLa serie si \u00e8 conclusa ufficialmente nel 2013, alla fine della sesta stagione.\nStation 19.\nIl 16 maggio 2017, la ABC ha ordinato un secondo spin-off della serie che segue le vite di un gruppo di vigili del fuoco di Seattle. Il 25 gennaio 2018 \u00e8 stato annunciato che la serie si chiama \"Station 19\".\nLa serie va in onda sulla ABC dal 22 marzo 2018."}
{"id": "199969", "revid": "339392", "url": "https://it.wikipedia.org/wiki?curid=199969", "title": "Cru\u00eflles", "text": ""}
{"id": "199970", "revid": "339392", "url": "https://it.wikipedia.org/wiki?curid=199970", "title": "Cru\u00eflles Monells i Sant Sadurn\u00ed de l'Heura", "text": ""}
{"id": "199972", "revid": "92723", "url": "https://it.wikipedia.org/wiki?curid=199972", "title": "Dicotomia", "text": "Il termine dicotomia deriva dal greco \"\u03b4\u03b9\u03c7\u03bf\u03c4\u03bf\u03bc\u03af\u03b1 \", \"dichotom\u00eca\" : composto da \"\u03b4\u03af\u03c7\u03b1\" (\"d\u00eccha\", in due parti) e \"\u03c4\u03ad\u03bc\u03bd\u03c9\" (\"t\u00e9mno\", divido) ed \u00e8 usato prevalentemente in matematica, filosofia e linguistica.\nLa dicotomia \u00e8 dunque la divisione di un'entit\u00e0 in due parti (che costituiscono una diade) che non necessariamente si escludano dualisticamente a vicenda ma che possono essere complementari.\nUna dicotomia pu\u00f2 non lasciare spazio per una terza parte, allora si parler\u00e0 di terzo escluso. Esiste comunque la possibilit\u00e0 di un \"terzo includente\" e di un \"terzo trasversale\".\nSi pu\u00f2 considerare una dicotomia come una partizione in 2 parti.\nA titolo esemplificativo, se preso un concetto A \u00e8 possibile dividerlo in due parti B e non-B, allora le due parti formano una dicotomia, dato che nessuna parte di B \u00e8 contenuta in non-B e che la somma di B e non-B fa esattamente A.\nSignificato filosofico.\nIl primo degli argomenti di Zenone contro il movimento si serve della dicotomia: un corpo per percorrere un determinato spazio dovr\u00e0 prima percorrerne la met\u00e0 e, prima ancora, la met\u00e0 della met\u00e0 e cos\u00ec di seguito fino al punto che dovrebbe attraversare infiniti spazi e quindi il moto non \u00e8 possibile .\nGli aristotelici estesero impropriamente questa argomentazione anche agli altri paradossi di Zenone relativi alla negazione della molteplicit\u00e0.\nIl metodo basato sulla dicotomia fu usato anche da Platone che divise per due le idee dal contenuto universale (idee-valori) in idee pi\u00f9 specifiche (idee-cose) stabilendo cos\u00ec una gerarchia delle idee come fa stabilendo, ad esempio, una distinzione tra amore sacro e amore profano, il primo, pi\u00f9 nobile, indirizzato all'anima, il secondo ai corpi. \nContestualizzazione.\nUna contestualizzazione pu\u00f2 essere fornita dalla connotazione assunta in biologia, dove una dicotomia \u00e8 una divisione di organismi in due gruppi, tipicamente basati su una caratteristica presente in un gruppo e assente nell'altro. Tali dicotomie sono parte integrante del processo di identificazione delle specie, attraverso domande in sequenza. Alla domanda \"Questo animale \u00e8 provvisto di ossa?\", si dividono le specie in vertebrati e invertebrati, essendo chiaro che nessun animale pu\u00f2 essere sia vertebrato che invertebrato, n\u00e9 tantomeno pu\u00f2 non appartenere a nessuna delle due categorie.\nPer estensione il termine indica una netta separazione tra due entit\u00e0 o punti di vista, ad esempio tra classicismo e romanticismo.\nIn botanica rappresenta un tipo di ramificazione caratterizzato dalla suddivisione dell'apice in due apici i quali possono a loro volta dividersi in due."}
{"id": "199973", "revid": "4", "url": "https://it.wikipedia.org/wiki?curid=199973", "title": "Doneztebe", "text": ""}
{"id": "199974", "revid": "4", "url": "https://it.wikipedia.org/wiki?curid=199974", "title": "Burgelu", "text": ""}
{"id": "199976", "revid": "307923", "url": "https://it.wikipedia.org/wiki?curid=199976", "title": "Bilar", "text": ""}
{"id": "199977", "revid": "4", "url": "https://it.wikipedia.org/wiki?curid=199977", "title": "Lizarra", "text": ""}
{"id": "199978", "revid": "76963", "url": "https://it.wikipedia.org/wiki?curid=199978", "title": "Fernando L\u00e1zaro Carreter", "text": "Biografia.\nMembro della Reale Accademia dal 1972, ne divenne presidente, ricoprendo la carica fino al 1998. Nella sua concezione il linguaggio \u00e8 un'entit\u00e0 viva, in continua evoluzione, per questo amava tanto tendere l'orecchio alla parlata quotidiana. In uno dei suoi ultimi interventi pubblici lament\u00f2 la percezione di una sorta di crescente anemia linguistica che minava gli spagnoli, fino a forzarli verso un guazzabuglio incomprensibile. \nA causa dell'insonnia poteva dedicarsi a un attento ascolto della radio, per analizzare il linguaggio giornalistico: nel 1997, infatti, pubblic\u00f2 \"El Dardo en la Palabra\", raccogliendo e analizzando errori e usi impropri della lingua. Il libro and\u00f2 a ruba.\nNell'ampia bibliografia, sono da ricordare: \"Las ideas lingu\u00edsticas en Espa\u00f1a durante el siglo XVIII\"; \"Diccionario de t\u00e9rminos filol\u00f3gicos\"; \"Estilo barroco y personalidad creadora\" (tr. it \"Stile barocco e personalit\u00e0 creatrice\"); \"Ensayos de po\u00e9tica\"; \"Lazarillo de Tormes en la Picaresca\"."}
{"id": "199985", "revid": "599013", "url": "https://it.wikipedia.org/wiki?curid=199985", "title": "Soa", "text": ""}
{"id": "199988", "revid": "131358", "url": "https://it.wikipedia.org/wiki?curid=199988", "title": "Etxebarri Doneztebeko Elizatea", "text": ""}
{"id": "199989", "revid": "4", "url": "https://it.wikipedia.org/wiki?curid=199989", "title": "Ezkaroze", "text": ""}
{"id": "199990", "revid": "4", "url": "https://it.wikipedia.org/wiki?curid=199990", "title": "Galoze", "text": ""}
{"id": "199991", "revid": "4", "url": "https://it.wikipedia.org/wiki?curid=199991", "title": "G\u00fcesa", "text": ""}
{"id": "199992", "revid": "4", "url": "https://it.wikipedia.org/wiki?curid=199992", "title": "Harana", "text": ""}
{"id": "199993", "revid": "4", "url": "https://it.wikipedia.org/wiki?curid=199993", "title": "Villanueva de Aezkoa", "text": ""}
{"id": "199994", "revid": "22475", "url": "https://it.wikipedia.org/wiki?curid=199994", "title": "Codice Gregoriano", "text": "Il Codex Gregorianus (Codice Gregoriano) \u00e8 una raccolta non ufficiale di costituzioni imperiali (in particolar modo di \"rescripta\") compresi fra l'et\u00e0 adrianea (anche se il rescritto pi\u00f9 antico pervenutoci \u00e8 del 196) e quella dioclezianea, e databile intorno al 291-292. \nNon si sa chi sia stato il suo autore, e sulla base del nome della raccolta si \u00e8 ipotizzato che esso sia stato un certo Gregorio o Gregoriano. L'opera, non pervenuta direttamente fino a noi, \u00e8 strutturata in almeno quattordici libri, divisi in \"titoli\", e \"rubriche\". Si tratta di un modello strutturale che verr\u00e0 utilizzato da tutte le successive raccolte di \"leges\". L'opera \u00e8 stata parzialmente ricostruita grazie alla Lex Romana Wisigothorum (che ne contiene un riassunto) e ad altre opere che ne contengono alcuni frammenti, come la \"Lex Romana Burgundionum\", la \"Mosaicarum et Romanarum legum Collatio\", e i \"Vaticana fragmenta\".\nIl testo delle costituzioni imperiali conteneva la \"inscriptio\" con il nome dell'imperatore emittente e del destinatario, e la \"subscriptio\" con il luogo e la data dell'emanazione del provvedimento."}
{"id": "199998", "revid": "4", "url": "https://it.wikipedia.org/wiki?curid=199998", "title": "Uharte", "text": ""}
{"id": "199999", "revid": "4", "url": "https://it.wikipedia.org/wiki?curid=199999", "title": "Iruraitz-Gauna", "text": ""}
{"id": "200001", "revid": "4", "url": "https://it.wikipedia.org/wiki?curid=200001", "title": "Iru\u00f1a Oka", "text": ""}
{"id": "200003", "revid": "4", "url": "https://it.wikipedia.org/wiki?curid=200003", "title": "Izaba", "text": ""}
{"id": "200004", "revid": "4", "url": "https://it.wikipedia.org/wiki?curid=200004", "title": "Itzaltzu", "text": ""}
{"id": "200005", "revid": "4106", "url": "https://it.wikipedia.org/wiki?curid=200005", "title": "Xal\u00f3", "text": ""}
{"id": "200006", "revid": "1543377", "url": "https://it.wikipedia.org/wiki?curid=200006", "title": "Thomas Hardy", "text": "Biografia.\nThomas Hardy nacque a Higher Bockhampton, nei pressi di Dorchester, nella contea inglese del Dorset, che diventer\u00e0 il \"Wessex\" dei suoi romanzi (il Wessex era l'antico nome del Dorset), in un'umile famiglia.\nComp\u00ec studi di architettura e and\u00f2 dapprima ad abitare a Londra per esercitare la professione che abbandon\u00f2 presto per dedicarsi alla letteratura.\nNel 1874 si spos\u00f2 con Emma Lavinia Gifford e si stabil\u00ec in una casa di campagna, Max Gate, presso Dorchester, dove trascorse l'intera vita senza alcun evento degno di rilievo.\nDivenne in breve tempo un importante intellettuale, nonch\u00e9 romanziere di successo. \"Jude l'oscuro\" \u00e8 il suo ultimo romanzo: esso \u00e8 anche la sua opera pi\u00f9 pessimistica e piacque talmente poco al pubblico vittoriano da indurre lo scrittore a pensare di aver raggiunto la fine della prosa; i suoi ultimi lavori sono infatti poesie. Nel 1914, due anni dopo la scomparsa di Emma, si spos\u00f2 una seconda volta con Florence Emily Dugdale che sar\u00e0 la sua biografa. Mor\u00ec al suo tavolo di lavoro nel 1928 e fu sepolto nel \"Poets' Corner\" dell'Abbazia di Westminster, a fianco di Charles Dickens. Il suo cuore venne espiantato e sepolto a Stinford, nella stessa tomba di sua moglie Emma, come aveva richiesto Hardy stesso.\nLa filosofia di Hardy.\nL'opera di Hardy sembra tracciare un collegamento tra il periodo vittoriano e il modernismo novecentesco, di cui vengono anticipati i temi, cos\u00ec pessimisti. Hardy non crede in un Dio creatore e buono, che si preoccupa di portare giustizia, ma in un destino immanente di ispirazione schopenhaueriana: l\"'Immanent Will\", che fa perdere ogni potere all'uomo, cos\u00ec piccolo nell'universo.\nL'obiettivo di Hardy era illustrare \"il contrasto tra la vita ideale desiderata da un uomo e quella reale e squallida che egli era destinato ad avere\"; un destino ostile, maligno, che finisce con l'annientamento della felicit\u00e0 e della speranza.\nLa Natura.\nLa Natura si configura come personaggio importante nell'intera opera di Hardy: una Natura indifferente all'uomo, che la combatte inutilmente: \u00e8 presente in lui la schopenhaueriana \"volont\u00e0 di vivere\", l'istinto alla sopravvivenza che rende possibile il proseguimento della specie nonostante le sofferenze. Tutti i romanzi di Hardy sono ambientati nel Wessex, nome fittizio per indicare quell'area a sud-ovest dell'Inghilterra chiamata Dorset in cui egli stesso era cresciuto, un'area agricola costellata di memorie del passato: tumuli, tracce e rovine di accampamenti e fortezze romane. Lo studio dell'architettura e l'essere cresciuto in quei luoghi fanno di Hardy un ottimo descrittore: dai paesaggi alle tradizioni campestri, ogni dettaglio \u00e8 accurato e realistico. I personaggi sono generalmente semplici uomini e donne di campagna, umili e rustici.\nLa lingua.\nLa Lingua \u00e8 dettagliata, sostenuta, e ricorre a espressioni dialettali. \u00c8 influenzato dall'arte degli Impressionisti: \"un romanzo \u00e8 un'impressione, non un ragionamento\", perci\u00f2 basa ogni sua opera su certi toni di colore: \"Jude l'Oscuro\" ad esempio, sul marrone e sul grigio, e le figure sono soprattutto geometriche.\nTecnica narrativa.\nHardy usa una tecnica di narrazione innovativa, perch\u00e9 pu\u00f2 essere definita \u201ccinematografica\u201d, che anticipa cio\u00e8 la cinematografia. Il narratore \u00e8 onnisciente: questo fa s\u00ec che i lettori di Hardy, e gli spettatori, accettino la macchina da presa come veritiera e trasparente, non considerandola un mezzo che li distanzia dalla storia e dai personaggi.\nHardy rinuncia al mezzo verbale (monologhi, dialoghi...) per presentare il materiale in termini visivi. Usa panoramiche, dissolvenze, zoom e primi piani.\nOpere principali.\n\"Via dalla pazza folla\".\nIl titolo si riferisce al concetto hardiano di campagna: un mondo quasi idilliaco, in cui l'uomo e la natura coesistono in perfetta sintonia e in cui ogni tentativo di rottura di questa armonia finisce in un clamoroso fallimento. Il titolo \u00e8 una voluta citazione da \"Elegia scritta in un cimitero campestre\" del poeta della scuola cimiteriale Thomas Gray.\nIl romanzo al cinema.\nDal romanzo furono tratte svariate versioni cinematografiche di cui la pi\u00f9 famosa \u00e8 \"Via dalla pazza folla\" del 1967, film diretto da John Schlesinger e interpretato da Julie Christie, Terence Stamp, Peter Finch e Alan Bates.\nMa gi\u00e0 nel 1909, l'Edison Manufacturing Company ne aveva girato il primo adattamento cinematografico. Nel Regno Unito, il regista statunitense Laurence Trimble gir\u00f2, nel 1915, \"Far from the Madding Crowd\" con Florence Turner, Henry Edwards e Malcolm Cherry.\nUna nuova versione cinematografica \u00e8 stata realizzata dal regista danese Thomas Vinterberg nel 2015.\n\"Tess dei D'Urbervilles\".\nIn questo romanzo sono descritti una serie di catastrofici eventi che avvengono alla protagonista, un'umile fanciulla di campagna colpevole di avere dei genitori che hanno voluto sfidare il Fato tentando di cambiare classe sociale e spezzando, cos\u00ec, l'equilibrio uomo-natura. Nel romanzo c'\u00e8 spazio anche per la denuncia sociale, infatti Hardy intende dimostrare l'innocenza di Tess, sedotta tendenziosamente da un provincialotto, mentre la comune mentalit\u00e0 vittoriana vorrebbe che ella si comportasse come una \u201cfallen woman\u201d, una \"donna caduta\". Il caso e la societ\u00e0 cospirano contro la ragazza, che si trova a dover lottare per vivere.\nIl romanzo al cinema\nda questo romanzo il regista Roman Polanski ha tratto il film \"Tess\" nel quale la protagonista \u00e8 interpretata da Nastassja Kinski, il romanzo fu posto all'attenzione del regista dalla moglie Sharon Tate, evento che viene ricordato in un altro film \"C'era una volta ad Hollywood\" diretto da Quentin Tarantino\n\"Jude l'Oscuro\".\nUltimo romanzo di Hardy (1895), fu male accettato dalla critica vittoriana per la denuncia sociale in esso presente: \"Jude l'Oscuro\" racconta la storia di un disgraziato ai limiti della societ\u00e0 che non riesce ad appartenere ad alcun ceto e, per questo motivo, non si sente \"abitante n\u00e9 tra gli uomini n\u00e9 tra i fantasmi\", essendo fantasma agli occhi degli uomini: \u00e8 \u201coscuro\u201d perch\u00e9 non viene n\u00e9 visto n\u00e9 sentito da essi.\nLe convenzioni vittoriane vengono derise e criticate aspramente, anche se, in linea con la sua filosofia, Hardy non trova comunque soluzione per Jude, vittima impotente.\nIl romanzo al cinema\nda questo romanzo il regista inglese Michael Winterbottom ha tratto il film \"Jude\" nel quale i protagonisti sono Christopher Eccleston nel ruolo di Jude e Kate Winslet nel ruolo di Sue Bridehead.\nPoesie.\nIl primo volume di versi fu pubblicato nel 1898 e si intitola \"Wessex Poems\" e in essi \u00e8 ben visibile l'impressione dell'opera darwiniana \"L'origine delle specie\", sottolineando ancora una volta la vittoria della lotta per la vita e della pena di vivere sopra ogni possibile visione provvidenziale. Postumo \u00e8 il volume \"Winter Words\" (1928) e, tra il 1903 e il 1908, Hardy scrisse un poema drammatico ispirato all'epopea napoleonica: \"The Dynasts\", ricco di allusioni alle tragedie greche."}
{"id": "200007", "revid": "4", "url": "https://it.wikipedia.org/wiki?curid=200007", "title": "X\u00e0bia", "text": ""}
{"id": "200008", "revid": "4", "url": "https://it.wikipedia.org/wiki?curid=200008", "title": "Xixona", "text": ""}
{"id": "200010", "revid": "4", "url": "https://it.wikipedia.org/wiki?curid=200010", "title": "Karrantza Harana", "text": ""}
{"id": "200011", "revid": "799504", "url": "https://it.wikipedia.org/wiki?curid=200011", "title": "Pittura napoletana", "text": "La pittura napoletana abbraccia un arco di tempo che va dal XVI secolo alla prima met\u00e0 del XX secolo, pur avendo come centro la citt\u00e0 di Napoli essa ha influenzato l'arte pittorica di tutto il sud Italia.\nTra le principali citt\u00e0 d'arte europee, Napoli pu\u00f2 vantare una lunga tradizione artistica sebbene non si sia potuta riscontrare una vera e propria scuola pittorica continuativa nei secoli e nota sul piano europeo.\nTuttavia importanti e numerose correnti artistiche si sono affermate nel corso dei secoli nella citt\u00e0 partenopea grazie al suo cosmopolitismo, che l'ha portata a contatto prima con la pittura senese e poi a quella emiliana, alla presenza di sovrani illuminati come Roberto d'Angi\u00f2 e Carlo di Borbone e grazie anche al passaggio in citt\u00e0 di Caravaggio, il cui arrivo, avvenuto nel XVII secolo, fu determinante per la nascita della pittura napoletana strettamente intesa con la conseguente fioritura in citt\u00e0 di un cospicuo numero di seguaci che contribuirono considerevolmente alla nascita della corrente del caravaggismo.\nNel corso del XIX secolo la pittura napoletana assunse una maggiore consapevolezza individuale grazie all'Accademia di Belle Arti che form\u00f2 un importante numero di artisti, dei quali, una parte di questi, costitu\u00ec la cosiddetta scuola di Posillipo, all'avanguardia nella pittura di paesaggio.\nDall'epoca antica al medioevo.\nAncor prima della formazione del Regno di Napoli, la citt\u00e0 ha potuto contare su una vasta tradizione artistica, sebbene abbia lasciato scarse tracce storiche. Sono alquanto misere le informazioni sull'arte di Napoli arcaica e greca, mentre per quanto riguarda il periodo romano, oltre alle informazioni derivanti dall'arte paleocristiana, i ritrovamenti archeologici di Pompei hanno fatto intuire che il rosso pompeiano fosse molto in voga tra le citt\u00e0 del golfo.\nIn pi\u00f9, sono state riscontrate varie tracce di interdipendenza sannita (come \u00e8 anche dimostrato dai ritrovamenti archeologici della necropoli di Castel Capuano). Si sa poco anche sull'influenza artistica normanna, sveva e bizantina. Tuttavia, in quest'ultimo caso, gli studiosi sono concordi nell'affermare che Napoli in quel periodo dovesse apparire di gusto prettamente \"orientalizzante\". Una delle pi\u00f9 importanti tracce bizantine \u00e8 riscontrabile negli interni della basilica di San Giovanni Maggiore.\nTrecento.\nL'arte napoletana, e soprattutto la pittura, ebbero un importante impulso sotto il regno della casata angioina, gi\u00e0 con Carlo II, e poi soprattutto con la salita al trono da parte di Roberto d'Angi\u00f2 nel 1309, quando si iniziano ad attirare in citt\u00e0 artisti gi\u00e0 noti agli ambienti toscani e romani e pi\u00f9 tardi illustri personalit\u00e0 della pittura fiamminga.\nGi\u00e0 prima dell'ascesa al trono di Roberto, nel 1308 \u00e8 documentato in citt\u00e0 Pietro Cavallini che Carlo II fornisce anche di casa e di pensione e che ricever\u00e0 benefici anche dal figlio Roberto. Il pittore romano esegu\u00ec gli affreschi nella Cappella Brancaccio nella chiesa di San Domenico Maggiore, databili al 1308-1309 circa, su commissione dell'importante cardinale napoletano Landolfo Brancaccio, che ebbe stretti legami con la casa regnante. Gli affreschi recano in citt\u00e0 le novit\u00e0 stilistiche del linguaggio che si era sviluppato tra Assisi, Firenze e Roma: un nuovo senso dello spazio, del volume delle figure, e soprattutto una umanizzazione di esse visibile anche nell\u2019espressivit\u00e0 dei volti. Per Il Cardinale Landolfo il Cavallini mini\u00f2 anche, tra il primo e il secondo decennio, un'importante \"Bibbia,\" anch'essa ricca di novit\u00e0 stilistiche.\nBuona parte della critica ha visto l'intervento del Cavallini, forse con la partecipazione di Filippo Rusuti, anche nel Coro delle Monache di Santa Maria Donnaregina Vecchia che presenta un complesso di affreschi di questo periodo molto dibattuti per attribuzione e datazione.\nNel 1317 Simone Martini fu chiamato alla corte angioina per eseguire la tavola celebrativa \"San Ludovico di Tolosa che incorona il fratello Roberto d'Angi\u00f2\", dipinto questo di particolare importanza per il contenuto e per il soggetto (si tratta infatti del primo dipinto ad aver ritratto una persona ancora in vita).\nAppena undici anni dopo dal periodo di Martini, sempre sotto la guida del Saggio, fu chiamato Giotto e la sua bottega a eseguire alcuni lavori in citt\u00e0 negli ambienti interni del Maschio Angioino e nella basilica di Santa Chiara. Di questi lavori oggi rimane ben poco, ma nonostante tutto resta comunque fondamentale il passaggio del maestro toscano a Napoli in quanto col suo arrivo s'istitu\u00ec il primo filone di seguaci (su tutti Roberto d'Oderisio) che potesse dar vita a una scuola locale.\nQuattro e Cinquecento.\nNel primo Quattrocento, sotto la guida di Renato d'Angi\u00f2, Napoli fu il principale centro della arte fiamminga in Italia e nell'Europa meridionale con importanti seguiti che introdussero nuove tecniche nella pittura di tutta Italia; i pi\u00f9 importanti sono Colantonio, allievo di Barth\u00e9lemy d'Eyck e maestro di Antonello da Messina, il quale esegu\u00ec a Napoli diverse opere tra cui: \"Consegna della regola francescana\" e \"San Girolamo nello studio\".\nCon l'avvento del regno di Alfonso V d'Aragona l'afflusso di pittori in citt\u00e0 avuto nel secolo precedente cess\u00f2 bruscamente. Fu questo il periodo della conquista di Napoli da parte degli aragonesi a discapito degli angioini. Simbolo di questa presa militare fu quindi l'esecuzione dell'arco trionfale del Castel Nuovo e con essa, negli anni successivi, la pittura fece posto alla scultura e all'architettura.\nDurante il periodo del viceregno, l'arte pittorica della capitale non riusc\u00ec ancora a decollare. Ci\u00f2 fu dovuto sostanzialmente al fatto che le politiche adottate dai sovrani furono incentrate per lo pi\u00f9 a finanziare le guerre in corso sulla scena europea. Inoltre, la citt\u00e0 viveva anni di forti mutamenti urbanistici che avrebbero modificato definitivamente l'assetto e la conformazione futura.\nTuttavia, vi furono comunque artisti degni di nota che arrivarono in citt\u00e0, ancora una volta di stampo toscano. Su tutti, si registrano Giorgio Vasari e Marco da Siena. Il primo oper\u00f2 a Napoli tra il 1544 e il 1545 eseguendo i lavori presso la sacrestia vecchia del complesso di Monteoliveto e diverse tele custodite nelle chiesa di San Giovanni a Carbonara, come la \"Crocifissione\". Il secondo invece si trasfer\u00ec a Napoli nel 1557 per restarci fino alla morte. Lavor\u00f2 presso la chiesa dei Santi Severino e Sossio, dove oper\u00f2 tra gli altri anche Antonio Solario, e in altri edifici di culto per i quali compose diverse opere, tra le quali: \"Arcangelo Michele\" e l\"'Adorazione dei magi\". L'arrivo del maestro senese in citt\u00e0 sar\u00e0 un fattore importante per la pittura locale in quanto, dalla sua bottega, uscir\u00e0 il maggior pittore tardo-manierista napoletano: Fabrizio Santafede.\nIl Santafede, a sua volta, fu negli anni successivi maestro per altri pittori che si affacciarono alla nuova Napoli artistica che stava per nascere, come Giovanni Bernardino Azzolino, Luigi Rodriguez e soprattutto Massimo Stanzione. L'attivit\u00e0 di Santafede e di altri pittori attivi sulla piazza partenopea a lui coevi (immortalata nel soffitto a cassettoni di Santa Maria la Nova) pu\u00f2 essere vista come una sorta di preludio dell'epoca d'oro della pittura napoletana che sarebbe iniziata con l'arrivo in citt\u00e0 del Merisi.\nDa ricordare nella prima met\u00e0 del secolo la presenza in citt\u00e0 di Andrea Sabatini e Marco Cardisco, che ebbero il merito di diffondere nel Sud lo stile di Raffaello; mentre nella seconda met\u00e0 si segnalano, oltre ai gi\u00e0 citati Pino e Santafede, altri validi interpreti locali del linguaggio manierista come Francesco Curia, Giovanni Bernardo Lama, Girolamo Imparato e l'olandese (ma trapiantato lungamente a Napoli) Teodoro D'Errico.\nSeicento.\nL'arte napoletana assume una dimensione pi\u00f9 forte e radicata solo a partire dal Seicento, quando diversi importanti pittori si fanno eredi della lezione del Caravaggio, che proprio a Napoli tra il 1607 e il 1610 soggiorna a pi\u00f9 riprese e sviluppa la sua arte. Questo fu il periodo che port\u00f2 alla nascita il caravaggismo, che tra le altre cose coincise sostanzialmente con l'arrivo in citt\u00e0 di altri maestri della pittura come Guido Reni e Giovanni Lanfranco. Tutti questi elementi furono indispensabili per la nascita, prima, e per lo sviluppo, poi, della pittura napoletana.\nPrimo fra tutti a seguire le orme del Merisi fu Carlo Sellitto, non a caso oggi definito \"il primo caravaggesco napoletano\": opere di quest'artista d'origini lucane si trovano disseminate in diverse chiese della citt\u00e0 nonch\u00e9 in diversi musei nazionali. La sua prematura morte, avvenuta all'et\u00e0 di soli 33 anni, tuttavia priv\u00f2 ben presto Napoli del ritrattista pi\u00f9 ricercato tra i membri dell'aristocrazia partenopea. Sebbene il Sellitto fu il primo caravaggista, a essere maggiormente influenzato da Caravaggio fu Battistello Caracciolo, gi\u00e0 probabilmente allievo di Belisario Corenzio, importante frescante che esegu\u00ec numerosi lavori presso diverse chiese napoletane. Il Caracciolo esprime appieno la grande rivoluzione caravaggesca delle tonalit\u00e0 della luce e dell'uso dell'ombra, abbandonando per\u00f2 gradualmente il realismo del maestro e avvicinandosi a modelli idealizzati classicisti probabilmente in seguito ai viaggi a Roma e Firenze: di lui si possono ammirare gli affreschi nella Certosa di San Martino e numerose tele conservate nelle chiese napoletane e nei musei nazionali, su tutte quella presente nella chiesa del Pio Monte della Misericordia a Napoli raffigurante la \"Liberazione di san Pietro\".\nPi\u00f9 o meno parallela a quella del Caracciolo \u00e8 l'attivit\u00e0 di Jusepe de Ribera detto lo \"Spagnoletto\", nato in Spagna nei pressi di Valencia ma napoletano di adozione. Dopo un soggiorno a Roma, il maestro spagnolo giunse nella citt\u00e0 partenopea nel 1616, forse per sfuggire ai creditori o forse chiamato dal vicer\u00e9 poich\u00e9 la sua fama era gi\u00e0 piuttosto diffusa. La sua arte \u00e8 violentemente realistica, accentuando Caravaggio anche nelle forti ombre in cui sono immersi i personaggi dei suoi quadri (molti dei quali a tema classico, come il \"Sileno ebbro\" al Museo di Capodimonte). Solo dopo l'incontro (sempre a Napoli) nel 1630 con Vel\u00e1zquez, la pittura dello Spagnoletto diventa pi\u00f9 chiara e colorata, attirando l'attenzione del re di Spagna che gli commissiona delle tele (oggi all'Escorial e al Museo del Prado). A Napoli le tele del Ribera sono pressoch\u00e9 presenti in ogni museo cittadino, mentre le chiese che ospitano suoi lavori sono quella del Ges\u00f9 Nuovo e la certosa di San Martino. L'arrivo del Ribera in citt\u00e0 coincide all'incirca con la chiusura della stagione del Caravaggio. Questo fattore non \u00e8 da tralasciare perch\u00e9 cos\u00ec si ebbe modo di proseguire la scia artistica intrapresa dal pittore lombardo con un altro maestro di calibro internazionale gi\u00e0 noto all'epoca oltre i confini. Prova di ci\u00f2 fu il fatto che anche lo Spagnoletto ebbe modo di creare un filone di seguaci influenzati e formatisi presso la sua bottega. Fu questo il caso del pittore napoletano pi\u00f9 noto su scala mondiale: Luca Giordano.\nIl Giordano si annovera tra i pi\u00f9 importanti pittori italiani e tra i pi\u00f9 prolifici di sempre, avendo all'attivo circa tremila dipinti eseguiti. La sua arte inizia con la scuola riberesca prolungandosi nel tempo fino a superare definitivamente la tradizione del barocco seicentesco, inaugurando cos\u00ec l'arte del secolo successivo con i suoi vivaci colori che riprende dallo studio magistrale della pittura veneta che fece durante un suo soggiorno a Venezia e dall'attento studio altres\u00ec di autori del Cinquecento come Raffaello, Annibale Carracci e Michelangelo. Del Giordano si possono ricordare tele e cicli di affreschi di primaria importanza nel contesto artistico nazionale. Gli affreschi nella \"galleria di Luca Giordano\" (gi\u00e0 \"galleria degli Specchi\") al palazzo Medici Riccardi di Firenze sono tra le opere pi\u00f9 note di questo artista, esposto oltre che nei musei e chiese di Napoli anche al Prado di Madrid, alla National Gallery di Londra, al Kunsthistorisches di Vienna, al Louvre di Parigi, agli Uffizi di Firenze e in altre parti d'Italia.\nSe l'ultima parte del Seicento \u00e8 ampiamente dominata dalla presenza di Luca Giordano, bisogna dire che contemporaneamente a questi un altro pittore che sal\u00ec alla ribalta nello stesso periodo fu Mattia Preti. Il Preti, pittore calabrese giunto in citt\u00e0 nel 1653, ebbe modo di affrescare con pitture votive sul dopo peste del 1656-1657 tutte e quattro le porte onorarie di Napoli, dei cui lavori oggi permane solo quello su porta San Gennaro. Proprio a Napoli avviene l'incontro con Luca Giordano che risulter\u00e0 di particolare rilevanza per entrambi in quanto fonte per i due di un interscambio di influenze stilistiche. Del Preti si possono ammirare anche alcune tele presenti a Capodimonte nonch\u00e9 gli affreschi sul soffitto della chiesa di San Pietro a Majella.\nParallelamente al Ribera, al Giordano e al Preti, intanto, Massimo Stanzione, gi\u00e0 allievo del Fabrizio Santafede, perfeziona la sua pittura grazie a un viaggio fatto a Roma nel 1617. Fu cos\u00ec che divenne uno dei primi autori napoletani del Seicento a staccarsi dall'impronta del Merisi. Divenne di fatto uno dei pi\u00f9 importanti e ricercati affrescatori di Napoli, ricevendo in alcuni casi commissioni anche in Spagna. Egli fu grande amico e collaboratore artistico di un'altra pittrice giunta in quegli anni (1630) a Napoli, vista la fiorente attenzione all'arte che la citt\u00e0 stava riversando: Artemisia Gentileschi. Della Gentileschi permangono in citt\u00e0 diverse opere eseguite dagli anni trenta del XVII secolo fino alla sua morte, avvenuta nel 1653. Infatti l'artista romana, dalla vita travagliata e ricca di sofferenze, decise di adottare la citt\u00e0 partenopea come sua seconda patria, trovando infatti nozze e concependo due figlie in loco. L'arrivo a Napoli della Gentileschi, anch'essa sulla scia del Caravaggio, fu motivo di una importante crescita professionale, trovando infatti commissioni tanto di particolare prestigio quanto con una certa frequenza. Furono questi gli anni delle tre tele per la cattedrale di Pozzuoli: il \"San Gennaro nell'anfiteatro di Pozzuoli\", l\"Adorazione dei Magi\" e il \"San Procolo e Nicea\"; dell\"Annunciazione\" di Capodimonte; nonch\u00e9 gli anni delle commissioni spagnole, con la \"Nascita di san Giovanni Battista\", opera questa appartenente a un ciclo di sei commissioni quattro delle quali affidate allo Stanzione, una a Paolo Finoglia e una alla Gentileschi.\nGli autori come Ribera, Giordano, Caracciolo, Stanzione e Preti, accompagnati da altri esponenti che sono stati di passaggio a Napoli nella prima met\u00e0 del Seicento, come Guido Reni, Domenichino, Giovanni Lanfranco, saranno motivo di grande influenza per le generazioni che seguiranno contribuendo direttamente e indirettamente all'evoluzione della pittura locale. In particolar modo, gli arrivi del Domenichino e del Lanfranco (che stazionarono in citt\u00e0 per circa un decennio) furono motivo di respiro per la pittura partenopea, fino ad allora troppo incentrata sulla scuola di Caravaggio e sui suoi seguaci. Dai tre pittori \"forestieri\", che hanno lasciato in citt\u00e0 molte opere tra pitture e cicli di affreschi, ci fu dunque modo di ricevere influssi tipici della pittura emiliana donando in questo modo una maggior dimensione artistica alla appena nata scuola locale. A tutti questi nomi, si affiancano quelli di altri artisti le cui opere sono soventemente esposte in importanti siti italiani e internazionali: Bernardo Cavallino, Aniello Falcone, Salvator Rosa, Micco Spadaro, Andrea De Lione, Filippo Vitale, Andrea Vaccaro, Pacecco De Rosa, Cesare e Francesco Fracanzano, Paolo Finoglio, Giovanni Ricca, Antonio De Bellis, Onofrio Palumbo, Francesco Guarini, Giuseppe Marullo, Andrea Malinconico, Francesco Di Maria, Giacomo Farelli, Domenico Viola e gli specialisti della natura morta Giovan Battista Ruoppolo, Giovan Battista Recco, Giuseppe Recco, Andrea Belvedere, Luca Forte.\nSettecento.\nNel Settecento la pittura a Napoli viene dominata essenzialmente da artisti locali che riprendono in qualche modo le ultime pitture di Luca Giordano molto vicine alla scuola veneziana e quindi europea. In particolare fecero da modelli gli affreschi nella certosa di San Martino di Napoli (con il \"Trionfo di Giuditta\") e nel monastero di San Lorenzo del Escorial.\nAlle grandi tele di stampo religioso fanno posto i cicli di affreschi di gusto religioso-mitologico. La fioritura in citt\u00e0 e negli immediati dintorni di importanti palazzi nobiliari e reali ha inoltre fatto s\u00ec che l'attenzione venisse distolta dai soli edifici religiosi partenopei. Uno dei pi\u00f9 proficui pittori di corte fu senza dubbio Fedele Fischetti, il quale lavor\u00f2 a palazzo Cellamare, Fondi, Carafa di Maddaloni, alla reggia di Capodimonte, di Carditello, al Palazzo Reale fino alla reggia di Caserta.\nDiversi altri sono gli artisti vissuti in questo secolo, anche se nessuno di questi riusc\u00ec comunque a eguagliare i livelli del Giordano e del Ribera. Oltre al nucleo di pittori che ha vissuto a cavallo tra la fine del XVII e gli inizi del XVIII secolo, come Paolo De Matteis, Nicola Malinconico, Giacomo del P\u00f2, Domenico Antonio Vaccaro, Giuseppe Simonelli, Nicola Russo, Giovanni Battista Lama e Andrea d'Aste, numerosi altri furono gli autori locali di medio-alto livello che si formarono e operarono a Napoli per il resto del secolo. Si ricordano Sebastiano Conca, Giuseppe Bonito, Gaspare Traversi, Nicola Maria Rossi, Giuseppe Mastroleo, Lorenzo De Caro, Leonardo Olivieri, Santolo Cirillo, Domenico Mondo, Filippo Falciatore, Jacopo Cestaro, Carlo Amalfi, Paolo De Majo, Francesco Celebrano, Crescenzo Gamba, Francesco Maria Russo, Saverio Persico, Pietro Bardellino, Giacinto Diano, Girolamo Starace-Franchis, Evangelista Schiano, Antonio Sarnelli, Giovanni Sarnelli, Angelo Mozzillo. Tuttavia i maggiori autori che si registrano e che fecero da scuola ad altri artisti furono Francesco Solimena e Francesco De Mura.\nL'opera di Francesco Solimena, attento a creare scene coreografiche e ricche di complesse architetture, ebbe una certa risonanza europea. A Napoli vi sono numerosi e notevoli affreschi: quelle sulla \"Virt\u00f9\" nella sagrestia della basilica di San Paolo Maggiore (1690), il \"Trionfo della fede sull'eresia ad opera dei Domenicani\" nella sacrestia di San Domenico Maggiore e le sue pale di santi quali \"San Francesco rinuncia al sacerdozio\" in Sant'Anna dei Lombardi e in altri musei e chiese napoletane. Solo dopo la partenza di Luca Giordano e il suo avvicinamento all'Arcadia, la pittura assume nuove sfaccettature in un certo senso pi\u00f9 manieristiche ma pi\u00f9 vicine al gusto dell'epoca, tra cui \"La cacciata di Eliodoro dal tempio\" (1725) nel Ges\u00f9 Nuovo e soprattutto gli affreschi della Reggia di Caserta su temi pi\u00f9 terreni e pi\u00f9 laici.\nContinuatore di Solimena \u00e8 Francesco De Mura che si forma nella sua bottega e le cui opere risultano spesso di difficile attribuzione poich\u00e9 il suo stile si accosta molto a quello del maestro. Di questo pittore rimangono svariate opere dislocate in alcuni musei italiani, molti lavori eseguiti nelle chiese di Napoli, alcuni nei palazzi nobiliari di Napoli e Torino e infine, rimane un cospicuo numero di opere al complesso del Pio Monte della Misericordia, in quanto donate dall'artista alla sua morte. Il De Mura diviene nel corso del XVIII secolo il pittore pi\u00f9 ricercato del Regno di Napoli ricevendo inoltre l'invito ufficiale da parte di Ferdinando IV di Borbone a divenire pittore di corte a Madrid. Tale invito verr\u00e0 tuttavia declinato da parte del maestro napoletano.\nAnche Corrado Giaquinto studia a Napoli presso Solimena, ma la sua lezione tardo-barocca viene nel Giaquinto unita alle prime correnti neoclassiche e all'intensit\u00e0 cromatica di Luca Giordano. Anche se la maggior parte e le pi\u00f9 importanti delle sue opere sono altrove, Napoli \u00e8 dunque il centro della formazione di questo artista nato a Molfetta.\nDa poco riscoperta grazie a una grande mostra al Castel Sant'Elmo e in Germania \u00e8 l'opera di Gaspare Traversi, napoletano sulla cui formazione poco si sa ma che forse studia presso Solimena; attraverso i suoi quadri pu\u00f2 essere notata la sua attenzione ai modelli del Seicento napoletano (Caracciolo, de Ribera) e quindi indirettamente al Caravaggio, bench\u00e9 nell'ultima parte della sua vita l'ambiente pi\u00f9 borghese di Roma lo porta ad aderire ai canoni illuministici.\nOttocento e la Scuola di Posillipo.\nLa pittura napoletana si trasforma completamente nell'Ottocento, abbandonando ogni residuo tardo-barocco o caravaggesco e inserendosi in un pi\u00f9 vasto movimento artistico, paesaggistico e in parte romantico, che assume connotati propri con la Scuola di Posillipo tra il 1820 e il 1860.\nQuesto movimento affonda le sue radici nell'arte paesaggistica seicentesca di Micco Spadaro e del tardo Salvator Rosa, e si fonde con le innovazioni di artisti quali John Constable e William Turner la cui fama viene portata nella capitale del Regno di Napoli dai romantici impegnati nel Grand Tour, il viaggio obbligatorio di ogni artista del tempo nelle grandi citt\u00e0 d'arte italiane.\nA questo va aggiunto anche il fenomeno dilagante nella pittura di paesaggi (realizzati su fogli e piccole tele da vendere ai turisti giunti a Napoli), immortalando cos\u00ec i paesaggi del Vesuvio, di Pompei, delle costiere campane, delle isole o di altri scorci della citt\u00e0.\nA portare alla nascita di una vera corrente pittorica di questo tipo \u00e8 Antonio Von Pitloo, giovane olandese che giunge a Napoli nel 1815, dopo un soggiorno a Parigi a contatto con paesaggisti seguaci di Valenciennes, dove muore nel 1837, lasciandovi una grande eredit\u00e0. \nPitloo unisce tutte queste istanze pre-paesaggistiche e \"introduce\" per primo a Napoli la tecnica della pittura \"en plein air\" (\"all'aria aperta\"), dipingendo in splendidi olii ricchi di luce ed effetti cromatici i paesaggi pi\u00f9 classici della citt\u00e0 partenopea. Un suo allievo \u00e8 Jean Grossgasteiger, tirolese di origine, autore di ariosi paesaggi napoletani diurni e di acquarelli in notturno, nei toni del grigio fondo e con rialzi di biacca.\nSimile nel soggetto, ma piuttosto difforme nella tecnica, \u00e8 invece l'arte di Giacinto Gigante, figlio di un altro pittore, Gaetano, che in tarda et\u00e0 abbraccer\u00e0 anch'egli la Scuola di Posillipo. Dopo aver studiato con Pitloo, Gigante unisce le nuove tecniche acquisite con le sue abilit\u00e0 (era anche tipografo) e crea piccoli quadri - in maggioranza acquerelli - immortalando grandi e suggestivi paesaggi (Amalfi, Capri, Caserta, il Vesuvio) con un taglio quasi fotografico, come anche sulla stessa linea tra vedutista e fotografo della natura e delle tradizioni popolari Pasquale Mattej (poliedrico artista) si distinse per i grandi quadri eseguiti per Ferdinando II e Pio IX.\nLa Scuola di Posillipo vanta molti artisti: Achille Vianelli, Gabriele Smargiassi, Teodoro Ducl\u00e8re, Frans Vervloet, Raffaele Carelli, Gonsalvo Carelli, Gabriele Carelli, Gaetano Gigante, Ercole Gigante, Pasquale Mattej, Vincenzo Franceschini, Beniamino De Francesco, Salvatore Fergola. Oltre ai seguaci di Giacinto Gigante e i minori: Vincenzo Abbati, Achille Carelli, Achille Carrillo, Giuseppe Castiglione, Pasquale De Luca, Augusto Dun, Alessandro Fergola, Francesco Fergola, Francesco Fergola junior, Luigi Fergola, Leopoldo Galluzzi, Achille Gigante, Emilia Gigante, Guglielmo Giusti, Giovan Giordano Lanza, Alessandro La Volpe, Giacomo Micheroux, Antonio Papandrea, Claudio Von Pitloo, Giovanni Serretelli, Gustavo Witting, Teodoro Guglielmo Witting, Antonio Zezon.\nAlla Scuola di Posillipo vi furono anche degli artisti collaterali, che ripresero in parte le tematiche espressive e cromatiche come: Salvatore Candido, Cesare Uva, Giovanni Cobianchi, Giuseppe Cobianchi, Federico Cortese, Giuseppe Laezza, Achille Solari e molti altri artisti minori attivi a Napoli della prima met\u00e0 del Diciannovesimo secolo.\nEsaurisce completamente il suo corso verso il 1865, lasciando brillare altre personalit\u00e0 slegate da questa corrente quali tra tutti Domenico Morelli, che oper\u00f2 completamente nell'Accademia di Belle Arti (come studente, docente, direttore e presidente) e la cui arte fonde verismo a tardo-romanticismo a modelli neoseicenteschi; tra gli altri, da citare Pasquale Di Criscito, allievo del Morelli, di cui \u00e8 possibile ammirare il sipario di scena del teatro Bellini e soprattutto il soffitto del teatro Giuseppe Verdi di Salerno. Importante fu anche Giacomo Di Chirico, di origini lucane, le cui opere, inizialmente ritraenti soggetti storici, divennero poi rappresentazioni folkloristiche della sua regione, che riscossero un grande successo all'estero (in particolare in Francia). \nTra i suoi meriti, Di Chirico ricevette la croce di \u201cCavaliere d'Italia\u201d dal re Vittorio Emanuele II.\nTra la fine dell'Ottocento e l'inizio del Novecento.\nLa pittura napoletana di questo periodo riprende le esperienze dalla Scuola di Posillipo, dell'Impressionismo e del Post-impressionismo francese, con artisti molto valenti fra cui si ricordano: Carlo Brancaccio, Vincenzo Caprile, Giuseppe Carelli, Clementina Carrelli, Angela Carugati, Giuseppe Casciaro, Arnaldo De Lisio, Vincenzo Gemito, Vincenzo Irolli, Antonio Mancini, Vincenzo Migliaro, Salvatore Petruolo, Salvatore Postiglione, Attilio Pratella, Raffaele Ragione, Oscar Ricciardi, Rubens Santoro, Pietro Scoppetta, Raffaele Tafuri, Giovanni Battista, Amelia Tessitore Gelanz\u00e8, Vincenzo Volpe, ecc.\nNovecento: dalla secessione napoletana alla Transavanguardia.\nLa pittura napoletana di inizio Novecento \u00e8 caratterizzata dai movimenti europei della Secessione dove vede Eugenio Viti e Edgardo Curcio veri protagonisti mentre Luigi Crisconio \u00e8 la naturale evoluzione della Scuola di Resina. Sono di questi anni altri movimenti artistici napoletani come il \u201c\"Gruppo Flegreo\"\u201d che intendeva rivitalizzare la tradizione pittorica meridionale, il \u201c\"Gruppo degli Ostinati\"\u201d, pi\u00f9 vicino alle esperienze artistiche del Movimento Novecento (di Margherita Sarfatti) o i pittori del \"\u201cQuartiere latino\u201d,\" accomunati da uno stile di vita e artistico \"boh\u00e9mien\" fondato da Giuseppe Uva. Contemporanei al movimento di Valori Plastici e del ritorno all'ordine presenti alle Biennali di Venezia e alle Quadriennali di Roma operano Giovanni Brancaccio, Alberto Chiancone, Carlo Striccoli, Emilio Notte, Carlo Verdecchia, Vincenzo Ciardo, Guido Casciaro, Gennaro Villani. Nella scultura Saverio Gatto, Giovanni Tizzano, Francesco Jerace, Giuseppe Renda, Carlo De Veroli, Francesco Parente. Un'influenza delle esperienze precedenti e soprattutto dalla Scuola di Posillipo, limitandosi per\u00f2 talora a un vedutismo locale e a un pittoricismo di facile fruizione, operano Carmine Adamo, Antonio Asturi, Gaetano Bocchetti, Antonio Bresciani, Ezelino Briante, Leon Giuseppe Buono, Rubens Capaldo, Roberto Carignani, Nicolas De Corsi, Giovanni De Martino, Francesco De Nicola, Antonio De Val, Francesco Di Marino, Salvatore Federico, Francesco Galante, Saverio Gatto, Umberto Giani, Felice Giordano, Nicola Iuppariello, Antonio Madonna, Ermogene Miraglia, Giovanni Panza, Luca Postiglione, Paolo Pratella, Francesco Paolo Prisciandaro, Eugenio Scorzelli, Gaetano Spagnuolo, Amerigo Tamburrini, Clemente Tafuri, Attilio Toro, Mario Cortiello.\nFuturismo napoletano.\nSempre a inizio secolo anche Napoli subisce il fascino del futurismo, soprattutto con Emilio Notte e Francesco Cangiullo, oltre ai \"circumvisionisti\" di Carlo Cocchia, Guglielmo Peirce e Luigi Pepe Diaz.\nLa Transavanguardia campana.\n\u00c8 per\u00f2 il critico napoletano Achille Bonito Oliva, teorico della \u201cTransavanguardia\u201d a ridare, pi\u00f9 di ogni altro, energia e respiro internazionale alla pittura napoletana e campana. La Transavanguardia, con caratteristiche peculiari in ogni artista, recupera la tradizione pittorica e il \"genius loci\", superando il concettualismo dei movimenti artistici del Novecento. Ben tre dei \u201cmagnifici cinque\u201d della Transavanguardia sono campani: Mimmo Paladino, Nicola De Maria e Francesco Clemente.\nPittori di scuola napoletana (lista non esaustiva).\nA\nB\nC\nD\nE\nF\nG\nH\nI\nJ\nL\nM\nN\nO\nP\nQ\nR\nS\nT\nU\nV\nZ"}
{"id": "200012", "revid": "1982", "url": "https://it.wikipedia.org/wiki?curid=200012", "title": "Plantay", "text": ""}
{"id": "200014", "revid": "14691", "url": "https://it.wikipedia.org/wiki?curid=200014", "title": "Akuna matata", "text": ""}
{"id": "200019", "revid": "4", "url": "https://it.wikipedia.org/wiki?curid=200019", "title": "Cuartango", "text": ""}
{"id": "200020", "revid": "4", "url": "https://it.wikipedia.org/wiki?curid=200020", "title": "Koartango", "text": ""}
{"id": "200021", "revid": "125759577", "url": "https://it.wikipedia.org/wiki?curid=200021", "title": "Roberto Castelli", "text": "Storico dirigente della Lega Nord, Castelli in rappresentanza della stessa \u00e8 stato ministro della giustizia nei governi Berlusconi II e III oltre che viceministro presso il Ministero delle infrastrutture e dei trasporti per il governo Berlusconi IV.\nBiografia.\nFrequenta il \"liceo classico Alessandro Manzoni\" di Lecco, nella stessa classe di Roberto Formigoni, futuro Presidente della Regione Lombardia. Nel 1971 si laurea in ingegneria meccanica presso il Politecnico di Milano.\nHa lavorato per trent'anni nel campo dell'acustica applicata, dapprima come direttore tecnico della Lafranconi di Mandello del Lario (LC), e poi come libero professionista ed imprenditore nei sistemi di controllo del rumore, nella sicurezza in fabbrica e nella consulenza e rilascio di certificazioni ed omologazioni CE. \u00c8 stato, inoltre, consulente tecnico d'ufficio (CTU) presso il Tribunale di Lecco.\nLe sue attivit\u00e0 di ricerca e sviluppo tecnologico lo portano a partecipare al primo progetto sui trasporti organizzato dal CNR. Prende parte ai lavori per il varo dei regolamenti CEE e, come consulente tecnico della Commissione europea, alla valutazione di progetti d'innovazione tecnologica in ambito ambientale.\n\u00c8 autore di alcune pubblicazioni e corsi di formazione per ingegneri ed \u00e8 stato consulente tecnico della rivista \"Motociclismo\".\nAttivit\u00e0 politica.\nA met\u00e0 degli anni ottanta comincia la sua vita politica. Nel 1986 aderisce alla Lega Lombarda di Umberto Bossi, della quale nel marzo del 1987 diviene socio militante.\nNel movimento politico di Bossi ha ricoperto la carica di presidente della sezione provinciale di Como, quindi proboviro della Lega Lombarda nazionale e primo segretario della sede provinciale di Lecco nel 1994. Nelle amministrazioni locali \u00e8 stato primo degli eletti e capogruppo della Lega nel Consiglio provinciale di Como (1990) e in comune a Lecco (1997).\nDal 2002 \u00e8 Presidente della Lega Lombarda subentrando a Stefano Galli (presidente dal 1999 al 2002).\nDal 2010 insieme al senatore Piergiorgio Stiffoni fa parte del comitato amministrativo di tesoreria come segretario amministrativo del partito Lega Nord che affianca il tesoriere Francesco Belsito. Dopo una indagine di tre procure che indaga Belsito per presunti fondi neri elargiti dal partito per pagare le spese della famiglia del leader Umberto Bossi, dimessosi da Segretario Federale, nell'aprile del 2012 il Consiglio Federale decide di sostituire l'intero comitato di tesoreria. I due senatori saranno sostituiti dai deputati Silvana Comaroli, segretario amministrativo del gruppo della Lega Nord alla Camera dei deputati da fine 2011, e Roberto Simonetti, Presidente della Provincia di Biella. Nuovo tesoriere \u00e8 l'ex Presidente federale della Lega Nord Stefano Stefani.\nIl 4 dicembre 2011 \u00e8 nominato dal presidente Roberto Calderoli vicepresidente del Parlamento del Nord.\nParlamentare alla Camera e al Senato.\nNel 1992 viene eletto per la prima volta, col sistema proporzionale, alla Camera dei deputati. Nel 1994 \u00e8 rieletto deputato nel collegio uninominale di Lecco. Nel 1996 torna in Parlamento come senatore, eletto nel collegio a cavallo fra le province di Lecco e Bergamo; da allora ha ripetuto in pi\u00f9 occasioni di avere l'onore di essere il \"Senatore di Pontida\" (localit\u00e0 in provincia di Bergamo presso la quale si tengono i raduni annuali del suo partito). Dopo essere stato vicepresidente del gruppo parlamentare della Lega Nord alla Camera, dal 1999 al 2001 \u00e8 presidente dello stesso gruppo al Senato.\nNel 2000 \u00e8 tra i promotori della coalizione della Casa delle Libert\u00e0, fondata su un accordo tra la Lega e gli altri partiti del centrodestra.\nMinistro della Giustizia.\nDal 2001 al 2006 \u00e8 Ministro della giustizia nel secondo, e poi nel terzo governo Berlusconi dopo essere stato rieletto per la quarta volta in Parlamento in occasione delle elezioni politiche del 2001.\nIl 29 luglio 2003 il Senato della Repubblica respinge (con 121 si e 166 no) una mozione di sfiducia presentata dal centrosinistra contro Castelli.\nNel 2004 emana la legge 189/2004 sul maltrattamento,abbandono e uccisione di animali.\nL'11 gennaio del 2005 a Lugano (Cantone Ticino), Castelli, Ministro della Giustizia, si presenta ad una manifestazione voluta da Umberto Bossi presso l'ultima dimora del federalista lombardo Carlo Cattaneo. Alla manifestazione prendono parte l'allora ex ministro dell'Economia Giulio Tremonti, il ministro Roberto Calderoli, il Ministro del Lavoro e politiche sociali Roberto Maroni e una delegazione della Lega dei Ticinesi (un movimento politico localista ad ispirazione cantonale elvetico) guidata dall'imprenditore luganese Giuliano Bignasca. Bossi parler\u00e0 tre volte per un totale di 15 minuti, attaccando \u00abl'Europa dei massoni\u00bb.\nEmana la 38/2006 in cui riforma, inasprendo le pene, il reato di adescamento dei minori ( rientrante nell'abuso minorile), specie attraverso internet e i nuovi mezzi di comunicazione a distanza. \nL'opposizione al mandato d'arresto europeo.\nAlla fine del 2001 la Lega tramite il suo ministro della Giustizia Roberto Castelli \u00e8 stata in prima fila per impedire all'Unione europea di adottare un mandato di cattura europeo, volto a sostituire nel tempo le estradizioni all'interno della UE. Parlando da \"Radio Padania Libera\" l'8 dicembre 2001 Castelli spiegher\u00e0 che \u00abtra i trentadue reati proposti c'\u00e8 quello di razzismo e xenofobia: chi decide a livello europeo chi \u00e8 razzista e chi no? Chi garantisce, ad esempio, i cittadini che scenderanno in piazza domani?\u00bb. E il giorno dopo la manifestazione leghista \"No immigrati, sanatoria, terrorismo\" a Milano, Castelli avverte i suoi compagni di partito che \u00abse non mi fossi opposto al mandato di cattura europeo, avremmo corso il rischio di avere un vero e proprio reato di opinione su razzismo e xenofobia. Tutti voi avreste rischiato di essere arrestati da un qualsiasi magistrato europeo di sinistra, e vi assicuro che ce ne sono molti, solo perch\u00e9 siete qui a manifestare contro l'immigrazione clandestina\u00bb. Poche ore dopo il governo italiano ritira ogni pretesa, con grande disappunto della Lega. La decisione quadro in Italia \u00e8 stata attuata con la legge 22 aprile 2005 n. 69.\nL'opposizione alle norme UE contro razzismo e xenofobia.\nIl 25 aprile 2002 Castelli dichiara la sua contrariet\u00e0 alla dichiarazione approvata all'unanimit\u00e0 dal Consiglio dei ministri dell'Unione Europea contro il razzismo e la xenofobia. Castelli contesta che quella dichiarazione ponga anche la necessit\u00e0 di \u00abarmonizzare le legislazioni nazionali contro il razzismo e la xenofobia\u00bb sulla base della proposta quadro presentata dalla Commissione il 29 novembre 2001 ove \u00abper \"razzismo e xenofobia\" si intende il convincimento che la razza, il colore, la discendenza, la religione o i convincimenti, l'origine nazionale ed etnica siano fattori determinanti per nutrire avversione nei confronti di singoli individui o di gruppi\u00bb. Cos\u00ec, secondo il ministro leghista, si \u00abrischia di sconfinare in una limitazione della libert\u00e0 di pensiero. Per esempio, il reato fa riferimento anche al convincimento che un individuo si ritenga superiore a un altro. Io mi chiedo: come pu\u00f2 un magistrato entrare nel convincimento personale di un individuo? Il punto \u00e8 che stiamo viaggiando su una linea di confine molto delicata: un conto \u00e8 essere razzista, e noi condanniamo il razzismo e la xenofobia, un conto \u00e8 esprimere liberamente le proprie opinioni e fare lotta politica\u00bb. Ma per la Commissione europea \u00abil convincimento in s\u00e9 non \u00e8 considerato reato: sono solo le azioni criminose motivate da questo convincimento che vengono punite, e per le quali la motivazione razzista \u00e8 considerata un'aggravante\u00bb.\nSempre in nome della \"libert\u00e0 di opinione\", nel marzo 2003 Castelli porr\u00e0 il veto dell'Italia al Consiglio dei ministri della Giustizia della UE sull'approvazione della decisione-quadro sul razzismo e la xenofobia.\nAncora il 2 giugno 2005 Castelli torna a porre il veto motivandolo stavolta con il \u00abrinvio a giudizio di Oriana Fallaci per xenofobia\u00bb avvenuto una settimana prima, e perch\u00e9 \u00abil Parlamento italiano intende riprendere in mano i reati d'opinione\u00bb. Come in effetti accadr\u00e0 con la promulgazione della legge 24 febbraio 2006, n. 85 che ha alleggerito notevolmente anche le pene contro l'odio razziale o etnico. L'UE arriver\u00e0 a un accordo su razzismo e xenofobia solo nel novembre 2008.\nLa riforma Castelli dell'ordinamento giudiziario.\nNel 2005 viene approvata la riforma dell'ordinamento giudiziario che porta il suo nome. La riforma \u00e8 una legge delega, e in quanto tale impegna il governo ad assumere decreti legislativi atti ad attuare le direttive del testo approvato in Parlamento.\nI contenuti principali della riforma riguardano: la separazione delle funzioni, la selezione e la formazione dei magistrati, le procedure di progressione di carriera, le procedure disciplinari, l'organizzazione delle procure, il decentramento funzionale.\nLa riforma Castelli \u00e8 stata poi superata dai ddl Mastella del 2006-2007.\nIl conflitto di attribuzione sulla grazia a Bompressi.\nNel 2006, in rapporto al caso nato successivamente al rifiuto di Castelli di controfirmare la grazia per Ovidio Bompressi, con conseguente conflitto di attribuzione dei poteri con il Presidente della Repubblica Carlo Azeglio Ciampi, la Corte Costituzionale sentenzia, in tema di grazia che il Guardasigilli non pu\u00f2 rifiutare la controfirma sui provvedimenti di grazia decisi dal Capo dello Stato (sentenza n. 200/2006).\nSenatore.\nAlle elezioni del 2006 viene rieletto senatore per le liste della \"Lega Nord Padania - Movimento per l'Autonomia\" nella regione Lombardia ed \u00e8 presidente del gruppo parlamentare del suo partito e membro della Commissione Giustizia.\nIl 14 gennaio 2007, in occasione del 7\u00ba Congresso nazionale della Lega Lombarda tenutosi a Milano, viene confermato alla presidenza del movimento.\nNell'ottobre del 2007, la Lega Nord ha proposto un emendamento alla legge finanziaria per eliminare gli stanziamenti ad hoc per la fondazione EBRI (\"European Brain Research Institute\") fondata dalla senatrice a vita Rita Levi-Montalcini: l'ultima delle sue numerose iniziative scientifiche, un nuovo centro di ricerca sul cervello a Roma in collaborazione con la Fondazione S. Lucia e il CNR. Tale finanziamento fu interpretato dal senatore Massimo Polledri come finalizzato all'ottenimento del voto della Montalcini sulla legge finanziaria; per questo motivo il senatore propose un emendamento al decreto legge collegato alla legge finanziaria 2007 per eliminare gli stanziamenti. Roberto Castelli sottoscrisse l'emendamento dicendo che se la Montalcini avesse voluto allontanare da s\u00e9 ogni sospetto non avrebbe dovuto \"far altro che votare a favore dell'emendamento, che fa rinunciare a questa sorta di emolumento che viene dato per il voto della senatrice Levi Montalcini\". Fu poi proposto dai sostenitori dell'emendamento di destinare tale finanziamento all'ospedale San Raffaele, definito \"polo di eccellenza\" nella ricerca neurologica. L'emendamento della Lega Nord \u00e8 stato in seguito respinto a larghissima maggioranza con 75 si, 173 no 57 astenuti.\nViceministro alle Infrastrutture.\nAlle elezioni del 2008 Castelli viene rieletto Senatore per le liste della \"Lega Nord Padania Bossi\" nella regione Lombardia e grazie all'importante successo ottenuto dal suo partito (oltre l'8% di consensi a livello nazionale) torna a far parte della squadra di governo del quarto governo Berlusconi con l'incarico di sottosegretario per il Ministero delle Infrastrutture e dei Trasporti con delega alle infrastrutture; dal 21 maggio 2009 viene nominato viceministro dello stesso dicastero.\nProposta di inserimento della croce nella bandiera italiana.\nA seguito del referendum svizzero sulla costruzione di minareti,\nCastelli ha dichiarato come \u00abancora una volta dagli svizzeri ci viene una lezione di civilt\u00e0. Il messaggio, che arriva soprattutto a noi che viviamo vicini a questa terra, \u00e8 forte. Occorre un segnale forte per battere l'ideologia massonica e filoislamica che purtroppo attraversa anche le forze alleate della Lega\u00bb. \u00abCredo che la Lega Nord possa e debba nel prossimo disegno di legge di riforma costituzionale chiedere l'inserimento della croce nella bandiera italiana\u00bb.\nLa proposta \u00e8 stata liquidata dal Ministro della difesa Ignazio La Russa come \u00abbattuta propagandistica\u00bb, mentre il Ministro degli esteri Franco Frattini, pi\u00f9 possibilista, l'ha definita \u00absuggestiva\u00bb.\nCandidato sindaco di Lecco.\nIn occasione delle elezioni amministrative del 2010 Castelli viene candidato a sindaco del capoluogo manzoniano per la coalizione formata dalla \"Lega Nord - Lega Lombarda - Bossi\" e del \"Popolo della Libert\u00e0 per Lecco\" ma risulta sconfitto da Virginio Brivio candidato della coalizione di centrosinistra (PD, FdS-SEL, IdV e liste civiche), che diventa sindaco con il 50,2% (13.690 voti) contro il 44,2% (12.049 voti). A tal proposito bisogna segnalare la presenza di oltre 600 voti al PdL nella parte proporzionale, con indicazione disgiunta al candidato sindaco del PD Brivio. Nel settembre del 2013 si dimette dalla carica di Consigliere Comunale di Lecco e annuncia il suo \"addio alla politica attiva\".\nProcedimenti giudiziari.\nCastelli \u00e8 stato indagato dal Tribunale di Roma per abuso d'ufficio per alcune consulenze affidate alla societ\u00e0 Global Brain, durante il suo mandato come Ministro della giustizia nel periodo del secondo governo Berlusconi. Il 20 dicembre 2007 il Senato ha negato l'autorizzazione a procedere in giudizio in base all'art. 96 della Costituzione; per le stesse accuse anche il Tribunale dei ministri ha chiesto di procedere contro Castelli, e di nuovo \u00e8 stata negata l'autorizzazione. Per gli stessi fatti la Corte dei Conti, con l'ordinanza n. 502/2009, ha condannato Castelli al rimborso di 100.000 euro a titolo di risarcimento erariale, con l'esclusione del dolo, dichiarando la consulenza \u00abirrazionale e illegittima\u00bb. In appello, con sentenza n. 384/2012, la Corte dei Conti ha stabilito in via definitiva che il procedimento sopra citato \u00e8 nullo; pertanto Castelli \u00e8 stato completamente prosciolto da ogni addebito.\nMarco Travaglio sostiene in un suo libro che sarebbero stati contestati a Castelli altri danni per un ammontare di 400.000 euro circa.\nQuerela di Diliberto.\nIl 18 marzo 2004, durante la trasmissione televisiva TeleCamere il segretario del PdCI Oliviero Diliberto ha querelato Castelli che, accusato di essere sceso in piazza il giorno prima a gridare \u00abchi non salta italiano \u00e8!\u00bb, aveva replicato: \u00abpiuttosto che mandare in giro a sprangare come fai tu, preferisco saltare\u00bb. Il 22 luglio 2009 la Giunta per le Autorizzazioni del Senato ha deciso la non giudicabilit\u00e0 del Senatore Castelli in sede di giustizia ordinaria perch\u00e9 il fatto contestato deve intendersi come reato ministeriale in quanto Castelli lo ha commesso nel perseguimento \u00abdi un preminente interesse pubblico\u00bb. L'opposizione ha attaccato la maggioranza accusando la Giunta di essersi di fatto sostituita alla magistratura e la stampa ha coniato il termine \"salva-Castelli\"."}
{"id": "200023", "revid": "287204", "url": "https://it.wikipedia.org/wiki?curid=200023", "title": "Lagran", "text": ""}
{"id": "200024", "revid": "1982", "url": "https://it.wikipedia.org/wiki?curid=200024", "title": "Poizat", "text": ""}
{"id": "200027", "revid": "122885120", "url": "https://it.wikipedia.org/wiki?curid=200027", "title": "Witiza", "text": "Origine.\nFiglio del re dei visigoti Egica e di Cixilona (663-?), figlia del predecessore di Egica, il re Ervige.\nBiografia.\nTra il 698 ed il 700 il padre Egica lo associ\u00f2 al trono e gli assegn\u00f2 il governo dell'ex regno dei Suebi, la Galizia.\nSucceduto al padre Egica, nel 702, si dimostr\u00f2 un sovrano pi\u00f9 clemente di quest'ultimo. Cosciente delle tensioni create dalle persecuzioni dei suoi predecessori, richiam\u00f2 coloro i quali erano stati esiliati da suo padre, restituendo loro le propriet\u00e0 e gli schiavi precedentemente confiscati. \nL'inizio del suo regno coincise con la celebrazione del XVIII Concilio di Toledo, di cui non si sono conservati gli atti ma durante il quale, con tutta probabilit\u00e0, venne riconosciuta l'autorit\u00e0 di Witiza;se ne conserva tuttavia parziale notizia in cronache posteriori come quella del vescovo Lucas di Tui, che colloca il Concilio nella Chiesa di Pietro e Paolo di Toledo e nella quale Witiza viene descritto come in aperta opposizione al clero cattolico locale per aver permesso a coloro che vennero esiliati dai suoi predecessori Ervige e Egica di far ritorno nel Regno (tra cui molti ebrei) e per aver reso praticabile la poligam\u00eca (della quale si fa menzione anche in una cronaca del IX secolo nota come \"Chronicon Moissiacense\" (cod.Paris.lat.4886), che reca la descrizione dell'harem che Witiza cre\u00f2 all'interno del Palazzo Reale). Tale concilio fu presieduto dal metropolitano Felix, a cui succedette Gunderico o Gulderico. Quest'ultimo dovette forse restare in carica per pochi anni, poich\u00e9 - verso la fine del regno di Witiza - la carica di metropolitano era rivestita da Sinderedo, che guid\u00f2 il clero con mano ferrea, applicando rigidamente i dettami regi.\nPoco si conosce del regno di Witiza: stando a un cronista anonimo, continuatore della Cronaca di sant'Isidoro di Siviglia, si tratt\u00f2 di un periodo di prosperit\u00e0 per la Spagna. Negli ultimi anni di governo, Witiza associ\u00f2 al trono il figlio Agila II, assegnandogli le province Settimania e Tarraconense, sotto la guida del nobile Rechsindo, probabilmente suo familiare; la mossa tuttavia non incontr\u00f2 il favore della nobilt\u00e0 gota. Infatti Witiza litig\u00f2 col vescovo Sinderedo e dovette punire alcuni nobili: fece accecare Teodefredo, duca di Cordova e mand\u00f2 in esilio Pelagio (colui che poi guid\u00f2 l'insurrezione anti-araba, nelle Asturie), figlio del duca di Cantabria, Favila che era stato bandito da Egica e poi, sempre durante il regno di Egica, ucciso dallo stesso Witiza.\nVerso il 708, vi fu un tentativo di invasione, da parte degli arabi e berberi di Ifriqiya, che prontamente Witiza respinse, e nello stesso periodo sembra (secondo il cronista Isidoro di Pax Julia) che rintuzzasse anche il tentativo dei Bizantini di ritornare sulla penisola iberica dalle Baleari.\nSecondo Roderigo, cronista e arcivescovo del XII secolo, Witiza fu detronizzato ed accecato; gli storici sostengono che sia una leggenda e sostengono che mor\u00ec di morte naturale tra il 709 ed il 710. \nDopo la morte di Witiza, nel 710, gli succedette il figlio Agila II, ma alcuni funzionari ed anche parte dei nobili goti (forse gli stessi che erano stati perseguitati da \u00c9gica) non vollero riconoscere il nuovo re, ma non ebbero la forza di detronizzarlo. Allora elessero al trono Roderico (conosciuto anche come Rodrigo), il quale per\u00f2 dovette affrontare l'opposizione di parte della nobilt\u00e0 e di buona parte del clero, che invece appoggiava Agila II.\nDiscendenti.\nDi Witiza si conoscono tre figli:"}
{"id": "200028", "revid": "1982", "url": "https://it.wikipedia.org/wiki?curid=200028", "title": "Trancli\u00e8re", "text": ""}
{"id": "200030", "revid": "35267565", "url": "https://it.wikipedia.org/wiki?curid=200030", "title": "Elfo domestico", "text": ""}
{"id": "200033", "revid": "1982", "url": "https://it.wikipedia.org/wiki?curid=200033", "title": "Autels", "text": ""}
{"id": "200037", "revid": "15756", "url": "https://it.wikipedia.org/wiki?curid=200037", "title": "Lago Kariba", "text": "Il lago Kariba \u00e8 un grande lago artificiale al confine tra lo Zambia e lo Zimbabwe, formatosi tra il 1958 e il 1963 dopo la costruzione della diga di Kariba sul fiume Zambesi. Il lago si trova a circa met\u00e0 del corso dello Zambesi, a 1.300 chilometri dalla foce del fiume sull'Oceano Indiano. La diga che lo ha formato si trova sulla costa nord-orientale del lago.\nIl lago Kariba \u00e8 lungo pi\u00f9 di 220 chilometri e ha una larghezza massima di 40 chilometri. Copre un'area di 5.580\u00a0km\u00b2 e ha una capacit\u00e0 di 180\u00a0km\u00b3 (ovvero, 180 miliardi di m\u00b3). La profondit\u00e0 massima del lago \u00e8 di 97 metri, ma in media \u00e8 profondo 29 metri. Dopo la costruzione l'enorme peso dovuto alla quantit\u00e0 di acqua ha probabilmente innescato sismi nella zona.\nEcologia.\nPrima che il lago Kariba si formasse, la vegetazione della zona venne bruciata, creando uno spesso strato di terreno fertile su quello che sarebbe diventato il letto del fiume. Questo ha influito sull'ecologia del fiume, dandogli un aspetto vibrante. Molte specie di pesci sono state introdotte nel lago, in particolare la kapenta, un tipo di sardina importata dal lago Tanganica, che ha permesso lo sviluppo di una prospera industria peschiera. \u00c8 stata introdotta anche la pesca sportiva, per incoraggiare la crescita del turismo. Sia lo Zambia che lo Zimbabwe stanno tentando di sfruttare il lago per sviluppare l'industria turistica sulle rispettive coste di appartenenza."}
{"id": "200039", "revid": "1305772", "url": "https://it.wikipedia.org/wiki?curid=200039", "title": "Pietro Lunardi", "text": "Biografia.\nSi \u00e8 laureato in ingegneria civile dei trasporti all'Universit\u00e0 di Padova nel 1966.\nDal 1972 al 1974 \u00e8 esercitatore di geotecnica. Dal 1974 al 1989 insegna \"Consolidamento del suolo e delle rocce\" alla facolt\u00e0 di Ingegneria dell'Universit\u00e0 di Firenze. Dal 1989 al 1994 \u00e8 docente di \"Difesa e conservazione del suolo\" alla facolt\u00e0 di Ingegneria dell'Universit\u00e0 di Parma.\nAttivit\u00e0 professionale.\nDal 1967 lavora con la Cogefar Spa: come responsabile dell'ufficio Geotecnico e Geomeccanico (dal 1972), segue la progettazione e la realizzazione di diverse dighe (in Camerun, in Guatemala, in Kenya e, in Italia, a Ridracoli), gallerie e stazioni sotterranee per metropolitane (Singapore, Atene, Lione, Milano, Roma, Genova, Napoli), grandi trafori (Gran Sasso e Frejus).\nNel 1979 fonda la Rocksoil (Srl, poi Spa), societ\u00e0 di geoingegneria specializzata nella realizzazione di tunnel e gallerie. Lunardi si occupa della ricostruzione del ponte ferroviario sul fiume Taro (1982) e nel 1987 lavora all'esperimento della tracimazione del lago formatosi nella Val Pola durante l'alluvione della Valtellina del luglio 1987.\n\u00c8 stato presidente della \"Societ\u00e0 Italiana Gallerie\".\nAttivit\u00e0 da funzionario pubblico.\nNel 1987 \u00e8 nominato Presidente della Commissione tecnico-scientifica della Regione Lombardia per la ricostruzione e la riconversione della Valtellina e delle zone della Lombardia colpite dalle calamit\u00e0 idrogeologiche del luglio 1987. Presso il ministero per il Coordinamento della Protezione Civile, \u00e8 stato vicepresidente della \"Commissione Valtellina\".\n\u00c8 stato consigliere del Presidente del Consiglio Giovanni Goria per i problemi della difesa e conservazione del territorio in relazione alle grandi infrastrutture (1987-1988), membro della \"Commissione Grandi Rischi\" del Ministero per la Protezione Civile (1984-1995), membro del Comitato Nazionale per la difesa del suolo del Ministero dei lavori pubblici (1991-1994).\nIn seguito fa parte della Commissione di esperti della Traforo del Monte Bianco S.p.A. sull'incendio che nel marzo 1999 port\u00f2 alla chiusura del Traforo del Monte Bianco, del quale ha redatto il progetto di ripristino. \u00c8 inoltre membro della commissione tecnico-scientifica mista italo/francese nominata dal Comitato Comune di Amministrazione delle Concessionarie del Traforo del Monte Bianco.\nMinistro delle Infrastrutture e dei Trasporti (2001-06).\nLunardi ricopre la carica di Ministro delle infrastrutture e dei trasporti (formato dalla fusione dei Ministeri dei Lavori Pubblici, dei Trasporti, della Marina Mercantile e delle Aree Urbane) nei Governi Berlusconi II e III (2001-06).\nLe principali realizzazioni di Lunardi nel periodo del suo mandato ministeriale includono:\nA partire dal 2001, Lunardi si \u00e8 dichiarato favorevole all'elevazione dei limiti di velocit\u00e0 sulle autostrade fino a 150\u2013160\u00a0km/h, ma non \u00e8 mai riuscito a far passare la misura in Consiglio dei Ministri.\nIl 16 febbraio 2005 la Camera respinge con 186 s\u00ec e 267 no una mozione di sfiducia presentata dalle opposizioni nei suoi confronti per il blocco prolungato dell'A3 Salerno-Reggio Calabria causato dalla neve il precedente gennaio.\nSenatore di Forza Italia (2006) e Deputato PdL (2008).\nAlle elezioni politiche del 2006, Pietro Lunardi viene eletto per la prima volta in Parlamento, come senatore per Forza Italia nella regione Emilia-Romagna.\nNel 2008 \u00e8 ricandidato e rieletto alla Camera dei deputati per il Popolo della Libert\u00e0. Assieme ad altri deputati, ha proposto la reintroduzione dell'immunit\u00e0 parlamentare (Ddl C.1509).\nIndagini giudiziarie.\nIl 19 giugno 2010 si apprende che Pietro Lunardi \u00e8 indagato nell'ambito dell'inchiesta sugli appalti G8 per corruzione e in seguito viene inserito nel registro degli indagati insieme all'Arcivescovo di Napoli ed ex Prefetto di \"Propaganda Fide\" Crescenzio Sepe. Secondo i magistrati perugini, l'ex ministro avrebbe acquistato con mutuo ipotecario, su segnalazione diAngelo Balducci da Propaganda Fide, quando questa era presieduta da Sepe, un immobile in Via dei Prefetti a Roma per 4.160.000 \u20ac, prezzo ritenuto inferiore alla valutazione di 8 milioni fatta dall'architetto Zampolini; Lunardi ha giustificato tale prezzo a causa della fatiscenza dell'immobile e del fatto che al momento dell'acquisto fosse occupato da nove inquilini. Secondo l'accusa, Lunardi avrebbe in cambio fornito a Propaganda Fide 2,5 milioni di \u20ac di finanziamento per la costruzione di un museo dell'istituzione in piazza di Spagna, finanziamento che nella realt\u00e0 dei fatti era stato erogato dal Ministero dei Beni Culturali tramite decreto governativo.\nDopo l'autorizzazione del Tribunale dei Ministri, la Camera dei deputati ha ricevuto gli atti giudiziari per valutare se concedere o respingere la richiesta di autorizzazione a procedere nei confronti dell'ex ministro da parte degli inquirenti. Nell'ottobre 2010 la giunta per le autorizzazioni a procedere della Camera ha rinviato tali atti alla magistratura. Nel maggio 2012 l'indagine si \u00e8 conclusa con l'archiviazione definitiva.\nControversie.\nConflitto di interessi.\nLunardi \u00e8 stato accusato di conflitto di interessi: come ministro dei lavori pubblici, avrebbe avuto interesse a pilotare le decisioni governative per favorire le ditte di famiglia, quali la Rocksoil, di propriet\u00e0 della moglie, come anche la societ\u00e0 Tre Esse, controllate sempre dalla famiglia Lunardi e impegnate nella progettazione e nella realizzazione di alcuni rami della rete ferroviaria ad alta velocit\u00e0 (TAV).\nIl 27 luglio 2006 l'Autorit\u00e0 Garante della Concorrenza e del Mercato delibera che l'ex ministro non ha violato la legge sul conflitto d'interessi.\nIn un'intervista a \"Le Iene\" il Ministro Lunardi ha dichiarato che, proprio allo scopo di evitare la possibilit\u00e0 di conflitti di interessi, la societ\u00e0 Rocksoil avrebbe operato esclusivamente all'estero.\nCritiche.\nLunardi \u00e8 stato oggetto di critiche, che gli hanno fatto guadagnare il nomignolo \"Pier Veloce\" per la lingua pi\u00f9 svelta del pensiero, a causa di alcune frasi. Una sulla mafia nell'agosto del 2001 estrapolata dal contesto di una dichiarazione sulla realizzazione delle opere strategiche nel sud:\nUn'altra frase che suscit\u00f2 polemiche fu quando confid\u00f2, dopo avere introdotto la patente a punti, di \"correre di notte a 150 all'ora e anche di pi\u00f9\"."}
{"id": "200041", "revid": "110157", "url": "https://it.wikipedia.org/wiki?curid=200041", "title": "Museo archeologico del territorio di Suasa", "text": "Il Museo archeologico del territorio di Suasa \u00e8 allestito nel palazzo Della Rovere di San Lorenzo in Campo (PU). Questo museo permette di ripercorrere la storia dell'ambiente e del popolamento antico della media valle del Cesano attraverso materiali archeologici e interessanti reperti geologici, faunistici e fossili.\nIl percorso espositivo culmina con la sezione dedicata a Suasa romana e preromana e con la collezione Giorgi, che raccoglie reperti rari come il \"cippo suasano\" ed esemplari di vasi etrusco-corinzi.\nAllestimento.\n\u00c8 allestito all'interno del Palazzo della Rovere. Il percorso consente al visitatore di cogliere l'evoluzione dell'ambiente e del popolamento umano della Valcesano, sino alle soglie del medioevo. Sei le sale espositive, disposte su due piani. Il percorso didattico \u00e8 organizzato su due livelli: uno per gli adulti e uno per i ragazzi. Una sezione conserva reperti archeologici di varia provenienza e oggetti etnici africani, a ricordo dell'allestimento originario del museo, curato dallo storico locale e frate dell'ordine \u201cSaveriano\u201d Gello Giorgi. Tra il 2004 e il 2006 si intrapresero lavori di restauro che hanno permesso di riportare all'aspetto originario sia il primo piano che i sotterranei. Gli interventi, realizzati con il contributo del Fondo Europeo di Sviluppo Regionale e dello Stato, furono l'occasione di curare il riallestimento dell'Antiquarium. Il Museo \u00e8 stato ristrutturato ed allestito sotto la direzione scientifica del Dipartimento di Archeologia dell'Universit\u00e0 di Bologna e della Soprintendenza per i Beni Archeologici delle Marche. Nel 2007 la nuova inaugurazione."}
{"id": "200042", "revid": "1982", "url": "https://it.wikipedia.org/wiki?curid=200042", "title": "Bouteille", "text": ""}
{"id": "200043", "revid": "73447", "url": "https://it.wikipedia.org/wiki?curid=200043", "title": "Live Shit- Binge &amp; Purge", "text": ""}
{"id": "200044", "revid": "2187915", "url": "https://it.wikipedia.org/wiki?curid=200044", "title": "Legge di Grosch", "text": "La legge di Grosch \u00e8 una legge empirica proposta da Herb Grosch nel 1965.\nQuesta legge collega le prestazioni delle applicazioni a quelle del computer. La legge asserisce che avere computer pi\u00f9 veloci permette elaborazioni pi\u00f9 economiche e, quindi, rende questi computer convenienti.\nQuesta legge \u00e8 molto dibattuta. Paul Strassmann, nel suo libro \"The Squandered Computer\", asserisce che la legge di Grosch \u00e8 stata totalmente confutata e che serve a ricordare che la storia dell'informatica \u00e8 piena di leggi empiriche errate. Grosch stesso afferm\u00f2 che la legge aveva molto pi\u00f9 senso negli anni sessanta e settanta che attualmente. Originariamente era prevista per valutare il prezzo dei servizi informatici. Grosch, inoltre, spieg\u00f2 che la sua legge aveva senso quando il personale e l'installazione dei sistemi aveva un costo ridotto paragonato al costo delle attrezzature, mentre attualmente il costo del personale e dell'installazione \u00e8 quasi sempre superiore al costo dei sistemi informatici."}
{"id": "200053", "revid": "110157", "url": "https://it.wikipedia.org/wiki?curid=200053", "title": "Costante di Ramanujan-Soldner", "text": "In matematica, la costante di Ramanujan-Soldner \u00e8 una costante matematica definita come l'unico zero positivo del logaritmo integrale. Il nome si deve a Srinivasa Ramanujan e Johann Georg von Soldner.\nIl suo valore \u00e8 approssimativamente formula_1\nPoich\u00e9 il logaritmo integrale \u00e8 definito come il valore principale di:\nsi ha:\no, equivalentemente:\ne dunque:\nche facilita il calcolo per gli interi positivi. Inoltre, dal momento che la funzione integrale esponenziale soddisfa l'equazione:\nl'unico zero positivo dell'integrale esponenziale corrisponde al logaritmo naturale della costante di Ramanujan-Soldner, e il suo valore \u00e8 approssimativamente:"}
{"id": "200054", "revid": "1982", "url": "https://it.wikipedia.org/wiki?curid=200054", "title": "Capelle (Aisne)", "text": ""}
{"id": "200057", "revid": "768068", "url": "https://it.wikipedia.org/wiki?curid=200057", "title": "Fran\u00e7ois Couperin", "text": "Biografia.\nLe origini.\nCharles Couperin (morto nel 1654) si stabil\u00ec a Chaumes-en-Brie, a est di Parigi, intorno al 1601. Divenne un proprietario terriero e suonava come organista presso l'abbazia benedettina di St. Pierre. Almeno tre dei molti suoi figli divennero musicisti professionisti: Louis (1626-1661), Fran\u00e7ois (1631-1701) e Charles (1638-1679).\nIntorno al 1650 Jacques Champion de Chambonni\u00e8res, poi clavicembalista del re di Francia, fu in visita a Chaumes-en-Brie. Louis, Fran\u00e7ois, e Charles Couperin incontrarono Chambonni\u00e8res in occasione della festa di San Giacomo, invitandolo a un breve concerto composto da Louis. Il clavicembalista reale fu talmente impressionato che port\u00f2 Louis a Parigi con lui. I suoi fratelli lo raggiunsero poco dopo. Nel 1653 Louis Couperin divenne organista della chiesa di Saint-Gervais a Parigi, posizione poi occupata dai membri della famiglia Couperin per 173 anni.\nLa vita.\nFran\u00e7ois Couperin nacque a Parigi nel 1668 da Charles Couperin (1638-1679) e Marie Gu\u00e9rin (?-1690ca). Cominci\u00f2 i suoi studi musicali sotto la guida del padre Charles e dello zio Fran\u00e7ois. Rimasto presto orfano di padre ed essendo morti entrambi gli zii, la sua educazione musicale fu affidata all'organista Jacques Thomelin. Per la sua formazione la madre non bad\u00f2 a spese.\nNel 1688 divenne organista a Saint-Gervais e nel 1693 fu assunto come organista presso la Chapelle Royale di Versailles di Luigi XIV (fu assunto per un \"quartier\" - un trimestre - alternandosi con altri tre organisti nel servizio). A Couperin fu affidata l'educazione musicale dei principi reali, tra cui il \"secondo delfino\" Luigi), nipote del re. Da qui in avanti, forte della sua posizione a corte, Couperin potr\u00e0 dedicarsi alla composizione ed all'insegnamento. \n, la sua carriera musicale fu determinata soprattutto dalla sua attivit\u00e0 di clavicembalista e dalle sue suites denominate \"Ordres\", che lo resero apprezzato dai suoi contemporanei al punto da divenire un musicista imitato, non solamente dai francesi ma anche dai tedeschi e dai belgi.\nAncora oggi viene considerato, insieme a Johann Sebastian Bach e a Domenico Scarlatti, come uno dei pi\u00f9 proficui clavicembalisti di tutti i tempi. Divenne il maestro preferito della nobilt\u00e0 parigina, insegnando il clavicembalo a numerose personalit\u00e0 della societ\u00e0 francese dell'epoca. Protetto dagli esponenti della famiglia reale e da altri illustri mecenati (tra cui il principe di Cond\u00e9), ebbe importanza come compositore e didatta, e inoltre come interprete delle sue musiche clavicembalistiche. La carica di clavicembalista reale (\"ordinaire du roi pour le clavecin\", o \"musicista ordinario del re per il clavicembalo\") venne tuttavia assegnata al musicista Jean-Baptiste d'Anglebert (figlio del famoso Henry), che Couperin, tuttavia, sostitu\u00ec sempre pi\u00f9 spesso a corte.\nNel corso degli anni cambi\u00f2 abitazione diverse volte, ma sempre a Parigi e non volle mai vivere a Versailles. Ebbe quattro figli: due maschi e due femmine. Mor\u00ec a Parigi nel 1733.\nComposizioni.\nCouperin raccolse le sue composizioni per clavicembalo in quattro libri di \"pi\u00e8ces de clavecin\", dati alle stampe nel 1713, nel 1716-1717, nel 1722 e nel 1730. La sua musica per organo \u00e8 costituita da diversi brani raccolti in due \"Messe\", pubblicate sotto il nome di Pi\u00e8ces d'Orgue. Si distinse anche come compositore di musica strumentale , \"Airs\" e musica sacra.\nDal punto di vista pedagogico ha lasciato il trattato \"L'Art de Toucher le Clavecin\" (1716-1717) ed ha chiarito il suo pensiero e la sua poetica musicale nelle prefazioni alle sue composizioni. Una sua nota frase \u00e8 \"Amo molto pi\u00f9 ci\u00f2 che mi commuove di ci\u00f2 che mi stupisce\" (\"J`aime beaucoup mieux ce qui me touche que ce qui me surprend\"). \nQuasi tutta la sua musica fu stampata a Parigi tra il 1713 ed il 1730. Alcune ristampe apparvero dopo il 1733, anno della sua morte.\nFu tra i primi a sostenere la necessit\u00e0 di adoperare il pollice, qualora necessario.\nOggi riposa nel vecchio Cimitero di Saint-Gervais.\nL'eredit\u00e0 e la rinascita.\nIn vita la sua fama e la sua fortuna furono grandi soprattutto in Francia, dove la sua musica continu\u00f2 ad essere eseguita per alcuni anni dopo la sua morte. In seguito, con il mutare del gusto e della prassi musicale, la sua produzione fu dimenticata e venne riscoperta alla fine del XIX secolo. Nella prima met\u00e0 del Novecento le sue composizioni per clavicembalo furono nuovamente eseguite in pubblico, per iniziativa della celebre clavicembalista polacca Wanda Landowska.\nNel 1917 Maurice Ravel compose e gli dedic\u00f2 una Suite per pianoforte: \"Le Tombeau de Couperin\", costituita da 6 brani, scritti secondo forme compositive nate come clavicembalistiche.\nMusica per strumenti a tastiera.\nComposizioni per clavicembalo.\nCouperin compose un gran numero (oltre 240 brani) di composizioni per clavicembalo, le \"pi\u00e8ces\" (\"pezzi\", \"brani\") ordinate in 27 \"ordres\" e distribuite in 4 libri (1713, 1716-1717, 1722, 1730). Gli \"ordres\" sono dei veri e propri \"cicli\" paragonabili alle \"suites\" strumentali dei compositori dell'et\u00e0 barocca.\nCouperin ricorre, specialmente nei primi due libri, anche alla suite utilizzandone la tradizionale serie di danze, ma agisce liberamente secondo la sua sensibilit\u00e0 poetica. Con il passare del tempo si allontaner\u00e0 sempre pi\u00f9 dalla struttura classica Allemande - Courante - Sarabande - Gigue per dare pi\u00f9 spazio alla \"pi\u00e8ce de caract\u00e8re\".\nLa forma pi\u00f9 usata \u00e8 il \"Rondeau\", con i suoi \"couplets\" ed il ritornello.\nIl IV Ordre \u00e8 l'unico completamente in tonalit\u00e0 maggiore (Fa).\nI titoli di questi brani mirano spesso a descrivere ed evocare stati d'animo, aspetti del carattere, sentimenti, sensazioni, idee, oggetti, luoghi, personaggi (seguendo una moda del suo tempo, ad esempio, compose ad imitazione delle campane \"Le carillon de Cith\u00e8re\" e ad imitazione del canto degli uccelli \"Le rossignol en amour\"). Questi brani sono noti come \"pi\u00e8ces de caract\u00e8re\". \nMolti nomi presenti nei titoli si riferiscono chiaramente a personaggi dell'epoca, soprattutto esponenti dell'aristocrazia francese e soprattutto parigina; nella scelta dei titoli spesso traspare un'ironia analoga a quella di Jean de La Bruy\u00e8re nei suoi Les Caract\u00e8res ou Les m\u0153urs de ce si\u00e8cle (1688). I titoli sono tutti al femminile poich\u00e9 la parola \"pi\u00e8ce\" (\"pezzo\", \"brano\") \u00e8, nella lingua francese, femminile: si tratta di una femminilizzazione dei titoli che risponde ad un'esigenza di ossequio alla grammatica francese. Sarebbe sbagliato, pertanto, pensare che tutti i brani siano dedicati a figure femminili. Altri brani invece presentano dei titoli molto curiosi, come ad esempio:\nRiconoscimenti.\nGli \u00e8 stato dedicato il cratere Couperin su Mercurio."}
{"id": "200059", "revid": "439868", "url": "https://it.wikipedia.org/wiki?curid=200059", "title": "Alfred Werner", "text": "Biografia.\nRicevette il premio Nobel per la chimica nel 1913 con la seguente motivazione:\nin quanto propose una configurazione ottaedrica per i complessi dei metalli di transizione.\nWerner svilupp\u00f2 le basi delle moderne teorie della chimica di coordinazione.\nAutore di pi\u00f9 di 150 pubblicazioni rivolse la sua attenzione alla conformazione spaziale dei composti inorganici.\nIn un semplice composto inorganico con un singolo atomo al centro circondato da altri atomi o gruppi, il numero di atomi che circonda quello centrale fu chiamato da Werner numero di coordinazione. Questo numero non dipende dalla valenza del metallo, ma dalla densit\u00e0 elettronica di questo.\nNel 1914 isol\u00f2 l'exolo (un sale di cobalto), il primo composto chirale scoperto non contenente atomi di carbonio."}
{"id": "200060", "revid": "125393168", "url": "https://it.wikipedia.org/wiki?curid=200060", "title": "Greetings from Asbury Park, N.J.", "text": "Greetings from Asbury Park, N.J. \u00e8 il primo album del cantautore statunitense Bruce Springsteen, pubblicato dalla Columbia Records nel 1973.\nPur avendo venduto solo copie nel primo anno dalla sua pubblicazione, il disco \u00e8 stato poi significativamente rivalutato dalla critica e dal pubblico con il crescere della popolarit\u00e0 di Springsteen. Molte canzoni del disco sono divenute dei punti fissi della scaletta dei suoi concerti.\nLa rivista \"Rolling Stone\" l'ha inserito al 379\u00ba posto della sua lista dei 500 migliori album nel 2003 e al 37\u00ba posto tra i migliori album di debutto nel 2013.\nIl disco.\nNei primi giorni del maggio 1972, grazie all'insistenza del suo manager Mike Appel, Bruce Springsteen tenne la prima informale audizione nell'ufficio del \"talent scout\" della Columbia John Hammond, famoso tra l'altro per aver scoperto qualche anno prima Bob Dylan. Col sostegno dell'allora presidente della casa discografica Clive Davis, il cantautore fu messo sotto contratto da quella che era la pi\u00f9 importante etichetta statunitense. In realt\u00e0 il contratto, firmato formalmente il 9 giugno, fu stipulato dalla Laurel Canyon di Appel e del suo socio Jim Cretecos ai quali Springsteen aveva di fatto ceduto il controllo completo delle proprie canzoni e della propria carriera musicale.\nNelle intenzioni di Hammond e di Appel, Springsteen avrebbe dovuto realizzare un disco sostanzialmente acustico o al massimo con il contributo di alcuni rodati \"session men\". L'immagine che Springsteen aveva dato di s\u00e9 durante le audizioni e nelle prime esibizioni a beneficio dei manager della Columbia era quella del \"one-man show\", accompagnato solo dalla sua chitarra, con un repertorio impegnato e sostanzialmente folk. In realt\u00e0 nessuno di loro conosceva i suoi trascorsi e i lunghi anni impegnati a suonare con gli Steel Mill e in altri gruppi rock nell'area del Jersey Shore e lo stesso cantautore, finite ormai quelle esperienze, da tempo si esibiva da solo nei locali di New York e cos\u00ec si era presentato a Appel all'inizio. Springsteen invece pretese di essere accompagnato dei suoi vecchi amici della Bruce Springsteen Band creando non poche perplessit\u00e0 tra coloro che lo vedevano come il classico cantautore solitario. Avevano fatto la gavetta insieme e Springsteen si sent\u00ec in dovere di coinvolgere coloro con cui aveva tentato per anni di sfondare alla ricerca del successo. Alla fine, grazie anche all'appoggio del presidente Davis, alle registrazioni parteciparono i reduci della vecchia band, il tastierista David Sancious, il bassista Garry Tallent e il batterista Vini Lopez. Steven Van Zandt, miglior amico di Springsteen, si present\u00f2 in studio il primo giorno ma fu subito escluso, sacrificio necessario per salvare il compromesso trovato tra il leader e il suo \"management\". Secondo Appel non c'era la necessit\u00e0 di una seconda chitarra elettrica e Springsteen era comunque un ottimo chitarrista. L'unico contributo al disco, non accreditato, fu il rumore di tuono provocato da un arrabbiato Van Zandt mentre colpiva il suo amplificatore e che poi fu sovrainciso all'inizio della canzone \"Lost in the Flood\". In ogni caso Van Zandt era impegnato in quel periodo nella band di accompagnamento del gruppo vocale doo-wop The Dovells. \nLe registrazioni si svolsero presso i 914 Sound Studios, a Blauvelt, nello stato di New York, con Mike Appel e Jim Cretecos alla produzione e un budget di dollari messo a disposizione dalla casa discografia. Si trattava di una sala d'incisione un po' fuori mano, ma economica, scelta da Appel per risparmiare. Nello stesso studio il manager aveva fatto registrare a Springsteen, da solo, alcuni \"demo\" delle sue canzoni per questioni di copyright e con lo scopo di proporle ad altri artisti. Le \"session\" durarono poche settimane e iniziarono alla fine di giugno, inizialmente con il solo Springsteen che incise da solo alcuni pezzi prevalentemente acustici e poi furono fatti intervenire i musicisti. Furono registrati una decina di pezzi destinati al disco con qualche brano poi scartato. Pochi giorni dopo il risultato fu fatto ascoltare a Clive Davis che, pur giudicandolo soddisfacente, si accorse della mancanza di un brano da utilizzare come singolo radiofonico e con potenzialit\u00e0 di successo. Springsteen fu cos\u00ec costretto a mettersi al lavoro e, in una notte passata in spiaggia, compose due nuove canzoni: \"Blinded by the Light\" e \"Spirit in the Night\" furono registrate a settembre con Springsteen che suon\u00f2 tutti gli strumenti ad eccezione della batteria per la quale fu richiamato in fretta Vini Lopez. Per l'occasione per\u00f2 il cantautore coinvolse anche Clarence Clemons, un sassofonista che aveva conosciuto qualche mese prima e con il quale aveva stretto un ottimo rapporto. La versione preliminare del disco fatta ascoltare a Davis era una sorta di compromesso tra chi voleva un disco folk (Appel e Hammond) e chi invece agvrebbe preferito un disco che evidenziasse la vena rock di Springsteen (Davis e Cretecos): cinque canzoni erano sostanzialmente acustiche, suonate dal solo cantautore, e altre cinque erano elettriche, suonate con la band. Con l'inclusione dei due nuovi pezzi, pi\u00f9 ritmati, furono sacrificate alcune delle canzoni acustiche, \"Jazz Musician\" e \"Arabian Night\". Pi\u00f9 tardi, quando ormai il disco era stato gi\u00e0 masterizzato e pronto per le stampe, Springsteen pretese anche l'eliminazione di \"Visitation at Fort Horn\", altro pezzo lento e considerato troppo lungo.\nNelle abitudini della Columbia un disco di esordio doveva obbligatoriamente avere in copertina la foto dell'artista, per dare il modo al pubblico di associare una faccia alla musica. Springsteen invece propose l'immagine di una vecchia cartolina riportante la scritta \"Greetings from Asbury Park, N.J.\" scelta per omaggiare il luogo dove era iniziata la sua carriera musicale. Appel e il cantautore si incontrarono con John Berg, l\"'art designer\" della Columbia. Il manager era sicuro che la scelta di Springsteen sarebbe stata bocciata. Inaspettatamente, Berg, appassionato e collezionista di cartoline, approv\u00f2 l'idea e la foto con il volto di Springsteen fu relegata sul retro. Cos\u00ec la copertina con la cartolina di Asbury Park divenne una delle pi\u00f9 note della discografia di Springsteen e contribu\u00ec, negli anni, al rilancio dell'immagine della cittadina balneare del New Jersey e a legare indissolubilmente il suo nome con quello del cantautore.\nL'album fu pubblicato nel gennaio del 1973 e da esso furono tratti due singoli, \"Blinded by the Light\" e \"Spirit in the Night\", proprio le canzoni che Springsteen aveva composto su richiesta di Davis. Nessuno dei dischi entr\u00f2 in classifica decretando il sostanziale fallimento dell'operazione commerciale, nonostante la campagna promozionale della Columbia che definiva Springsteen il \"nuovo Bob Dylan\" e l'appoggio incondizionato dei presidente della casa discografica. Springsteen e Appel organizzarono nell'autunno del 1972 una serie di concerti con il primo embrione di quella che poi sarebbe stata poi conosciuta come E Street Band. Ne facevano parte i musicisti che avevano partecipato alle registrazioni di \"Greetings\" con l'aggiunta di Clemons, ma con l'organista Danny Federici, reduce degli Steel Mill, al posto di David Sancious.\nAccoglienza.\nMalgrado parte della critica avesse accolto molto bene l'opera, i riscontri di vendita furono nettamente inferiori alle aspettative, con circa copie vendute nei primi mesi. Lo scarso successo del disco dipese, oltrech\u00e9 dalla produzione non sufficientemente professionale, dall'equivoco iniziale secondo cui Springsteen doveva apparire come una sorta di \"folksinger\", senza tener conto dei suoi trascorsi e delle sue inclinazioni verso il rock and roll. La critica, peraltro abituata e ormai stufa di sentirsi proporre artisti emergenti definiti come il \"nuovo Dylan\", fatic\u00f2 a inquadrare l'album che era stato prodotto senza risolvere l'ambiguit\u00e0 di fondo: un album troppo rude e movimentato se paragonato alla musica \"soft rock\" dei cantautori alla James Taylor e che nello stesso tempo non riusciva a esprimere completamente la vena rock di Springsteen e della sua band.\nNella sua recensione su \"Rolling Stone\", il critico Lester Bangs avvicin\u00f2 la musica del disco a quella della Band di Robbie Robertson e a Van Morrison che era stato peraltro effettivamente una delle fonti ispirative di Springsteen ai tempi della formazione della sua band nel 1971. Le canzoni furono definite \"verbose\" dal giornalista che rimase colpito dalla considerevole quantit\u00e0 di parole che costituivano i testi, ma comunque defin\u00ec l'esordiente cantautore \u00abun nuovo audace talento\u00bb con parecchie cose da dire e consigli\u00f2 i suoi lettori di tenerlo d'occhio in futuro.\nNegli anni successivi le vendite del disco continuarono lentamente, ma inesorabilmente, a crescere insieme alla reputazione di Springsteen finch\u00e9, nel pieno della campagna promozionale organizzata dalla Columbia Records per \"Born to Run\", il 26 luglio del 1975 \"Greetings\" entr\u00f2 nella classifica degli album pi\u00f9 venduti di \"Billboard\" raggiungendo qualche mese dopo la posizione n\u00b0 60.\nTracce.\nTesti e musiche di Bruce Springsteen; edizioni musicali Laurel Canyon Music Ltd.\nCanzoni scartate.\nCome avvenuto per tutti i suoi dischi, Springsteen prov\u00f2 e registr\u00f2 diverse canzoni che poi non furono incluse nella scaletta finale. Alcune di queste registrazioni furono poi diffuse attraverso dischi pirata e \"bootleg\" e non sono mai apparse in pubblicazioni ufficiali.\nNel 1998 alcuni dei provini registrati il 3 maggio 1972 per i discografici della Columbia Records furono resi disponibili nella raccolta di inediti \"Tracks\". Si tratta di \"Mary Queen of Arkansas\", \"Growin' Up\", \"Does This Bus Stop at 82nd Street?\" e \"It's Hard to Be a Saint in the City\", canzoni poi registrate in studio e apparse nell'album."}
{"id": "200061", "revid": "380654", "url": "https://it.wikipedia.org/wiki?curid=200061", "title": "Paul London", "text": "London \u00e8 principalmente ricordato per i suoi trascorsi tra il 2003 e il 2008 nella World Wrestling Entertainment, dove ha vinto una volta il Cruiserweight Championship, due volte il WWE Tag Team Championship (una volta con Billy Kidman e una volta con Brian Kendrick) e una volta il World Tag Team Championship (con Brian Kendrick). Il suo regno da WWE Tag Team Champion con Kendrick, durato 331 giorni (dal 21 maggio 2006 al 17 aprile 2007), \u00e8 il secondo pi\u00f9 lungo nella storia del titolo.\nCarriera.\nGli inizi.\nAd Austin entr\u00f2 nella scuola di wrestling aperta da Shawn Michaels e cominci\u00f2 ad avvicinarsi a questo sport.\nRing of Honor e Total Nonstop Action Wrestling.\nLondon ha combattuto in numerose promotions, incluse NWA Southwest ed Extreme Texas Wrestling, prima di fare il suo debutto nella Ring of Honor (ROH) il 30 marzo 2002, in un match contro Chris Marvel. Cominci\u00f2 un lungo feud contro Michael Shane durante un tag team match per un contratto nella ROH, il 27 luglio 2002. Durante l'incontro, sia Shane sia London schienarono contemporaneamente i loro avversari. L'arbitro vide solo lo schienamento di Shane, dando quindi la vittoria al suo team. Questo port\u00f2 ad uno scontro tra London e Shane. I due continuarono a feudare per i seguenti mesi in match come Street Fights (dove il pubblico cantava \"please don't die\" a causa dei rischi presi da London nelle tecniche aeree), Triple Threat match e Gauntlet match.\nIl 7 dicembre 2002, London vinse un torneo per conquistare il ROH Number One Contender's Trophy, che gli garant\u00ec un match per il ROH Championship. Perse poi il match titolato tre settimane dopo contro il campione Xavier. L'8 febbraio 2003, London disput\u00f2 un Triple Threat match per il Number One Contender's Trophy, schienando A.J. Styles per la vittoria. Dopo il match, Xavier inform\u00f2 London che avrebbe disputato il match titolato immediatamente. London perse di nuovo contro il campione. L'ultimo incontro di London nella ROH \u00e8 stato valevole per il titolo detenuto dal campione Samoa Joe il 19 luglio 2003, durante Death Before Dishonor, nel quale perse nuovamente. A fine match tenne un discorso di addio a centro ring, insieme al resto dei wrestler che avevano partecipato allo show.\nDurante il suo periodo nella ROH, London ha fatto breve apparizioni nella promotion giapponese Pro Wrestling Zero-One (Zero1) e nella Total Nonstop Action Wrestling (TNA). London disput\u00f2 match in Zero1 per diversi mesi, iniziati nel gennaio 2003, prima di finire il suo contratto. London fu contattato dalla TNA dopo lo show per il primo anniversario della ROH, e gli dissero che erano interessati a lui per fare alcuni try-out. Il 12 febbraio 2003 fece il suo debutto nella TNA in un Gauntlet match contro Jerry Lynn, in cui perse. London disput\u00f2 match principalmente nella X Division, fino a conquistare una \"shot\" per il NWA TNA X Division Championship. Combatt\u00e9 contro il campione X Division Chris Sabin per il titolo e perse a causa di una interferenza di CM Punk. London ha detto di aver visto il suo periodo nella TNA come un \"trampolino di lancio\", perch\u00e9 sapeva che non sarebbe rimasto l\u00ec per molto tempo.\nWorld Wrestling Entertainment (2003\u20132008).\nAlleanza con Brian Kendrick (2003\u20132004).\nA met\u00e0 2003 London firm\u00f2 un contratto di sviluppo con la WWE. Venne mandato quindi in Ohio Valley Wrestling il 30 agosto 2003. London debutt\u00f2 in WWE il 9 ottobre, quando in un'edizione di \"SmackDown!\" venne sconfitto da Brock Lesnar. London mostr\u00f2 subito grandi capacit\u00e0 e si dimostr\u00f2 uno dei pesi leggeri migliori dello \"show in blu\". Form\u00f2 quindi un tag team con Brian Kendrick, allora chiamato Spanky. I due lottarono principalmente a \"Velocity\", programma minore dove lottano gli atleti di \"SmackDown!\" meno popolari.\nAlleanza con Billy Kidman (2004\u20132005).\nSpanky lasci\u00f2 pochi mesi dopo la federazione e, dopo un iniziale breve momento da lottatore singolo, London trov\u00f2 un nuovo tag team partner, ovvero Billy Kidman, con il quale riusc\u00ec a vincere il WWE Tag Team Championship contro i Dudley Boyz (Bubba Ray Dudley e D-Von Dudley) l'8 luglio 2004. Dopo un mese e mezzo in cui i due dominavano la categoria tag team, inizi\u00f2 una crisi nel tag, quando Kidman sbagli\u00f2 la sua finisher, la Shooting Star Press, su Chavo Guerrero jr. provocandogli un infortunio abbastanza grave. Kidman non us\u00f2 pi\u00f9 la sua mossa finale portando Kidman ad effettuare un Turn Heel, e ci\u00f2 port\u00f2 alla sconfitta dei due da parte di Kenzo Suzuki e Ren\u00e9 Dupr\u00e9e che gli tolsero i titoli di coppia. Kidman e London si affrontarono quindi a No Mercy. Qui Kidman vinse tornando ad usare la sua SSP. I due si rincontrarono successivamente in vari match per il WWE Cruiserweight Championship.\nVarie faide e regni titolati (2005\u20132008).\nNel 2005 London inizi\u00f2 una faida con Chavo Guerrero. London vinse quindi una battle royal il 31 marzo 2005 dove vinse il titolo cruiserweight detenuto proprio da Chavo Guerrero. I due si riaffrontarono a Judgment Day in un match singolo dove London vinse un'altra volta. Il 14 luglio London con Scotty 2 Hotty e Funaki affront\u00f2 i Mexicools, una \"stable\" di wrestler messicani. La vittoria and\u00f2 ai Mexicools, dopo che Juventud Guerrera schien\u00f2 London con la 450 Splash, finisher di London. Da questa sconfitta inizier\u00e0 un periodo di crisi per London che culminer\u00e0 con la perdita del Cruiserweight Championship il 6 agosto contro Nunzio durante un'edizione di \"Velocity\" a causa dell'intervento scorretto di Vito ai danni dello stesso London.\nMesi dopo venne riassunto Brian Kendrick e London riform\u00f2 il tag team protagonista di tanti match di \"Velocity\" nel 2003. London cambi\u00f2 radicalmente il suo \"attire\", indossando maschere come quelle usate nei teatri e gil\u00e8 e pantaloni viola. La nuova immagine del tag team impression\u00f2 il pubblico e port\u00f2 London e Kendrick a sfide sempre pi\u00f9 importanti. Il 7 aprile i due riuscirono a sconfiggere i campioni di coppia MNM, anche se in un semplice no-title match.\nLondon e Kendrick comunque ottengono un match titolato contro gli MNM per il pay per view Judgment Day, dove poi riescono a vincere diventando nuovi campioni.\nCome campioni di coppia London e Kendrick difenderanno con successo le loro cinture contro altre coppie del roster di \"SmackDown!\" come i Mexicools, i Pitbulls e KC James e Idol Stevens. Durante la faida contro questi ultimi, London e Kendrick iniziano ad essere accompagnati nel ring da Ashley, per contrastare gli interventi della manager di James e Stevens, ossia Michelle McCool.\nNella puntata di \"SmackDown!\" girata a Milano ed andata in onda il 17 aprile 2007, London e Kendrick hanno perso il titolo in favore di Deuce e Domino.\nPer effetto della draft lottery svoltasi nel giugno del 2007 Kendrick e London sono stati trasferiti nel roster di \"Raw\".\nIl 5 settembre, nel corso di un house show svoltosi a Citt\u00e0 del Capo, London e Kendrick hanno conquistato per la prima volta il World Tag Team Championship sconfiggendo Lance Cade e Trevor Murdoch. Il regno da campioni \u00e8 durato solo tre giorni: l'8 settembre Cade e Murdoch hanno riconquistato le cinture in un house show a Johannesburg, Sudafrica.\nIl 16 settembre ad Unforgiven London e Kendrick hanno lottato contro Cade e Murdoch in un match valido per i titoli di coppia, senza tuttavia portare a casa la vittoria. Il team ha effettuato uno split quando Kendrick \u00e8 stato trasferito a \"SmackDown\" in seguito al Draft lottery del 2008.\nLondon \u00e8 stato licenziato il 7 novembre 2008.\nLucha Underground (2016\u20132019).\nIl 23 novembre 2016, Londonn ha debuttato a Lucha Underground, apparendo nella terza stagione del programma. \u00c8 il leader del team Trios noto come \"The Rabbit Tribe\", insieme a Mala Suerte e Saltador. La loro gimmick \u00e8 una presa di droga psichedelica nel romanzo del 1865 Alice's Adventures in Wonderland di Lewis Carroll. [Citazione necessaria] Durante la terza stagione, la Rabbit Tribe consider\u00f2 Mascarita Sagrada come il suo Dio \"Il coniglio bianco\". Nell'episodio 20 della stagione 3, la trib\u00f9 Rabbit ha sconfitto Worldwide Underground per vincere tre medaglioni aztechi."}
{"id": "200062", "revid": "123417254", "url": "https://it.wikipedia.org/wiki?curid=200062", "title": "Costante di Erd\u0151s-Borwein", "text": " \nLa costante di Erd\u0151s-Borwein \"E\" \u00e8 la somma dei reciproci dei numeri di Mersenne. Prende il nome da Paul Erd\u0151s e da Peter Borwein.\nPer definizione \u00e8:\nSi dimostra che le forme seguenti sono equivalenti alla precedente:\ndove formula_6 \u00e8 la funzione divisore di parametro 0, che ha lo scopo di contare il numero di divisori del numero formula_7. Per provare l'equivalenza di queste somme si sfrutta il fatto che hanno tutte la forma di una serie di Lambert.\nErd\u0151s nel 1948 ha dimostrato che la costante \"E\" \u00e8 un numero irrazionale."}
{"id": "200066", "revid": "1982", "url": "https://it.wikipedia.org/wiki?curid=200066", "title": "Catelet", "text": ""}
{"id": "200072", "revid": "1982", "url": "https://it.wikipedia.org/wiki?curid=200072", "title": "Celle-sous-Montmirail", "text": ""}
{"id": "200073", "revid": "520029", "url": "https://it.wikipedia.org/wiki?curid=200073", "title": "Processo alfa", "text": "Il processo alfa \u00e8 una delle due classi di reazioni di fusione nucleare tramite le quali le stelle convertono l'elio in elementi pi\u00f9 pesanti (l'altro \u00e8 il processo tre alfa).\nLe reazioni.\nMentre il processo tre alfa richiede unicamente elio, la reazione alfa pu\u00f2 avvenire solo quando nella stella si \u00e8 gi\u00e0 prodotto del carbonio, a partire dal quale possono essere sintetizzati elementi pi\u00f9 pesanti, come esemplificato dalle reazioni seguenti: \nTutte queste reazioni avvengono con frequenza molto bassa e quindi non contribuiscono in maniera significativa alla produzione di energia della stella; le reazioni che potrebbero produrre elementi pi\u00f9 pesanti del neon (numero atomico &gt; 20) avvengono con frequenza ancora pi\u00f9 bassa, a causa dell'aumento della forza di repulsione elettrostatica.\nElementi da processo alfa.\nVengono definiti \"elementi da processo alfa\" (o \"elementi alfa\") quelli i cui isotopi pi\u00f9 abbondanti hanno una massa atomica che \u00e8 multiplo intero di quattro, la massa del nucleo dell'elio, detto anche particella \u03b1. Gli elementi alfa con numero atomico \u2264 22 sono: C, N, O, Ne, Mg, Si, S, Ar, Ca e Ti. Vengono sintetizzati attraverso la cattura alfa prima che si inneschi il processo di fusione del silicio, un precursore di supernova di tipo II. Il calcio e il silicio risultano unicamente da processo alfa, mentre il magnesio pu\u00f2 originarsi anche da cattura protonica. L'ossigeno \u00e8 un elemento alfa nelle stelle a bassa metallicit\u00e0 di popolazione II. Viene prodotto anche nelle supernove di tipo II e il suo accrescimento \u00e8 ben correlato con l'aumento di altri elementi risultanti da processo alfa. Il carbonio e l'azoto vengono a volte inclusi tra gli elementi alfa in quanto sono sintetizzati nelle reazioni di cattura alfa."}
{"id": "200075", "revid": "73843", "url": "https://it.wikipedia.org/wiki?curid=200075", "title": "Marcello Malpighi", "text": "Viene considerato il padre dell'osservazione microscopica in anatomia, istologia, fisiologia, embriologia e medicina pratica, il primo ad osservare i capillari negli animali e a scoprire il legame tra le arterie e le vene, il quale era sfuggito a William Harvey. \nL'uso del microscopio ha permesso a Malpighi di scoprire che gli insetti non utilizzano polmoni per respirare, ma dei piccoli fori nella loro pelle chiamati trachee. Studiando l'anatomia del cervello, ha confermato che l'organo \u00e8 semplicemente una ghiandola. In termini di endocrinologia moderna, questa deduzione \u00e8 corretta dato che l'ipotalamo del cervello \u00e8 da tempo riconosciuto per la sua capacit\u00e0 di ormone secernente. Fu anche il primo ad osservare i globuli rossi sul microscopio: il suo trattato \"De polypo cordis\" \u00e8 stato importante per la spiegazione della composizione del sangue.\nIl corpuscolo di Malpighi del rene prende il nome da lui, cos\u00ec come la piramide del Malpighi. In entomologia prendono il suo nome i tubi malpighiani, la pi\u00f9 importante parte del sistema escretore degli insetti (involucri cilindrici derivanti dall'invaginazione dell'ectoderma): eliminano i cataboliti dall'emolinfa assorbendoli dalle pareti, riversandoli poi nel lume contenente urina, quindi nel proctodeo e infine all'esterno con le feci.\nBiografia.\nA Bologna.\nMarcello Malpighi nacque il 10 marzo 1628 a Crevalcore, a 30 chilometri da Bologna, dove la famiglia, benestante e agiata, aveva dei possedimenti tra cui un podere denominato \"Bocchetta\". A Crevalcore Malpighi studi\u00f2 la grammatica e la retorica, oltre naturalmente al latino.\nNel gennaio del 1646 s'iscrisse allo Studium di Bologna, dove apprende dal professore e sacerdote Francesco Natali la filosofia, che studi\u00f2, come egli afferma per pi\u00f9 anni, esercitandosi in frequenti e pubbliche disputazioni. La sua vita spensierata si spezz\u00f2 quando nel 1649 morirono entrambi i genitori e il nonno paterno.\nDa primogenito Malpighi dovette occuparsi anche dei suoi cinque fratelli e delle sue tre sorelle; decise cos\u00ec, sotto consiglio di Natali, di iscriversi a Medicina. Si appassion\u00f2 all'anatomia e frequent\u00f2 il \"Coro anatomico\", un'accademia fondata da Bartolomeo Massari che si era dedicata alla dissezione di animali e, se disponibili, di cadaveri umani.\nIn quegli anni, per\u00f2, lo Studium di Bologna era entrato in un'et\u00e0 grigia e nella medicina bolognese, nonostante la tradizione anatomica risalente a Mondino dei Liuzzi e Giulio Cesare Aranzi, l'autorit\u00e0 antica di Galeno era tuttora saldamente ancorata. Lo stesso Massari era un medico galenico e astrologico, cio\u00e8 prima ancora di formulare una diagnosi studiava l'oroscopo del suo paziente e su questa base decideva la terapia. Malpighi trasse da Massari il meglio, cio\u00e8 l'acutezza di anatomico e la sperimentazione su animali e cadaveri.\nMalpighi venne perseguitato particolarmente durante l'ultimo anno di studi, probabilmente perch\u00e9 uno degli antagonisti, Tommaso Sbaraglia, era legato alla famiglia dei Malpighi da un vecchio e profondo odio nutrito da dissidi su un pezzo di terreno di confine tra le propriet\u00e0 delle due famiglie, ma soprattutto a causa della sua frequentazione del \"Coro anatomico\" e del sospetto del suo allineamento alla teoria iatromeccanica piuttosto che ai dettami ippocratici e galenici.\nLe attivit\u00e0 del Coro provocarono l'animosit\u00e0 di quasi l'intero corpo accademico. Avversari particolarmente accaniti furono i professori Agostino Cucchi e Ovidio Montalbani con il loro seguito di scolari e amici, che non si limitarono ad attacchi verbali o alle solite pubblicazioni di libelli polemici, ma giunsero addirittura a minacciare Malpighi di morte se non si fosse allineato alla medicina tradizionale. Montalbani arriv\u00f2 ad approfittare della sua autorit\u00e0 nell'ateneo per introdurre nell'esame di dottorato una severa prova di fede alla medicina galenica.\nA Pisa.\nCos\u00ec nel 1656, due anni dopo la laurea in \"Medicina e Filosofia\" e un anno dopo la morte del suo maestro (e cognato) Massari, il Senato di Bologna confer\u00ec la cattedra di Logica a Malpighi, da lui chiesta tre anni prima. Ma a novembre dello stesso anno accett\u00f2 l'invito del granduca Ferdinando II de' Medici di insegnare Medicina teorica presso l'Universit\u00e0 di Pisa, conservando per\u00f2 il posto di lettore nell'Universit\u00e0 di Bologna.\nSi rec\u00f2 quindi a Pisa, dove divenne membro dell'Accademia del Cimento, che si proponeva come erede della scienza galileiana in Italia riunendo molti studiosi illustri, ricominciando cos\u00ec a sperimentare e a sezionare anche animali vivi.\nUna particolare amicizia lo legava al matematico Giovanni Alfonso Borelli, che lo introdusse alla iatromeccanica e alle sue idee improntate sull'osservazione dei fenomeni viventi basandosi sulle leggi della fisica e della matematica. Questo nuovo indirizzo cercava di applicare la filosofia meccanica di Descartes ai corpi viventi e di considerare, quindi, gli animali, complessi ingegni meccanici. Nell'ambito dell'Accademia, Malpighi conobbe anche un nuovo strumento che lo avrebbe accompagnato per il resto della sua vita: il microscopio.\nRitorno in patria.\nIl triennio pisano fu importantissimo per forgiare Malpighi come uomo e come scienziato, ma nel 1659 fece ritorno a Bologna per intercedere per suo fratello Bartolomeo, condannato a morte per aver ucciso durante una rissa il primogenito degli Sbaraglia, Tommaso. Una volta scagionato il fratello, grazie anche all'aiuto del cardinale Farnese, Malpighi decise di rimanere a Bologna, dove ricopr\u00ec la cattedra di Medicina teorica e facendo le sue prime importanti osservazioni microscopiche.\n\u00c8 proprio in questo periodo, precisamente nel 1660, che si colloca la prima vera grande scoperta fatta da Malpighi e che render\u00e0 il suo nome famoso in tutto il mondo. All'inizio di quell'anno infatti l'Anatomico attraverso lo studio e la sperimentazione sui polmoni, formula, per primo nel mondo, un'ipotesi vicina alla realt\u00e0 sulla loro funzione, suscitando cos\u00ec l'ira dei medici ippocratici-galenici. Nella medicina galenica i polmoni erano considerati costituiti di sangue coagulato e la loro funzione era quella di rifornire il cuore di pneuma. Malpighi non si mostr\u00f2 solo seguace della filosofia meccanica e maestro di microscopia ma riusc\u00ec anche a penetrare con vari artifizi anatomici nell'interno delle strutture e a svelare il sottile meccanismo del loro funzionamento. La scoperta del funzionamento dei polmoni viene subito comunicato a Borelli con una lettera datata 4 gennaio.\nCon la descrizione degli alveoli Malpighi gett\u00f2 le basi per una teoria della respirazione e forn\u00ec un dato fondamentale alla nascente medicina moderna: nella sua famosa opera \"De motu cordis\" (1628), William Harvey aveva portato prove decisive contro il sistema galenico che vedeva il sangue prodotto nel fegato e poi consumato dalle varie parti del corpo. Al sistema harveiano della circolazione del sangue mancava tuttavia la dimostrazione che era effettivamente \"chiuso\". Fu proprio Malpighi, nell'anno successivo alla scoperta che lo rese famoso, a risolvere questo problema partendo dall'osservazione dei polmoni di una rana e, tramite l'utilizzo del microscopio, dimostr\u00f2 l'esistenza della rete di capillari delineando in maniera definitiva il ciclo della circolazione sanguigna.\nA Messina.\nLe tensioni all'interno del corpo docente bolognese non si erano placate, quindi nel 1662 Borelli convinse Malpighi a lasciare la citt\u00e0 per trasferirsi a Messina dove lui gli aveva procurato un posto molto ben remunerato all'Universit\u00e0 degli Studi (quattro-cinque volte lo stipendio a Bologna). A Messina Malpighi prosegu\u00ec la sua immane opera intesa a rivelare la struttura microscopica degli organi degli esseri viventi. Nel 1665 pubblic\u00f2 i tre opuscoli: \"De lingua\", \"De cerebro\" e \"De externo tactus organo\", incentrate sul senso del gusto, sul funzionamento del cervello e sul senso del tatto.\nUn altro clamoroso successo per la iatromeccanica avvenne l'anno successivo quando usc\u00ec \"De viscerum structura\", nel quale Malpighi mise in evidenza il complesso sistema di follicoli, tubuli e vasellini dei reni e svilupp\u00f2 un nuovo modello del processo della secrezione. Nel 1663 individu\u00f2 in un vaso sanguigno dei globuli rossi che inizialmente interpret\u00f2 come globuli di grasso.\nMa anche a Messina Malpighi non resistette a lungo, a causa dell'ambiente polemico del tutto simile a quello bolognese, e nel 1666 fece ritorno nella sua amata Bologna ottenendo l'insegnamento di Medicina pratica e diventando un medico richiesto e, per conseguenza, persona benestante.\nL'apogeo.\nGli anni a seguire furono di particolare importanza per la vita di Marcello Malpighi perch\u00e9 videro la rottura dell'amicizia con Borelli e l'inizio della collaborazione con la Royal Society di Londra, che dal 1669 in poi pubblicher\u00e0 tutte le sue opere. Entrambi gli eventi rafforzarono l'autonomia scientifica di Malpighi che, pur rimanendo sempre fedele alla microscopia e alla iatromeccanica, estese ulteriormente il suo campo di ricerca: agli insetti (\"De bombyce\", 1669), all'embriologia (\"De formatione pulli in ovo\", 1673) e alle piante (\"Anatomes plantarum\", 1675/1679), aprendo per ognuno di essi nuove strade. Solo davanti ai minerali si diede per vinto.\nNel 1687 la Royal Society pubblic\u00f2 l\"'Opera omnia\" di Malpighi, ma nonostante la sua crescente fama a livello internazionale, l'opposizione bolognese non si attenu\u00f2. Nel 1676 il valore dei lavori di Malpighi venne messo in dubbio e ridicolizzato dal botanico Giovanni Battista Trionfetti, dall'arcidiacono Anton Felice Marsili e dagli eterni nemici Paolo Mini, allievo dello stesso Malpighi, e Giovanni Girolamo Sbaraglia. Per di pi\u00f9, un incendio, che nel 1683 distrusse la sua casa di citt\u00e0 insieme a tutti i suoi strumenti e manoscritti, e i crescenti problemi di salute contribuirono a offuscare la sua vita.\nNel 1689 apparve un libro anonimo intitolato \"De recentiorum medicorum studio dissertatio epistolaris ad amicum\", ma del quale non si faticava a riconoscere come autore lo Sbaraglia, che attaccava violentemente le ricerche anatomiche malpighiane. Malpighi ne scrisse a Lorenzo Bellini sotto forma di burlesca allegoria fingendo un assalto da parte di Sbaraglia e dei suoi accoliti alla sua villa di Corticella con conseguente rogo da parte degli assalitori delle sue carte, dei microscopi e altri strumenti scientifici. L\u2019assalto fu ritenuto reale, fino ad Adelmann, dai biografi dello scienziato.\nA Roma.\nNel 1691 muore papa Alessandro VIII e gli succede al trono di Pietro Antonio Pignatelli, cardinale legato di Bologna, con il nome di Innocenzo XII. Egli volle avere l'amico bolognese Malpighi come archiatra a Roma. Infatti, tramite il cardinale Spada, il papa fece pervenire all'anatomista un invito a trasferirsi a Roma. Nonostante Malpighi fosse riuscito a rifiutare un analogo invito pochi anni prima, questa volta non riusc\u00ec a lungo a sottrarsi a tale richiesta, per cui dovette abbandonare l'amata Bologna per recarsi nell'Urbe.\nIl Papa, inoltre, lo nomin\u00f2 \"Cameriere Segreto Partecipante\", titolo che comporta lo status clericale di monsignore, e gli consent\u00ec di esercitare liberamente in Roma la professione di medico. Nonostante ci\u00f2, Malpighi visse il trasferimento forzato con amarezza e tristezza. L'unica soddisfazione per l'anatomista fu la conseguente clamorosa sconfitta dei suoi detrattori che non si poterono pi\u00f9 permettere di offendere e aggredire l'Archiatra pontificio. Anzi, furono praticamente costretti ad un atto di umiliazione.\nLa morte si preannunci\u00f2 tre anni pi\u00f9 tardi, il 25 luglio 1694, con un colpo di apoplessia che gli paralizz\u00f2 la parte destra del corpo. Dopo 40 giorni, grazie alle cure della moglie e dei medici del luogo, recuper\u00f2 la sensibilit\u00e0 e la mobilit\u00e0, ma non la memoria che in lui era sempre stata portentosa. Mentre procedeva per\u00f2 la convalescenza, mor\u00ec improvvisamente la moglie. Anche a causa di ci\u00f2 lo stato di salute di Malpighi and\u00f2 peggiorando sempre pi\u00f9 rapidamente, ma senza mai perdere la lucidit\u00e0 che lo caratterizzava. Nel mattino del 29 novembre 1694 un secondo colpo apoplettico lo uccise in quattro ore. Tre anni dopo, grazie al fratello Bartolomeo, apparve la sua \"Opera posthuma\".\nNiente descrive l'opera innovatrice di Malpighi meglio del giudizio di un suo contemporaneo:\nRiconoscimenti.\nA Malpighi \u00e8 dedicato l'asteroide 11121 Malpighi.\nA Roma gli \u00e8 intitolata una strada nel quartiere Nomentano.\nA Bologna gli \u00e8 stata intitolata una delle piazze principali del centro storico.\nNella nativa Crevalcore gli \u00e8 intitolata la piazza principale del paese, al centro della quale troneggia una statua bronzea, opera di Enrico Barberi, a lui dedicata nel 1897.\nNell'Archiginnasio di Bologna, gi\u00e0 sede dell'Universit\u00e0, un affresco ricorda Marcello Malpighi: vi si scorge la Medicina che consegna all'Eternit\u00e0 una pergamena contenente il nome di Marcello Malpighi, alla scena assiste anche Mercurio, messaggero degli d\u00e8i. Una scritta in latino sotto l'affresco, polemicamente, afferma che un nome illustre non ha bisogno d'altro, in polemica con la tendenza dell'epoca di dedicare monumenti all'interno dell'Archiginnasio a personaggi famosi, ma contornarli di stemmi e di dediche agli sponsor (normalmente studenti e professori ricchi)."}
{"id": "200077", "revid": "228587", "url": "https://it.wikipedia.org/wiki?curid=200077", "title": "Psicosis", "text": "Castellaos \u00e8 noto per aver militato in moltissime federazioni tra cui la World Championship Wrestling, la World Wrestling Entertainement, la Lucha Libre AAA Worldwide e il Consejo Mundial de Lucha Libre.\nCarriera.\nExtreme Championship Wrestling (1989\u20131996).\nDopo essere stato allenato da Rey Misterio e da suo fratello Fobia, Castellanos nel 1991 debutta nel mondo del wrestling col nome di Psicosis in federazioni messicane dove conquista le sue prime cinture. Arriva nella Statunitense Extreme Championship Wrestling nel 1995 dove d\u00e0 vita a match spettacolari contro Rey Mysterio, Jr. (nipote di Rey Misterio).\nWorld Championship Wrestling (1996\u20132000).\nPassato nella statunitense World Championship Wrestling col nome di Psychosis, si fa conoscere nel mondo come cruiserweight dalle grandi potenzialit\u00e0. Qui instaura una lunga rivalit\u00e0 con Rey Mysterio, rivalit\u00e0 che per\u00f2 lo vede quasi sempre sconfitto. Psychosis entra a far parte inoltre del Latino World Order (LWO), una versione latino-americana dell'nWo. Lotter\u00e0 in tag team con membri del gruppo come La Parka e Juventud Guerrera. Perder\u00e0 in questa federazione la sua storica maschera in un match contro Billy Kidman il 27 settembre 1999.\nAbbandoner\u00e0 la WCW a seguito del suo fallimento. Dopo un breve periodo nella WWA passa nella XPW e qui si vede spesso costretto a dover affrontare il compaesano Super Crazy. Inoltre far\u00e0 un breve ritorno in ECW a luglio 2000, e vi rimarr\u00e0 fino a novembre dello stesso anno. Da ricordare in questo periodo un match contro Yoshihiro Tajiri nella ECW Arena.\nTotal Nonstop Action Wrestling (2004).\nPsicosis fece qualche apparizione anche in TNA dove stavolta affronta pi\u00f9 volte il messicano Juventud Guerrera. Inoltre partecip\u00f2 anche nell'20 man international invitational al pay-per-view Victory Road, venendo eliminato dal torneo che sar\u00e0 poi vinto dal luchador ed ex membro della LWO H\u00e9ctor Garza.\nWorld Wrestling Entertainment (2005\u20132006).\nThe Mexicools (2005).\nNel 2005 Psicosis firm\u00f2 un contratto con la WWE. Apparse prima all'evento promosso dalla WWE ECW One Night Stand 2005 il 12 giugno 2005 perdendo contro Rey Mysterio, poi debutt\u00f2 in WWE il 18 giugno 2005 durante WWE Velocity, battendo in coppia con Super Crazy, Akio e Billy Kidman in un Tag-team Match.\nFormer\u00e0 poi una \"Stable\" con appunto Super Crazy e Juventud chiamata The Mexicools. La stable incomincer\u00e0 ad interrompere match di SmackDown! incominciando dal 23 giugno 2005, dove entrano su tagliaerbe nell'arena durante il match per il WWE Cruiserweight Championship tra Chavo Guerrero Jr. e Paul London attaccando i due contendenti. I Mexicools continueranno nella loro opera di disturbo a SmackDown! per le seguenti settimane. Intanto s'impone subito come leader del gruppo Juventud, riassumendo inoltre il suo vecchio soprannome \"The Juice\".\nI tre debuttano in un pay-per-view WWE a The Great American Bash il 24 aprile 2005 a Buffalo (New York), in un match contro il rinato bWo. Il trio messicano riesce a trionfare a seguito di uno schienamento su Steven Richards, uno dei tre membri dell'bWo insieme a Blue Meanie e Simon Dean.\nTag Team con Super Crazy e rilascio (2006).\nDurante l'edizione di \"SmackDown!\" del 2 dicembre 2005 Super Crazy e Psicosis partecipano in una Over the Top Rope Battle Royal contro altri 5 Tag-team. La vittoria va ai due messicano che ottengono un match per il WWE Tag Team Championship contro gli MNM al pay-per-view Armageddon. Sfortunatamente gli MNM perdono i titoli prima del match, che viene comunque disputato senza alcun titolo in palio: la vittoria va comunque agli MNM, che riconquisteranno le cinture due settimane dopo. Juventud viene intanto licenziato dalla federazione per il suo cattivo comportamento nel backstage.\nSi avvicina gennaio e quindi la Royal Rumble. Super Crazy e Psicosis si guadagnano un posto nel match a 30 uomini sconfiggendo i Dicks e gli F.B.I. in un match a tre coppie. Psicosis partecipa quindi alla Royal Rumble che si svolge il 29 gennaio 2006 entrando per quarto. Il messicano viene per\u00f2 subito eliminato dal suo connazionale Rey Mysterio, con cui si era confrontato pi\u00f9 volte in passato.\nL'alleanza con Super Crazy \u00e8 per\u00f2 vicina alla fine: i due si ritrovano a dover affrontare The Great Khali in un handicap match e Psicosis lascia il partner solo nel ring, permettendo a Khali di sconfiggerlo in pochi istanti. I Mexicools comunque ottengono il 23 giugno un match per i titoli di coppia contro i campioni Paul London e Brian Kendrick ma perdono per un errore di Psicosis.\nLa notizia della fine del rapporto di lavoro tra WWE e Castellanos viene ufficializzata il 1\u00ba novembre sul sito della federazione.\nConsejo Mundial de Lucha Libre (2006\u20132007).\nCastellanos torna sui ring della Consejo Mundial de Lucha Libre con la vecchia gimmick di Nicho El Millionaro. Verso la fine del 2006 Castellanos si \u00e8 accidentalmente rotto il naso nel corso di un match disputato contro Hijo del Misterio; al termine del match, trattandosi di una lucha de apuestas, \u00e8 stato rasato a zero.\nRitorno in AAA (2007\u20132014).\nIl 3 marzo 2007 nel corso di una puntata di uno show della AAA trasmesso in televisione, Castellanos partecip\u00f2 ad un segmento interpretando Nicho ed attaccando Cibernetico. Nell'occasione, Nicho si present\u00f2 indossando una maschera fingendo di essere La Parka in modo da ottenere l'espulsione di La Parka dalla AAA.\nVita privata.\nCastellanos fu arrestato luned\u00ec 9 ottobre 2006 per furto d'auto. Il lottatore avrebbe chiesto la macchina in prestito al proprietario promettendo di riconsegnarla in serata; al rifiuto del proprietario, Castellanos gli punt\u00f2 contro una pistola e prese la macchina. Castellanos colp\u00ec diverse macchine nel corso della sua fuga, inclusa una nella quale si trovava una donna incinta. Dopo essere stato catturato, la polizia scopr\u00ec che l'arma era in realt\u00e0 una pistola ad acqua."}
{"id": "200079", "revid": "33921", "url": "https://it.wikipedia.org/wiki?curid=200079", "title": "The Wild, the Innocent &amp; the E Street Shuffle", "text": "The Wild, the Innocent &amp; the E Street Shuffle \u00e8 un album del cantautore statunitense Bruce Springsteen, pubblicato dalla Columbia Records nel 1973.\nNel 2003 l'album \u00e8 stato inserito alla posizione 132 nella lista dei 500 migliori album di tutti i tempi della rivista \"Rolling Stone\" e alla posizione 133 nell'aggiornamento del 2012.\nIl disco.\nDopo alcune sporadiche sedute di registrazione nei primi mesi dell'anno, Springsteen inizi\u00f2 a lavorare stabilmente sul suo nuovo disco nel maggio del 1973 mentre le vendite di \"Greetings from Asbury Park, N.J.\", il suo primo album, andavano a rilento e la fitta attivit\u00e0 concertistica rappresentava l'unica fonte di sostentamento per lui e per la sua band. Le registrazioni si svolsero sempre negli economici studi di Blauvelt nello stato di New York gi\u00e0 utilizzati l'anno prima. Nel frattempo Springsteen stava perdendo gran parte dell'appoggio della sua casa discografica, in parte per l'insuccesso di \"Greetings\", ma anche perch\u00e9 aveva perso i suoi principali referenti all'interno della Columbia Records. Il presidente Clive Davis era stato licenziato a fine maggio con la pesante accusa di aver utilizzato fondi aziendali per fini personali, mentre il \"talent scout\" John Hammond fu costretto a rallentare la sua attivit\u00e0 per motivi di salute. In pi\u00f9 Springsteen si era inimicato parte dei discografici dopo un disastroso spettacolo nel corso di una \"convention\" della Columbia durante la quale si erano esibiti alcuni dei principali artisti dell'etichetta.\nLe registrazioni proseguirono per tutta l'estate inframezzate all'attivit\u00e0 concertistica svolta prevalentemente in piccoli \"club\", quasi sempre di notte per risparmiare sui costi dello studio di registrazione. Il ritorno del tastierista David Sancious, riunitosi alla band alla fine di maggio e assente alla prime sedute di registrazione, fece s\u00ec che la musica del nuovo disco si discostasse decisamente da quello del primo, una presa di distanza dall'idea di Spingesteen come \"nuovo Dylan\" che era stato uno dei fattori ambigui che avevano contribuito a decretare l'insuccesso di \"Greetings\". L'ampia formazione musicale di Sancious, il musicista tecnicamente pi\u00f9 dotato tra i collaboratori di Springsteen all'epoca, port\u00f2 nella musica accenni di jazz e persino di musica classica. Le nuove canzoni di Springsteen rivelavano quanto imparato nel lungo apprendistato \"live\": lunghe composizioni dalla struttura complessa, piene di stacchi e variazioni sul tema, impreziosite dagli assoli di chitarra del \"leader\" e di organo di Sancious. Nei primi mesi del 1973 Springsteen aveva fatto esordire nei concerti alcune nuove canzoni espressamente pensate per essere suonate dal vivo col suo gruppo. Tra queste \"Rosalita (Come Out Tonight)\", brano festaiolo che divenne uno dei pezzi pi\u00f9 importanti dei concerti per molti anni, e \"Thundercrack\" che per\u00f2 fu esclusa dall'album. Ma anche ballate melodiche come \"4th of July, Asbury Park (Sandy)\" e la lunga \"New York City Serenade\". La nuova direzione musicale fu subito resa evidente con la canzone che apre il disco, \"The E Street Shuffle\", brano dal deciso suono rhythm and blues e che \u00e8 dichiaratamente ispirato a \"The Monkey Time\", classico del genere composto da Curtis Mayfield, e portato al successo del 1963 da Major Lance.\nAccoglienza.\n\"The Wild, the Innocent &amp; the E Street Shuffle\" fu pubblicato senza nessun singolo promozionale, anche per la lunghezza della maggior parte delle canzoni, inadatta alla diffusione su 45 giri, e con una scarsa attivit\u00e0 promozionale da parte della casa discografica che arriv\u00f2, in alcuni casi, a boicottarlo presso i negozi di dischi e le radio in favore di altri artisti della propria scuderia, come Billy Joel e Boz Scaggs, considerati maggiormente commerciali. Fu invece apprezzato dalla critica musicale dell'epoca che non manc\u00f2 di avvicinare Springsteen a Van Morrison, a Elvis Presley, al rock di Bob Dylan degli anni sessanta, alla musica della Motown e della Stax, alle produzioni di Phil Spector e Roy Orbison.\nNegli anni successivi le vendite del disco continuarono lentamente, ma inesorabilmente, a crescere insieme alla reputazione di Springsteen finch\u00e9, nel pieno della campagna promozionale organizzata dalla Columbia Records per \"Born to Run\", il 26 luglio del 1975 \"The Wild, the Innocent &amp; the E Street Shuffle\" entr\u00f2 nella classifica degli album pi\u00f9 venduti di \"Billboard\" raggiungendo qualche mese dopo la posizione n\u00b0 59.\nTracce.\nTesti e musiche di Bruce Springsteen; edizioni musicali Laurel Canyon Music Ltd.\nCanzoni scartate.\nCome avvenuto per tutti i suoi dischi, Springsteen prov\u00f2 e registr\u00f2 diverse canzoni che poi non furono incluse nella scaletta finale del disco, insieme a varsioni embrionali di quelle poi pubblicate. Alcune di queste registrazioni furono poi diffuse attraverso dischi pirata e \"bootleg\" e altre non sono mai apparse in pubblicazioni ufficiali.\nSolo nel 1998 alcuni brani registrati nel corso del 1973 furono resi disponibili nella raccolta di inediti \"Tracks (Bruce Springsteen)\". Si tratta di \"Santa Ana\", \"Seaside Bar Song\", \"Zero and Blind Terry\", \"Thundercrack\" e \"Bishop Danced\" (in una versione dal vivo). L'anno dopo \"The Fever\" fu inclusa nella versione ridotta dell'antologia \"18 Tracks\".\n\"The Fever\", conosciuta inizialmente come \"(I Got The) Fever For The Girl\", scritta nel 1971 e incisa in studio durante le session di \"The Wild, the Innocent &amp; the E Street Shuffle\", fu suonata spesso dal vivo e nelle esibizioni promozionali alla radio sin dal 1973 diventando un momento importante dei concerti del 1978 e una delle canzoni inedite di Spingsteen pi\u00f9 note anche grazie al mercato dei dischi pirata. Alla fine del 1973 Mike Appel e Jim Cretecos fecero produrre alcuni acetati e dei nastri con la canzone che furono distribuiti ai pi\u00f9 influenti disc jockey radiofonici per mantenere vivo l'interesse su Springsteen, ottenendo un certo successo che aiut\u00f2 la carriera del cantautore. La canzone fu poi donata da Springsteen all'amico Southside Johnny per il suo primo album \"I Don't Want to Go Home\" del 1976, prodotto da Steven Van Zandt, che contiene anche \"You Mean So Much to Me\" cantata da Ronnie Spector. Il gruppo vocale femminile The Pointer Sisters incise la canzone col titolo \"(She Got) The Fever\" per l'album \"Priority\" del 1979, dopo aver avuto grande successo con \"Fire\", altra canzone di Spingsteen, l'anno prima.\n\"Janey Needs a Shooter\" fu composta nel 1972, ma in una versione primordiale faceva gi\u00e0 parte del repertorio della Bruce Springsteen Band sin dal 1971; fu incisa in studio nel gennaio del 1973 per solo pianoforte senza per\u00f2 essere presa in considerazione per il successivo album. Fu poi ripresa con parecchie modifiche e con il titolo \"Jeannie Needs a Shooter\" dal cantautore Warren Zevon nel suo album \"Bad Luck Streak in Dancing School\" del 1980. Springsteen la registr\u00f2 nel 2020 per il suo album \"Letter to You\". Per lo stesso album Springsteen incise nuovamente \"Song for Orphans\", canzone che fu fatta sentire al suo futuro manager Mike Appel nel novembre del 1971 durante il loro primo incontro. In seguito Springsteen la suon\u00f2 saltuariamente durante i concerti per la promozione del suo primo disco nel 1972 e nel 1973 la incise in studio ma senza poi includerla per il suo secondo disco; in seguito fu anche presa in considerazione per \"Born to Run\" uscito nel 1975 Dimenticata per oltre trent'anni, a sorpresa Springsteen la esegu\u00ec nel 2005 in due concerti a Trenton nel New Jersey durante le tappe finali del \"Devils &amp; Dust Tour\"."}
{"id": "200080", "revid": "20768", "url": "https://it.wikipedia.org/wiki?curid=200080", "title": "Diga di Kariba", "text": "La diga Kariba \u00e8 una diga idroelettrica costruita sul fiume Zambesi sul confine tra lo Zambia e lo Zimbabwe. In seguito alla costruzione della diga si \u00e8 formato il Lago Kariba.\nDescrizione e storia.\nProgettata dall'ingegnere francese Andr\u00e9 Coyne, progettista di un centinaio di dighe in quattordici paesi compresa la diga di Malpasset, la diga fu costruita tra il 1955 e il 1959 con un costo di 135 milioni di dollari. Fu aggiunta poi una seconda turbina che fu completata solo nel 1977 a causa di gravi problemi politici con un costo totale di 480 milioni di dollari.\n\u00c8 stata realizzata da imprese italiane, riunite nel consorzio Impresit Kariba ovvero Impresa Umberto Girola, Impresa Italiana all'estero (gruppo Fiat), Impresa Ingegnere Lodigiani, Impresa Ingegnere Giuseppe Torno e Co.: circa 100 lavoratori italiani vi morirono durante la costruzione.\nLa diga Kariba \u00e8 una delle dighe pi\u00f9 grandi al mondo con una altezza di 128 metri e una arcata di 579 metri. La diga fornisce 1.320 megawatt di elettricit\u00e0 sia allo Zambia che allo Zimbabwe. Il lago Kariba, il bacino d'acqua creato dalla diga, si estende per 280 chilometri ed ha una capienza di 180\u00a0km\u00b3.\nLa creazione del lago ha forzato lo sfollamento di circa 57.000 persone del popolo Tonga che vivevano lungo il fiume Zambesi. Con l\"Operazione No\u00e8\", che dur\u00f2 dal 1960 al 1961, si misero in salvo circa 6.000 animali di grandi e piccole dimensioni minacciati dal risalire delle acque del lago.\nDalla fine della sua costruzione e dalla formazione del grande lago all'inizio degli anni sessanta, l'area \u00e8 stata oggetto di numerosi terremoti, venti dei quali superiori alla magnitudo 5 della scala Richter, che si ritiene siano stati indotti dal bacino della diga. I sismologi sono ancora incerti sulle cause esatte di questi terremoti, dato che i terremoti bacino-indotti sono ancora oggetto di studio.\nNel 2014 dall'Autorit\u00e0 di Bacino dello Zambesi, sono stati denunciati fenomeni erosivi alla base della diga, che se non risolti, potrebbero portare al cedimento della stessa."}
{"id": "200090", "revid": "834", "url": "https://it.wikipedia.org/wiki?curid=200090", "title": "Wilson Kipketer Kosgei", "text": ""}
{"id": "200099", "revid": "104458", "url": "https://it.wikipedia.org/wiki?curid=200099", "title": "Montreux (disambigua)", "text": ""}
{"id": "200101", "revid": "123977325", "url": "https://it.wikipedia.org/wiki?curid=200101", "title": "John Taylor (bassista)", "text": "Biografia.\nNigel John Taylor cresce a Hollywood, nella periferia di Birmingham, Inghilterra. Indossa gli occhiali sin da piccolo, a causa di una grave miopia, si appassiona dei film di James Bond e dei giochi di guerra \"Wargame\". Durante i primi anni dell'adolescenza comincia ad appassionarsi di musica e i Roxy Music diventano la sua band preferita. Cos\u00ec inizia a suonare il pianoforte da autodidatta e successivamente la chitarra. La sua prima band si chiama Shock Treatment.\nNel 1978 forma \u2014 assieme al tastierista nonch\u00e9 compagno di liceo Nick Rhodes \u2014 la prima versione dei Duran Duran, con Stephen Duffy come voce. Nello stesso anno cambia il suo nome da Nigel in John poich\u00e9 \u2014 come dichiarato in alcune interviste \u2014 il nome Nigel lo imbarazzava; sostituisce gli occhiali con le lenti a contatto e adotta il noto stile New romantic. Taylor diventa il bassista della band dopo aver scoperto il ritmo funky degli Chic. Nel gruppo vi sono anche Roger Taylor alla batteria ed Andy Taylor alla chitarra; nonostante il cognome, i tre Taylor provengono da citt\u00e0 diverse e non sono nemmeno lontani parenti.\nDopo poco tempo Stephen Duffy lascia il progetto Duran Duran e tenta una sfortunata carriera solista. Taylor trova un nuovo cantante nel 1980, Simon Le Bon.\nNel 1981 incidono il primo album etichettato come il \"new-romantic\" per eccellenza, l'omonimo \"Duran Duran\". Il dandismo imperversa e Taylor veste al meglio quei panni, sia per prestanza fisica che per capacit\u00e0 musicali. Incidono tre fortunati album ed uno live, e toccano in tourn\u00e9e le citt\u00e0 pi\u00f9 importanti del mondo, in Europa e soprattutto oltreoceano. Sbarcano negli Stati Uniti, \"sfondano\" e ritornano nel vecchio continente.\nIl successo li porta a dedicarsi a progetti solisti ambiziosi e nel 1985 Taylor forma un'altra band, i Power Station. Ottengono un discreto successo, ma non planetario come con i Duran Duran dell'epoca.Incide con i Duran Duran anche il brano \"A View to a Kill\" per il film \"Agente 007 - Bersaglio mobile\", che rimarr\u00e0 la colonna sonora pi\u00f9 venduta di tutti i tempi dei film di James Bond. Nel 1986 John compone \"I Do What I Do\", brano facente parte della colonna sonora di una delle pellicole pi\u00f9 celebri e \"chiacchierate\" dell'epoca, \"9 settimane e \u00bd\".\nRiprende ad incidere altri album con i Duran Duran, che nel frattempo hanno perso per strada gli altri due Taylor, il chitarrista per incompatibilit\u00e0 di carattere e voglia di intraprendere la carriera solista ed il batterista per ritirarsi con la propria famiglia in una fattoria della campagna inglese. Nel 1989 collabora con Jonathan Elias al progetto \"Requiem for the Americas\", album di inediti suonati e cantati da gente del calibro di Jon Anderson degli Yes, con i proventi destinati alle popolazioni di indiani pellerossa d'America. Assieme a Elias e ad alcuni esponenti indios, frequenta anche svariati salotti televisivi per sensibilizzare l'opinione pubblica riguardo al problema dell'abbattimento delle foreste amazzoniche.\nNell'agosto 1995 John lascia i Duran Duran, va a vivere a Los Angeles e si apparta nella carriera solista. Incide alcuni album, tra cui \"Feelings Are Good\", \"Meltdown\", \"Japan Album\", \"Techno For Two\", nei quali canta, oltre a suonare il basso. Seguono tourn\u00e9e americane e giapponesi. Nel 1996 forma i Neurotic Outsiders con Steve Jones dei (Sex Pistols), Matt Sorum e Duff McKagan dei Guns N' Roses, ed incidono un album.\u00c8 nel 2001 che si riunisce ai Duran Duran, con la formazione originale. Incidono nel 2004 l'album \"Astronaut\" e \"Red Carpet Massacre\" nel 2007. Segue per lui e la sua band una serie di tourn\u00e9e live in Giappone, America, Europa.\nNell'ottobre 2012 ha pubblicato anche un libro in forma autobiografica che racconta della sua vita sregolata fatta di droga, sesso, vizi e ancora musica. E, ovviamente, facendo frequenti accenni alla sua band.\nNel corso degli anni Ottanta ha avuto numerose ragazze, soprattutto modelle, cantanti e attrici. Dal 1983 al 1985 ebbe una relazione con la Bond Girl del film \"Octopussy - Operazione piovra\" Janine Andrews. Ma la sua relazione pi\u00f9 famosa fu quella con la supermodella danese Ren\u00e9e Simonsen, dal 1985 al 1989. Si fidanzarono ufficialmente ma lei, non volendo pi\u00f9 essere sotto la luce dei riflettori, part\u00ec con la sorella Heidi e and\u00f2 per tre mesi in un kibbutz in Israele.\nJohn ha avuto anche delle relazioni minori con Jody Watley, Bebe Buell, Christy Turlington, Virginia Hey e Patsy Kensit.\n\u00c8 stato sposato due volte, la prima con Amanda De Cadenet, dal 1991 al 1997, dalla quale ha avuto una figlia il 31 marzo 1992, Atlanta Noo, e si \u00e8 risposato nel 1999 con la stilista americana Gela Nash, fondatrice della casa di moda Juicy Couture e gi\u00e0 madre di due figli, Zoe e Travis.\n\u00c8 un grande appassionato di calcio e tifa per l'Aston Villa.\nDiscografia.\n "}
{"id": "200109", "revid": "2043462", "url": "https://it.wikipedia.org/wiki?curid=200109", "title": "Haakon VII di Norvegia", "text": "Membro della casata di Schleswig-Holstein-Sonderburg-Gl\u00fccksburg, se pur da monarca eletto, Haakon seppe ben presto ottenere il rispetto e l'affetto del suo popolo e svolse un ruolo chiave nell'unire la nazione norvegese nella sua resistenza contro l'occupazione nazista durante la seconda guerra mondiale, periodo durante il quale egli evit\u00f2 di abdicare salvando cos\u00ec la sua famiglia e lo Stato stesso con una netta opposizione contro l'invasore. Mor\u00ec all'et\u00e0 di 85 anni il 21 settembre 1957 dopo ben 52 anni di regno.\nBiografia.\nI primi anni da principe danese.\nOriginariamente conosciuto col nome di principe Carlo di Danimarca (nome datogli dal nonno materno), egli era il figlio secondogenito del principe Federico di Danimarca (futuro sovrano col nome di Federico VIII) e di sua moglie, Luisa di Svezia. I suoi nonni erano re Cristiano IX di Danimarca e re Carlo XV di Svezia; il suo fratello maggiore sar\u00e0 Re di Danimarca col nome di Cristiano X.\nIl principe Carlo nacque al Palazzo di Charlottenlund presso Copenaghen e apparteneva alla dinastia degli Schleswig-Holstein-Sonderburg-Gl\u00fccksburg, linea collaterale del Casato degli Oldenburg. La Casa di Oldenburg era divenuta casata reale danese dal 1448 e tra il 1536\u20131814 aveva governato anche sulla Norvegia come parte del Regno di Danimarca-Norvegia, sebbene la famiglia avesse avuto legami con la Norvegia sin dal tardo Medioevo. Molti dei suoi antenati erano stati anche Re indipendenti di Norvegia (Haakon V, Cristiano I, Federico I, Cristiano III, Federico II, Cristiano IV e Federico III). Cristiano Federico, che fu Re di Norvegia per breve tempo nel 1814, era suo prozio.\nDato il suo status di principe reale, Carlo venne allevato alla corte di Copenaghen e venne educato alla \"S\u00f8v\u00e6rnets Officersskole\" (Scuola per ufficiali di marina) ove raggiunse il grado di tenente.\nL'ascesa al trono.\nDopo che l'unione tra Svezia e Norvegia venne dissolta nel 1905, venne creata una commissione da parte del governo norvegese che venne incaricata di trovare alcuni candidati a livello delle monarchie europee che fossero adatti a succedere al trono norvegese per i secoli a venire. Gradualmente, il principe Carlo divenne il principale di questi candidati, in gran parte perch\u00e9 egli discendeva dai re norvegesi dell'antichit\u00e0. Inoltre egli aveva gi\u00e0 un figlio che sarebbe divenuto un valido erede al trono e la principessa Maud era profondamente legata alla famiglia reale britannica, il che avrebbe potuto garantire molti vantaggi alla nazione norvegese da poco indipendente, sia in campo di prestigio sia di alleanze politiche oltre che di politiche commerciali.\nLa concezione democratica di Carlo, inoltre, fu la chiave per risolvere il conflitto interno del governo norvegese che era dibattuto se mantenere una monarchia o aderire a un sistema di governo repubblicano. Il principe danese accett\u00f2 la proposta del governo norvegese, ma accondiscese a salire al trono solo dopo un referendum popolare.\nDopo che il referendum del novembre del 1905 conferm\u00f2 col 79% la preferenza alla monarchia (259 563 voti a favore e 69 264 contro) al principe Carlo venne ufficialmente offerta la corona e il trono di Norvegia dallo \"Storting\" (Parlamento) che lo elesse sovrano il 18 novembre 1905. Quando Carlo accett\u00f2 l'offerta quella stessa sera (dopo l'approvazione di suo nonno Cristiano IX di Danimarca), immediatamente decise di ribattezzarsi col nome di Haakon, tipico norvegese e gi\u00e0 usato da altri monarchi della Norvegia indipendente. Cos\u00ec facendo, egli succedette al prozio Oscar II di Svezia che aveva abdicato al trono norvegese nell'ottobre di quell'anno, unitamente all'approvazione dell'accordo che prevedeva la separazione appunto tra Norvegia e Svezia.\nCome il suo prozio Oscar II, e come il suo proprio padre, dal quale fu iniziato, Haakon fu membro della Massoneria.\nLa nuova famiglia reale di Norvegia, dunque, lasci\u00f2 la Danimarca sullo yacht reale \"Dannebrog\" e salp\u00f2 alla volta dell'Oslofjord. Alla Fortezza di Oscarsborg, la famiglia si imbarc\u00f2 sulla nave norvegese \"Heimdal\". Dopo tre giorni di viaggio i reali giunsero a Kristiania (oggi Oslo) la mattina del 25 novembre 1905. Due giorni dopo, Haakon ottenne ufficialmente la reggenza degli affari di governo.\nL'incoronazione di Haakon e Maud ebbe luogo nella Cattedrale di Nidaros a Trondheim il 22 giugno 1906.\nIl regno.\nRe Haakon seppe guadagnarsi nel corso del tempo grande stima e simpatia dal popolo norvegese. Egli viaggi\u00f2 moltissimo per la Norvegia e si avvalse dell'amico Fridtjof Nansen per meglio addentrarsi negli usi e nei costumi del suo nuovo popolo.\nHaakon, Maud e il principe Olav iniziarono a interessarsi allo sport dello sci. Questa disciplina viene infatti ancora oggi vista come tipicamente parte della cultura norvegese e addirittura Olav diventer\u00e0 campione di salto con gli sci.\nNel 1928 egli disse: \"Adesso sono anche il re dei comunisti!\" (\"Jeg er ogs\u00e5 kommunistenes konge!\") quando Christian Hornsrud del partito laburista venne eletto primo ministro. Questo fatto, apparentemente ironico, in realt\u00e0 gli caus\u00f2 le ire di alcune fazioni governative pensando che il re si fosse schierato politicamente al posto di rimanere imparziale come la sua posizione gli imponeva.\nIl principe ereditario Olav sposer\u00e0 sua cugina Marta di Svezia il 21 marzo 1929. Ella era la figlia della sorella di Haakon, la principessa Ingeborg di Danimarca, e del principe Carlo, duca di V\u00e4sterg\u00f6tland.\nLa regina Maud mor\u00ec il 20 novembre 1938.\nLa resistenza durante la seconda guerra mondiale.\nLa Norvegia venne invasa dalle forze navali e dall'aviazione della Germania nazista durante le prime ore del 9 aprile 1940. Lo squadrone navale tedesco venne inviato a occupare Oslo e sbarc\u00f2 alla fortezza di Oscarsborg. La fortezza riusc\u00ec a resistere inizialmente causando pesanti danni alla nave da battaglia \"L\u00fctzow\" e l'affondamento dell'incrociatore pesante \"Bl\u00fccher\", con pesanti perdite dalla parte tedesca, tra le forze armate, gli agenti della Gestapo e tra il personale amministrativo della capitale occupata. Questi eventi portarono al ritiro del resto della flottiglia tedesca, impedendo cos\u00ec agli invasori di occupare Oslo. Le forze di occupazione tedesche rinunciarono alla presa di Oslo ma il presidente del parlamento, Carl Joachim (\"C.J.\") Hambro, cre\u00f2 l'opportunit\u00e0 per la famiglia reale norvegese di fuggire assieme ai 150 membri del parlamento attraverso un treno speciale.\nIl parlamento venne convocato a Hamar quello stesso pomeriggio, ma con la rapida avanzata delle truppe tedesche, il gruppo si dovette spostare per sicurezza a Elverum. Il parlamento, unanimemente, raggiunse la risoluzione cosiddetta \"Elverumsfullmakten\" (Autorizzazione di Elverum), per garantire al gabinetto di governo pieni poteri per proteggere il Paese sino a quando lo \"Storting\" non avesse potuto riunirsi nuovamente in sede appropriata.\nIl giorno successivo, Curt Br\u00e4uer, ambasciatore tedesco in Norvegia, chiese ufficialmente udienza a re Haakon. Il diplomatico tedesco chiese ai norvegesi di cessare la loro resistenza e di nominare, secondo la volont\u00e0 di Hitler, il simpatizzante nazista Vidkun Quisling alla carica di primo ministro, ancor pi\u00f9 dopo che questi si era autoproclamato tale a Oslo alcune ore prima, con l'intento di farne il capo della Norvegia come Stato fantoccio della Germania. Br\u00e4uer sugger\u00ec a Haakon di seguire l'esempio di suo fratello Cristiano X di Danimarca che si era arreso il giorno successivo all'invasione tedesca, minacciando pesanti conseguenze per la Norvegia in caso contrario. Anche se la Costituzione di Norvegia nominalmente dava al re la responsabilit\u00e0 finale delle decisioni, in pratica esse pervenivano soprattutto dal governo e dal Consiglio di Stato in suo nome.\nIn un incontro a Nybergsund, il re riport\u00f2 l'ultimatum tedesco al suo gabinetto di governo. Anche se Haakon non poteva prendere una decisione del genere da solo, egli sapeva che poteva utilizzare la sua autorit\u00e0 morale per influenzare la scelta. Haakon disse quindi al suo gabinetto:\nHaakon si risolse a comunicare che non avrebbe potuto nominare un governo capeggiato da Quisling dal momento che n\u00e9 il popolo n\u00e9 il parlamento sarebbero andati d'accordo con lui e avrebbero trovato la nomina antidemocratica. A ogni modo, se il gabinetto avesse scelto diversamente, il re disse che era pronto ad abdicare per allinearsi alla scelta del governo.\nNils Hjelmtveit, ministro della chiesa e dell'educazione, scriver\u00e0 poi: \"Questo fece una grande impressione su tutti noi. Pi\u00f9 chiaramente attraverso quel discorso potemmo vedere l'uomo ancor prima delle parole stesse; il re dovette tracciare una linea tra s\u00e9 e i propri doveri, una linea dalla quale non poteva deviare. Noi avevamo trascorso cinque anni [nel governo] apprezzando e rispettando il nostro re e ora, attraverso le sue parole, ci appariva come un grande uomo, giusto e forte, un vero capo in quei fatali tempi per il nostro paese\".\nIspirato dal comportamento di Haakon, il governo unanimemente convenne col sovrano sull'illegittimit\u00e0 della nomina di un governo capeggiato da Quisling, messaggio che venne poi riferito telefonicamente a Br\u00e4uer e via radio al popolo norvegese. Nel messaggio radiofonico, il governo annunci\u00f2 di voler resistere all'attacco tedesco il pi\u00f9 a lungo possibile, ed espresse amicizia e sostegno a tutti coloro che nel paese avessero imbracciato le armi per resistere all'invasore.\nLa mattina successiva, l'11 aprile 1940, un bombardiere della \"Luftwaffe\" attacc\u00f2 Nybergsund, distruggendo il piccolo villaggio dove il governo norvegese si trovava asserragliato nel tentativo di mantenere viva la propria funzione unitamente a quella del re. Il re e i suoi ministri si rifugiarono nei boschi circostanti innevati e riuscirono a sfuggire ai bombardamenti, dirigendosi poi a nord verso Molde sulla costa occidentale della Norvegia. Dal momento che le forze britanniche nell'area stavano perdendo terreno a causa dei bombardamenti della Luftwaffe, il re e i suoi ministri vennero caricati a bordo dell'incrociatore inglese HMS \"Glasgow\" a Molde e trasportati a 1000 chilometri pi\u00f9 a nord, presso Troms\u00f8 che divenne dal 1\u00ba maggio di quell'anno la capitale provvisoria del regno di Norvegia. Haakon e il principe ereditario Olav presero residenza in una capanna di legno nella foresta di M\u00e5lselvdalen ove rimasero sino all'evacuazione per opera del Regno Unito, godendo nel frattempo della protezione della guardia civile locale.\nGli Alleati guadagnavano intanto terreno e la situazione sembr\u00f2 protendere a loro favore sino alla battaglia di Francia che segn\u00f2 un duro colpo tra le forze alleate, al punto che le forze presenti in Norvegia dovettero essere ritirate o destinate altrove. La famiglia reale e il demoralizzato governo norvegese vennero evacuati da Troms\u00f8 il 7 giugno a bordo della HMS \"Devonshire\" e dopo diverse ore di viaggio sotto copertura delle navi inglesi HMS \"Glorious\", HMS \"Acasta\" e HMS \"Ardent\", giunsero sani e salvi a Londra. Re Haakon e il suo gabinetto istituirono un governo in esilio presso la capitale britannica, prendendo residenza a Rotherhithe e tramutando il re stesso in un simbolo della resistenza norvegese. Tra il marzo del 1942 e la fine della guerra nel maggio del 1945 il re e suo figlio Olav vissero a Foliejon Park a Winkfield, presso Windsor.\nNel frattempo, Hitler aveva nominato Josef Terboven al ruolo di \"Reichskommissar\" per la Norvegia. Su ordine dello stesso \"F\u00fchrer\", Terboven tent\u00f2 di costringere il parlamento a deporre il re, ma il parlamento si rifiut\u00f2 categoricamente, citando i principi stessi della costituzione di Stato. Un successivo ultimatum venne inviato dai tedeschi sotto la minaccia di internare tutti i norvegesi in et\u00e0 da servizio militare nei campi di concentramento nazisti. Sotto il terrore di questa decisione, il rappresentante del parlamento a Oslo scrisse al re Haakon il 27 giugno, chiedendogli di abdicare. Il re, cortesemente rispose che se il parlamento avesse agito in questi termini, egli si sarebbe dimesso. Il re diede la propria risposta il 3 luglio di quell'anno e proclam\u00f2 la sua decisione con un comunicato radio della BBC l'8 luglio. Dopo che un ulteriore tentativo di deporre il re era stato fatto dalle forze tedesche nel settembre di quell'anno, Terboven decret\u00f2 infine che la famiglia reale norvegese \"si era compromessa la possibilit\u00e0 di ritorno in patria\" e sciolse tutti i partiti politici democratici.\nI cinque anni della Norvegia sotto il controllo tedesco furono devastanti ma molti norvegesi indossarono vestiti o gioielli realizzati con le monete riportanti il monogramma di re Haakon come simbolo di resistenza all'oppressione dell'invasore e solidariet\u00e0 al re in esilio col suo governo. Il monogramma del re venne dipinto anche su diverse facciate come simbolo di ostentazione della sovranit\u00e0 nazionale in uno Stato occupato da stranieri.\nDopo la fine della guerra, Haakon e la famiglia reale norvegese rientrarono in Norvegia a bordo dell'incrociatore inglese HMS \"Norfolk\", incontrando la folla festante a Oslo il 7 giugno 1945 esattamente cinque anni dopo l'evacuazione di Troms\u00f8.\nDopo la guerra.\nNel 1947 il popolo norvegese, su sottoscrizione pubblica, acquist\u00f2 lo yacht reale \"Norge\" come regalo al sovrano come simbolo di riconoscenza per l'ottima condotta durante il secondo conflitto mondiale.\nLa principessa Ragnhild spos\u00f2 quindi l'uomo d'affari Erling Lorentzen (della famiglia Lorentzen) il 15 maggio 1953, divenendo il primo membro della famiglia reale norvegese a sposare un non nobile.\nLa principessa M\u00e4rtha mor\u00ec di cancro il 5 aprile 1954.\nIl re Haakon VII cadde nella sala da ballo della sua residenza di Bygd\u00f8y nel luglio del 1955. Questa caduta, che avvenne a un mese dal suo ottantatreesimo compleanno, caus\u00f2 una frattura al sovrano che fu costretto a usare una sedia a rotelle. Un tempo attivo sovrano, Haakon si trovava ora impossibilitato a svolgere molte delle sue funzioni di re e inizi\u00f2 a deprimersi e a sconfortarsi. Con la perdita della mobilit\u00e0, anche la salute di Haakon and\u00f2 deteriorandosi ed egli inizi\u00f2 ad affiancare a s\u00e9 il figlio Olav coinvolgendolo sempre pi\u00f9 negli affari di governo e ponendolo in sua rappresentanza.\nAlla morte di Haakon nel settembre del 1957, il principe ereditario gli succedette al trono col nome di Olav V. Haakon venne sepolto il 1\u00ba ottobre 1957 presso il mausoleo reale della fortezza di Akershus, a fianco della moglie.\nNella cultura di massa.\nIl regista Erik Poppe ha descritto la condotta del re nel primo mese del conflitto nel film storico biografico \"The King's Choice\" (in norvegese \"Kongens nei\"), trasmesso da Rai Tre il 25 maggio 2019 con il titolo \"La scelta del re\u201d.\nMatrimonio ed eredi.\nA Buckingham Palace il 22 luglio 1896, il principe Carlo spos\u00f2 la sua prima cugina, la principessa Maud del Galles, figlia minore del futuro re Edoardo VII del Regno Unito e di sua moglie, Alessandra di Danimarca, figlia maggiore di re Cristiano IX di Danimarca e della principessa Luisa d'Assia-Kassel. Il loro figlio, Alessandro, sar\u00e0 il futuro principe ereditario Olav di Norvegia (poi sovrano col nome di Olav V di Norvegia) e nacque il 2 luglio 1903.\nTitolatura.\nTitolatura di re Haakon VII dalla nascita alla morte, in ordine cronologico:"}
{"id": "200110", "revid": "287204", "url": "https://it.wikipedia.org/wiki?curid=200110", "title": "Autostrade in Tunisia", "text": "La costruzione di autostrade in Tunisia \u00e8 cominciata negli anni 1980, fra Tunisi e Hammamet. Essa prosegue ora verso sud, lungo la costa verso Sfax.\nLe autostrade sono gestite dalla societ\u00e0 \"Tunisieautoroutes\" e sono soggette al pagamento di pedaggio.\nAutostrade.\nSituazione nel aprile 2021:"}
{"id": "200111", "revid": "349054", "url": "https://it.wikipedia.org/wiki?curid=200111", "title": "Clipper (nave)", "text": "I Clipper furono veloci navi a vela a tre o pi\u00f9 alberi adibite al trasporto delle merci sulle rotte oceaniche che furono utilizzate sul finire del XIX secolo. Rimane incerta l'etimologia del termine: l'origine del termine viene ricondotta sia al verbo \"clip\" inteso come \"tagliare\" (i tempi di navigazione), o come \"fendere\" (le onde) come anche a \"clip\" inteso come \"velocit\u00e0\" o \"frullio di ali\", altra ipotesi \u00e8 che il nome derivi dal cavallo da corsa degli stati americani sudisti . Rappresentarono l'ultima evoluzione della tecnica navale velica prima che essa venisse soppiantata dalle navi a propulsione meccanica.\nStoria.\nI \"Clipper\" furono costruiti nei cantieri inglesi, olandesi, francesi e statunitensi. I primi vascelli di questo tipo ad essere varati sono stati i piccoli \"Clipper di Baltimora\" che vennero realizzati negli USA durante la guerra del 1812.\nProprio per incrementare la velocit\u00e0, questi vascelli disponevano di una superficie velica superiore a quella delle navi a loro equivalenti che le rendeva difficili da manovrare. Tutta la nave era progettata per raggiungere la massima velocit\u00e0 possibile tanto da sacrificare anche la capacit\u00e0 di carico della nave stessa. Ma le velocit\u00e0 raggiunte ripagavano questo sacrificio. Infatti un \"Clipper\" poteva raggiungere facilmente una velocit\u00e0 di 9 nodi (16\u00a0km/h), con in qualche caso punte di 20 nodi (37\u00a0km/h), quando la velocit\u00e0 massima delle altre navi era di 5 nodi (9\u00a0km/h) scarsi.\nInizialmente la principale rotta sulla quale furono utilizzati i clipper fu la New York-San Francisco via Capo Horn, che rest\u00f2 la via pi\u00f9 breve tra le due citt\u00e0 fino all'inaugurazione della ferrovia. Furono proprio essi a permettere di inaugurare questa linea continuativamente, dato che per le navi precedenti risultava troppo pericoloso il passaggio continuo per Capo Horn.\nL'epoca d'oro dei \"Clipper\" dur\u00f2 dal 1840 al 1870 circa. In seguito le navi a vapore divennero, grazie all'apertura del Canale di Suez che le navi a vela non potevano percorrere, molto competitive. Le navi a vela invece dovevano ancora seguire la rotta che passava per il Capo di Buona Speranza, circumnavigando l'Africa. Nel 1870 i vapori circolanti superano i velieri per numero. Nel 1875 solo tre paesi, Canada, Norvegia, e Italia costruivano ancora navi a vela.\nIn questo periodo i \"Clipper\" furono le navi preferite per il trasporto di carichi poco ingombranti e molto redditizi come le spezie, la seta, la lana o il t\u00e8. Il valore di questi carichi poteva raggiungere cifre favolose come i 2.000.000 di dollari del carico del \"Challenger\" che trasport\u00f2 il pi\u00f9 grande carico di t\u00e8 tra la Cina e la Gran Bretagna.\nCon queste cifre in gioco si svilupp\u00f2 una feroce competizione, molto popolare e seguita da tutti i giornali inglesi dell'epoca, tra i diversi equipaggi e le diverse compagnie di navigazione che diede origine a quella che venne chiamata la \"Great Tea Race\". Questa competizione avveniva sulla rotta di 15.000 miglia (27.780 km) tra Shanghai e la Gran Bretagna. Veniva vinta dalla prima nave che giungeva in porto in Inghilterra. Inizialmente il record era di 113 giorni di traversata che successivamente, nel 1866 venne portato a 90. Una grande gara, che dur\u00f2 per vari anni, coinvolse in particolare due \"Clipper\": il \"Thermopylae\" e il \"Cutty Sark\".\nFu il \"Thermopylae\", varato nel 1868 dai cantieri scozzesi \"Aberdeen Line\", a comparire per primo sulla scena. Il suo equipaggio era composto da 34 uomini accuratamente selezionati e raggiungeva una velocit\u00e0 di 15 nodi (28\u00a0km/h). Nel suo primo viaggio, effettuato nel 1868 raggiunse l'Australia in 60 giorni. Il \"Cutty Sark\" venne varato il 22 novembre 1869 ed era pensato quale risposta al \"Thermopylae\". Le due navi erano molto simili e pertanto il risultato dipendeva dalle capacit\u00e0 dei rispettivi equipaggi e dalla fortuna. Il primo confronto si ebbe nel 1872 e vide vincere il \"Thermopylae\" in 53 giorni sebbene il \"Cutty Sark\" fosse rimasto in testa per gran parte della traversata. Fu una tempesta, che colp\u00ec in pieno il \"Cutty Sark\" mentre risparmi\u00f2 il \"Thermopylae\", a decidere le sorti del confronto. In ogni caso nonostante i danni riportati il \"Cutty Sark\" fu magistralmente condotto a destinazione giungendo con soli sette giorni di ritardo.\nAltro clipper velocissimo fu il \"Torrens\", di oltre 1.300 tonnellate, adibito al trasporto passeggeri, costruito nel 1875 nei cantieri di Sunderland, in servizio tra Plymouth e Adelaide, su cui prest\u00f2 servizio in qualit\u00e0 di primo ufficiale Joseph Conrad. Il Torrens, definito da Basil Lubbock \"il meraviglioso Torrens\", comandato dal capitano H.R.Angel, era famoso per la sua eleganza e velocit\u00e0, percorreva le 16.000 miglia dalle coste boreali a quelle australi in appena 64 giorni . \nVerso il 1870 la concorrenza delle navi a vapore si fece pi\u00f9 pesante e i \"Clipper\", nonostante rimanessero pi\u00f9 veloci delle nuove navi, dipendevano sempre dalla variabilit\u00e0 dei venti (mentre il difetto di quelle a vapore era la capacit\u00e0 di carico del combustibile, che le rendeva inadatte a lunghe rotte senza rifornimento). Vennero quindi destinati al trasporto di altri prodotti e in particolare della lana australiana. Nuovamente si svilupp\u00f2 una competizione, detta \"Wool Race\" di 13.000 miglia (24.076\u00a0km), per raggiungere per primi i mercati inglesi che vide protagonisti sempre il \"Thermopylae\" e il \"Cutty Sark\". Fu proprio su questa rotta che nel 1885 avvenne l'ultimo confronto tra le due navi.\nAl giorno d'oggi di tutti i \"Clipper\" costruiti nella met\u00e0 del 1800 sembra che sia sopravvissuto il solo \"Cutty Sark\" mentre il \"Fall of Clyde\" rappresenta il migliore esempio di \"Clipper\" per carichi generici, pi\u00f9 lento dei suoi contemporanei. Altro esempio di \"Clipper\", in diverso stato di conservazione, \u00e8 costituito dal \"City of Adelaide\" conosciuto anche come \"S.V. Carrick\".\nI Clipper della Pan Am.\nLa compagnia aerea statunitense Pan Am, oggi scomparsa, utilizz\u00f2 a partire dagli anni trenta il termine \"Clipper\" per designare gli idrovolanti quadrimotore Boeing Model 314 che effettuavano i servizi intercontinentali. A seguire tutti gli aerei della compagnia assunsero il termine \"Clipper\" assieme a un nome, per esempio \"Clipper Victor\", il primo 747 in servizio commerciale."}
{"id": "200112", "revid": "2014155", "url": "https://it.wikipedia.org/wiki?curid=200112", "title": "Gustavo VI Adolfo di Svezia", "text": "Biografia.\nI primi anni.\nGustavo Adolfo era il figlio primogenito del re Gustavo V di Svezia (1858-1950) e della regina Vittoria (1862-1930), nata principessa di Baden. I suoi nonni paterni erano il re Oscar II di Svezia e Norvegia (1829-1907) e la regina Sofia di Nassau (1836-1913); quelli materni il granduca Federico I di Baden (1826-1907) e la granduchessa Luisa di Prussia (1838-1923).\nGustavo Adolfo nacque sabato 11 novembre 1882, alle 16.25, alla presenza del conte Arvid Posse, primo ministro, e del barone Hochshild, ministro degli esteri, con le loro rispettive mogli. Poco dopo, la sua nascita venne annunciata al popolo con 42 colpi d'artiglieria.\nIl battesimo del principe si tenne al Palazzo Reale di Stoccolma il 25 novembre di quello stesso anno ad opera di Anton Niklas Sundberg, arcivescovo di Uppsala, con acqua che in teoria avrebbe dovuto essere originaria del fiume Giordano ma che, in realt\u00e0, per motivi di praticit\u00e0, era stata presa dal pozzo locale del castello.\nPresenti alla cerimonia furono anche Claes Herman Rundgren, vescovo di Karlstad, e Frithiof Grafstr\u00f6m. Per la presentazione ufficiale del piccolo alla corte venne usata una culla che gi\u00e0 aveva accolto Carlo XII di Svezia ancora infante. Gustavo Adolfo trascorse gran parte della sua infanzia tra il castello di Tullgarn ed il castello di Mainau, presso i genitori della madre. La regina Sofia, sua nonna, spesso lo invitava al palazzo di Ulriksdal.\nIl principe godette di un'ottima istruzione privata e si guadagn\u00f2 il diploma di maturit\u00e0 nel 1900, iscrivendosi nella primavera dell'anno successivo all'Universit\u00e0 di Uppsala, ove ebbe l'occasione di avere per docenti lo storico Harald Hj\u00e4rne, il politologo Simon Boezio, l'economista David Dodsworth e l'archeologo Oscar Almgren, che largamente influenz\u00f2 la sua passione per l'archeologia e lo coinvolse nel ritrovamento di alcuni reperti dell'et\u00e0 del bronzo presso gli scavi di H\u00e5ga Kurgan, ora conservati presso il museo storico di stato.\nNel contempo, Gustavo Adolfo ricevette un addestramento militare ed ottenne la qualifica di ufficiale nel 1902. Entrato nell'accademia, nel 1909 ne usc\u00ec col grado di capitano, per poi giungere nel 1913 a quello di maggiore, tenente colonnello nel 1916 e colonnello nel 1918, sino a passare al grado di tenente generale nel 1928. Gustavo Adolfo parlava fluentemente, oltre alla lingua madre, anche l'inglese, il francese e il tedesco. Leggeva bene anche l'italiano ed il latino, ma non era abile nel parlarli. Il 10 maggio 1906 venne eletto membro onorario dell'Accademia Reale delle Scienze di Svezia.\nIl regno.\nIl 29 ottobre 1950 Gustavo divenne re all'et\u00e0 di 68 anni, alla morte di suo padre Gustavo V. A quel tempo egli era il pi\u00f9 vecchio tra i principi ereditari del mondo. Il suo motto personale era \"Plikten framf\u00f6r allt\" (Il dovere innanzitutto). Durante il regno di Gustavo VI Adolfo stavano avviandosi i lavori per rimpiazzare la costituzione svedese del 1809 con un nuovo documento pi\u00f9 al passo coi tempi. Tra le riforme che la nuova costituzione implic\u00f2 vi fu la rimozione della frase \"Il re da solo governi il reame\", che rimandava a tesi assolutiste.\nLe qualit\u00e0 personali di Gustavo VI Adolfo lo resero popolare tra il popolo svedese e questo fu uno dei motivi per cui, in epoche di cambiamento, la monarchia in Svezia mantenne salde le redini al governo. L'attenzione e l'esperienza accumulata dal re in campo architettonico e botanico lo resero rispettato ancor pi\u00f9 in quanto, seguendo la propria inclinazione naturale, si present\u00f2 al pubblico informale e naturale evitando gli sfarzi e il lusso del suo ruolo. Gustavo VI Adolfo fu un archeologo di formazione, nonch\u00e9 appassionato di studi classici.\nCome suo padre, fu Gran maestro dello \"Svenska Frimurare Orden\" (l'Ordine massonico svedese) e Gran maestro d'onore della Grande Loggia nazionale francese.\n9\nIl re mor\u00ec nel 1973, dieci settimane prima del suo 91\u00ba compleanno, all'ospedale di Helsingborg dopo una polmonite. Venne succeduto al trono dal ventisettenne nipote Carlo XVI Gustavo, figlio del principe Gustavo Adolfo, duca di V\u00e4sterbotten. Rompendo la secolare tradizione, egli non venne sepolto nella chiesa di Riddarholmen di Stoccolma, ma nella Kungliga begravningsplatsen di Haga a fianco delle due mogli premortegli.\nInteressi personali.\nLa reputazione del re per i suoi molteplici interessi personali era conosciuta a livello nazionale e internazionale. Gustavo VI Adolfo era appassionato di archeologia e venne ammesso come membro della British Academy per la sua opera di botanica nel 1958. Gustavo VI Adolfo prese parte a spedizioni archeologiche in Cina, Grecia, Corea e Italia e fond\u00f2 l'Istituto svedese di studi classici a Roma.\nGustavo VI Adolfo possedeva un'enorme biblioteca privata consistente in 80.000 volumi e, cosa pi\u00f9 impressionante, ne aveva letta una buona parte. Aveva interessi specifici nella letteratura dell'arte cinese e della storia orientale. Altra sua area di grande interesse era la botanica, che coltivava anche come hobby nel giardinaggio, al punto da venire considerato un vero esperto nel campo dei rododendri.\nA Sofiero (residenza estiva reale) cre\u00f2 una delle migliori collezioni al mondo di rododendri. Come suo figlio, il principe Bertil, Gustavo VI Adolfo fu un appassionato di sport per tutta la sua vita e giocava regolarmente a tennis, golf e praticava la pesca sportiva per scopi benefici.\nMatrimoni e figli.\nIl 15 giugno 1905 si spos\u00f2 con la principessa Margherita di Connaught (1882-1920), figlia del principe Arturo, duca di Connaught e Strathearn e della sua consorte, la principessa Luisa Margherita di Prussia; da essa ebbe cinque figli. La moglie mor\u00ec prematuramente quando era incinta del sesto figlio, il 1\u00ba maggio del 1920. Da questa unione nacquero:\nSi rispos\u00f2 il 3 novembre 1923 con la principessa Luisa Mountbatten (1889-1965), figlia di Luigi di Battenberg, \"1\u00ba marchese di Milford Haven\", e della principessa Vittoria d'Assia e del Reno, dalla quale non ebbe figli. Entrambe le sue mogli erano nipoti della regina Vittoria del Regno Unito."}
{"id": "200115", "revid": "1776051", "url": "https://it.wikipedia.org/wiki?curid=200115", "title": "Tramelan", "text": "Tramelan (toponimo francese; in tedesco \"Tramlingen\", gi\u00e0 \"Tremlingen\") \u00e8 un comune svizzero di 4\u00a0595 abitanti del Canton Berna, nella regione del Giura Bernese (circondario del Giura Bernese).\nGeografia fisica.\n\u00c8 collegato a Saint-Imier attraverso il Col du Mont Crosin.\nStoria.\nIl comune di Tramelan \u00e8 stato istituito 1952 con la fusione dei comuni soppressi di Tramelan-Dessous e Tramelan-Dessus.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Tramelan sono:\nEconomia.\nVi ha sede la fabbrica di orologi Armand Nicolet.\nInfrastrutture e trasporti.\nTramelan \u00e8 servito dall'omonima stazione e da quella di Les Reussilles sulla ferrovia Tramelan-Le Noirmont.\nAmministrazione.\nDal 1952 comune politico e comune patriziale sono uniti nella forma del \"commune mixte\"."}
{"id": "200116", "revid": "330507", "url": "https://it.wikipedia.org/wiki?curid=200116", "title": "Autostrade in Turchia", "text": "Le autostrade turche sono una rete in sviluppo. Legano principalmente Istanbul ad Ankara e servono anche i dintorni delle grandi citt\u00e0.\nNumerazione.\nLa numerazione \u00e8 regionale (i numeri da 20, corrispondono all'Anatolia).\nO (lettera) \u00e8 l'iniziale di \"otoyol\" (\"autostrada\")"}
{"id": "200119", "revid": "474175", "url": "https://it.wikipedia.org/wiki?curid=200119", "title": "Autostrade nel Regno Unito", "text": "Le autostrade del Regno Unito si sviluppano per circa .\nSono identificate dalla lettera M (\"Motorway\" in inglese, cio\u00e8 autostrada) posta o come prefisso o come suffisso (in quest'ultimo caso la M \u00e8 tra parentesi)."}
{"id": "200120", "revid": "110157", "url": "https://it.wikipedia.org/wiki?curid=200120", "title": "Cormoret", "text": "Cormoret (toponimo francese) \u00e8 un comune svizzero di 486 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCormoret \u00e8 servito dall'omonima stazione sulla ferrovia Bienne-La Chaux-de-Fonds.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; comune politico e comune patriziale sono separati dal 1853."}
{"id": "200122", "revid": "104458", "url": "https://it.wikipedia.org/wiki?curid=200122", "title": "Cort\u00e9bert", "text": "Cort\u00e9bert (toponimo francese) \u00e8 un comune svizzero di 705 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCort\u00e9bert \u00e8 servito dall'omonima stazione sulla ferrovia Bienne-La Chaux-de-Fonds.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; comune politico e comune patriziale si sono separati nel 1854."}
{"id": "200124", "revid": "110157", "url": "https://it.wikipedia.org/wiki?curid=200124", "title": "Courtelary", "text": "Courtelary (toponimo francese) \u00e8 un comune svizzero di 1\u00a0391 abitanti del Canton Berna, nella regione del Giura Bernese (circondario del Giura Bernese, del quale \u00e8 il capoluogo).\nStoria.\nCourtelary \u00e8 stato il capoluogo del baliaggio di Erguel e dal 1831 del distretto di Courtelary, fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCourtelary \u00e8 servito dall'omonima stazione sulla ferrovia Bienne-La Chaux-de-Fonds.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "200125", "revid": "110157", "url": "https://it.wikipedia.org/wiki?curid=200125", "title": "La Ferri\u00e8re (Svizzera)", "text": "La Ferri\u00e8re (toponimo francese) \u00e8 un comune svizzero di 542 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "200128", "revid": "1776051", "url": "https://it.wikipedia.org/wiki?curid=200128", "title": "La Heutte", "text": "La Heutte (toponimo francese) \u00e8 una frazione di 485 abitanti del comune svizzero di P\u00e9ry-La Heutte, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo che si estendeva per 8,0\u00a0km\u00b2, il 1\u00ba gennaio 2015 \u00e8 stato accorpato all'altro comune soppresso di P\u00e9ry per formare il nuovo comune di P\u00e9ry-La Heutte.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa Heutte \u00e8 servito dall'omonima stazione sulla ferrovia Bienne-La Chaux-de-Fonds.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "200131", "revid": "104458", "url": "https://it.wikipedia.org/wiki?curid=200131", "title": "Mont-Tramelan", "text": "Mont-Tramelan (toponimo francese) \u00e8 un comune svizzero di 118 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nPur appartenendo a una regione francofona, la maggioranza della popolazione (70,7% nel 2000) \u00e8 di lingua tedesca, e il tedesco \u00e8 la lingua amministrativa dal 1942.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "200133", "revid": "1776051", "url": "https://it.wikipedia.org/wiki?curid=200133", "title": "Orvin", "text": "Orvin (toponimo francese; in tedesco \"Ilfingen\", desueto) \u00e8 un comune svizzero di 1\u00a0204 abitanti del Canton Berna, nella regione del Giura Bernese (circondario del Giura Bernese).\nStoria.\nNel 1880 la localit\u00e0 di Pr\u00e9 de Macolin, fino ad allora frazione di Orvin, \u00e8 stata assegnata al comune di Evilard.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLa frazione Les Pres-d'Orvin \u00e8 una stazione sciistica sviluppatasi a partire dagli anni 1950.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "200139", "revid": "1776051", "url": "https://it.wikipedia.org/wiki?curid=200139", "title": "P\u00e9ry", "text": "P\u00e9ry (toponimo francese; in tedesco \"B\u00fcderich\", desueto) \u00e8 una frazione di 1\u00a0359 abitanti del comune svizzero di P\u00e9ry-La Heutte, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo che si estendeva per 15,57\u00a0km\u00b2 e che comprendeva anche le frazioni di La Reuchenette e Rondch\u00e2tel, il 1\u00ba gennaio 2015 \u00e8 stato accorpato all'altro comune soppresso di La Heutte per formare il nuovo comune di P\u00e9ry-La Heutte, del quale P\u00e9ry \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nP\u00e9ry \u00e8 servito dalla stazione di Reuchenette-P\u00e9ry sulla ferrovia Bienne-La Chaux-de-Fonds.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "200140", "revid": "1488558", "url": "https://it.wikipedia.org/wiki?curid=200140", "title": "Plagne (Sauge)", "text": "Plagne (toponimo francese; in tedesco \"Plentsch\", desueto) \u00e8 una frazione di 361 abitanti del comune svizzero di Sauge, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo istituito nel 1867 e che si estendeva per 7,55\u00a0km\u00b2, 2014 \u00e8 stato accorpato all'altro comune soppresso di Vauffelin per formare il nuovo comune di Sauge.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; comune politico e comune patriziale vennero istituiti nel 1867."}
{"id": "200142", "revid": "1776051", "url": "https://it.wikipedia.org/wiki?curid=200142", "title": "Renan (Svizzera)", "text": "Renan (toponimo francese; in tedesco \"Rennen\", desueto) \u00e8 un comune svizzero di 923 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRenan \u00e8 servito dall'omonima stazione e da quelle di Le Creux e di Convers sulla ferrovia Bienne-La Chaux-de-Fonds.\nAmministrazione.\nDal 1868 comune politico e comune patriziale sono uniti nella forma del \"commune mixte\"."}
{"id": "200143", "revid": "6923", "url": "https://it.wikipedia.org/wiki?curid=200143", "title": "Paolo Cevoli", "text": "Carriera.\nA partire dall'et\u00e0 di undici anni, durante tutte le estati tra un anno scolastico e l'altro, aiuta i genitori nella gestione dell'albergo di famiglia nella nat\u00eca Riccione. Frequenta l'Universit\u00e0 di Bologna tra il 1979 e il 1983 e si laurea in giurisprudenza. Dopo la laurea lavora come gestore al Grand Hotel di Rimini. Nel 1986 si sposa con Elisabetta Garuffi, da cui ha due figli, Giacomo (1988) e Davide (1990). Nel 1990 si trasferisce a Bologna con la famiglia.\nNello stesso anno partecipa al concorso per giovani comici \u201cLa Zanzara d'Oro\u201d, dove risulta terzo classificato dopo Antonio Albanese. \u00c8 la prima esperienza come comico-caratterista. Tra il 1990 e il 1991 partecipa come ospite (15 puntate) al \"Maurizio Costanzo Show\". Nel frattempo continua il suo lavoro \"ufficiale\". Seguendo le orme del padre, diventa imprenditore ed apre un locale investendo tutti i propri risparmi. Il locale comincia ad essere frequentato da personaggi dello spettacolo, tra cui Gino e Michele, che si accorgono che Cevoli \u00e8 molto bravo ad intrattenere gli ospiti, mostrando una particolare brillantezza nel raccontare barzellette, e decidono di invitarlo ad esibirsi in un locale di Milano, lo Zelig, palestra per volti pi\u00f9 o meno noti del cabaret. Inizialmente Cevoli declina l'invito, poi accetta (2001). Dal locale passa direttamente alla trasmissione televisiva su Italia 1 del luned\u00ec sera, dove porta alla ribalta quello che diventer\u00e0 il suo personaggio pi\u00f9 conosciuto, Palmiro Cangini, assessore di un immaginario comune romagnolo (2002). Per tutto il decennio \u00e8 ospite fisso di \"Zelig\" e protagonista di tour estivi.\nNel 2008 \u00e8 stato testimonial del \"Banco farmaceutico\" ed ha girato uno spot televisivo, andato in onda anche gli anni successivi. \u00c8 poi apparso in uno spot per Kerakoll insieme a Claudio Bisio. Cevoli vive tuttora a Bologna con la moglie e i figli. Il suo lavoro \"ufficiale\" \u00e8 quello di consulente nel settore della ristorazione. Nel novembre del 2021 torna ad esibirsi a \"Zelig\" con il personaggio dell'assessore Palmiro Cangini.\nI personaggi.\nI personaggi di Cevoli sono delle forti caratterizzazioni, quasi delle \u201cmacchiette\u201d. Con l'assessore Cangini e l'imprenditore Teddi Casadey, il comico sfrutta le sue origini romagnole.\nPalmiro Cangini.\nPalmiro Cangini \u00e8 l'assessore alle \u201cattivit\u00e0 varie ed eventuali\u201d di Roncofritto Superiore, comune (immaginario) dell'entroterra romagnolo. Cangini si presenta sempre sul palco molto nervoso e di cattivo umore e durante il suo numero di cabaret \u00e8 sempre affiancato da Claudio Bisio, che gli fa da spalla e diviene la vittima di tutte le nevrosi dell'assessore, che a volte si lancia in una specie di delirante comizio, altre volte chiede a Bisio di scrivere una lettera ad un politico importante urlandogli le parole.\nCaratteristiche di Cangini sono la fascia tricolore indossata sulla spalla sinistra e con la banda rossa dal lato del collo, cio\u00e8 in modo esattamente contrario a quello corretto, e lo sproloquio, cio\u00e8 un discorso prolisso, confuso e inconcludente, in cui a malapena si distingue l'argomento. La chiosa \u00e8 sempre \u00ab\"Con questo cosa voglio dire? Non lo so. Per\u00f2 c'ho ragione e i fatti mi cosano.\"\u00bb. Un'altra frase che ripete spesso \u00e8 \u00ab\"Fatti, non pugnette\"\u00bb. Cangini \u00e8 una rappresentazione dello stereotipo dell'assessore dei piccoli comuni, infervorato dalla politica e dalla sua carica. \nHa fatto da testimonial in uno spot pubblicitario per Mirabilandia.\nTeddi Casadey.\nTeddi Casadey \u00e8 la \u201ccontroparte\u201d di Cangini. \u00c8 un imprenditore ed \u00e8 proprietario del \u201cGlorioso Maialificio Casadey S.r.L.\u201d, \"lider\" nel settore della \"maialistica\", cio\u00e8 un allevamento di suini che produce salumi e prodotti affini. Si presenta, all'opposto di Cangini, con un largo sorriso, e imbastisce un discorso farneticante, inserendo anche delle parole tipiche del gergo del marketing. Di tanto in tanto lo chiama al cellulare Bill Gates che vorrebbe farsi assumere, ma Casadey gli nega sempre il posto di lavoro, dicendogli che \u00e8 un \"patacca\" e \"non sa nemmeno usare il computer\".\nLothar.\nLothar, una macchietta surreale, viene inviato dall'agenzia \u201cEventi Mandrake Management 2003\u201d come sostituto per VIP che sono impossibilitati a presentarsi come ospiti nella trasmissione. Si presenta a torso nudo, con il fez in testa e una tunica leopardata, mangiando un enorme panino tenuto insieme con del nastro adesivo.\nOlimpio Pagliarani.\nSoprannominato \u201cIl lepro di Viserbella\u201d, compare in televisione per la prima volta nell'edizione 2005 di \"Zelig Circus\". \u00c8 un motociclista e racconta le gare a cui ha preso parte, alcune ai limiti dell'assurdo, come la Parigi - Parigi, una gara che consiste in un giro del mondo che parte da Parigi e termina sempre a Parigi, che si corre \"picco col sole\", cio\u00e8 contro il fuso orario, e in cui i piloti vengono squalificati se vengono superati dalla loro ombra.\nYuri.\nYuri \u00e8 un tifoso di Valentino Rossi esaltato ed accanito, che assieme al suo idolo ha lavorato ad una serie di pubblicit\u00e0 per Fastweb.\nI libri.\nPaolo Cevoli ha pubblicato alcuni libri, che non sono semplici raccolte dei suoi sketch ma veri e propri romanzi basati sui suoi personaggi:"}
{"id": "200144", "revid": "767487", "url": "https://it.wikipedia.org/wiki?curid=200144", "title": "Romont (Berna)", "text": "Romont (toponimo francese; in tedesco \"Rothmund\", desueto) \u00e8 un comune svizzero di 188 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; comune politico e comune patriziale sono stati istituiti nel 1863."}
{"id": "200145", "revid": "1776051", "url": "https://it.wikipedia.org/wiki?curid=200145", "title": "Saint-Imier", "text": "Saint-Imier (toponimo francese; in tedesco \"Sankt Immer\", desueto) \u00e8 un comune svizzero di 5\u00a0156 abitanti del Canton Berna, nella regione del Giura Bernese (circondario del Giura Bernese).\nGeografia fisica.\nSaint-Imier si trova 15\u00a0km a nord-est da La Chaux-de-Fonds. .\nStoria.\nLa prima menzione di Saint-Imier risale all'884, in un documento all'abbazia di Moutier-Grandval alcune donazioni tra le quali quella della \"cella de sancti Himerii\". Il villaggio fu fondato dall'eremita Imerio, originario di Lugnez e morto tra la fine del VI e l'inizio del VII secolo, che fece costruire un oratorio dedicato a san Martino di Tours; l'oratorio lasci\u00f2 il posto a una cappella, edificata nel 968, poi a una chiesa ().\nNel 1228 del vescovo di Losanna, dal quale dipendeva la parrocchia di Saint-Imier, vennero menzionate due chiese presenti a Saint-Imier: la chiesa parrocchiale di San Martino e la collegiata, imponente edificio . La navata della chiesa di San Martino fu distrutta nel 1828, mentre l'antica torre campanaria non fu demolita; . Il paese ha assunto l'aspetto attuale durante il XIX secolo, epoca alla quale risalgono numerosi edifici.\nNel settembre 1872 si riun\u00ec qui il congresso della corrente bakuninista che segn\u00f2 la frattura definitiva all'interno della Prima internazionale e la nascita della Internazionale antiautoritaria, anche detta \"Internazionale di Saint-Imier\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Saint-Imier ha sede la fabbrica di orologi Longines mentre la Breitling \u00e8 stata fondata qui ma poi spostata a Grenchen. Vi si produce anche il formaggio T\u00eate de Moine.\nNel territorio comunale si trova la stazione sciistica Les Bugnenets-Savagni\u00e8res e le piste sorgono sul versante nord del Col du Chasseral, sul Mont Soleil e sul Mont Crosin.\nInfrastrutture e trasporti.\nSaint-Imier \u00e8 servito dall'omonima stazione sulla ferrovia Bienne-La Chaux-de-Fonds ed \u00e8 attrezzata anche con la funicolare Saint-Imier-Mont-Soleil.\nUna strada diretta a sud-ovest conduce al Col del Pontins, dopo aver oltrepassato il fiume Suze; Saint-Imier \u00e8 inoltre collegata a Nods attraverso il Col du Chasseral e a Tramelan attraverso il Col du Mont Crosin.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "200147", "revid": "111373", "url": "https://it.wikipedia.org/wiki?curid=200147", "title": "Sonceboz-Sombeval", "text": "Sonceboz-Sombeval (toponimo francese) \u00e8 un comune svizzero di 1\u00a0944 abitanti del Canton Berna, nella regione del Giura Bernese (circondario del Giura Bernese).\nGeografia fisica.\nSonceboz-Sombeval \u00e8 collegato a Tavannes attraverso il Col de Pierre Pertuis.\nStoria.\nIl comune di Sonceboz-Sombeval \u00e8 stato istituito nel 1838.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSonceboz-Sombeval \u00e8 servito dall'omonima stazione sulle ferrovie Bienne-La Chaux-de-Fonds e Sonceboz-Moutier.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "200148", "revid": "1776051", "url": "https://it.wikipedia.org/wiki?curid=200148", "title": "Sonvilier", "text": "Sonvilier (toponimo francese) \u00e8 un comune svizzero di 1\u00a0240 abitanti del Canton Berna, nella regione del Giura Bernese (circondario del Giura Bernese).\nStoria.\nIl pi\u00f9 antico riferimento a Sonvilier si trova in un documento del 13 luglio 1298 con cui il cavaliere Simon de Courtelary don\u00f2 met\u00e0 dei suoi beni a Henri, Richard e Simon, figli di Guillaume d'Ergu\u00ebl e canonici del capitolo di Saint-Imier; il paese fece quindi parte della signoria di Erguel (dipendente dal principato vescovile di Basilea) e dal 1797 al 1813 venne annesso alla Francia, per entrare poi a far parte, con il congresso di Vienna, del Canton Berna.\nNel XVIII e XIX secolo conobbe un importante sviluppo economico per la diffusione della merletteria e della fabbricazione di orologi a domicilio, a cui segu\u00ec lo sviluppo di un vivace movimento sindacale facente capo alla Federazione del Giura aderente alla Prima internazionale; il rivoluzionario russo Michail Bakunin fu pi\u00f9 volte in paese a tenervi degli incontri. Nel 1874 Sonvilier venne raggiunto dalla ferrovia Bienne-La Chaux-de-Fonds.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nL'economia basata principalmente sulla produzione di orologi venne duramente colpita dalle crisi del 1930-1940 e 1970-1980. Nel 2005 il settore secondario offriva solo il 9% dei posti di lavoro, mentre il primario ne forniva la maggior parte: il 46%.\nInfrastrutture e trasporti.\nSonvilier \u00e8 servito dall'omonima stazione sulla ferrovia Bienne-La Chaux-de-Fonds.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; comune politico e comune patriziale sono stati istituiti nel 1855."}
{"id": "200150", "revid": "110157", "url": "https://it.wikipedia.org/wiki?curid=200150", "title": "Vauffelin", "text": "Vauffelin (toponimo francese; in tedesco \"F\u00fcglistal\", desueto) \u00e8 una frazione di 361 abitanti del comune svizzero di Sauge, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo che si estendeva per 5,92\u00a0km\u00b2 e che comprendeva anche la frazione di Frinvilier, 2014 \u00e8 stato accorpato all'altro comune soppresso di Plagne per formare il nuovo comune di Sauge, del quale Vauffelin \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVauffelin \u00e8 servito dalla stazione di Frinvillier-Taubenloch sulla ferrovia Bienne-La Chaux-de-Fonds.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "200151", "revid": "1776051", "url": "https://it.wikipedia.org/wiki?curid=200151", "title": "Villeret (Svizzera)", "text": "Villeret (toponimo francese) \u00e8 un comune svizzero di 924 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVilleret \u00e8 servito dall'omonima stazione sulla ferrovia Bienne-La Chaux-de-Fonds.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "200153", "revid": "1001457", "url": "https://it.wikipedia.org/wiki?curid=200153", "title": "Jotun", "text": ""}
{"id": "200154", "revid": "1718925", "url": "https://it.wikipedia.org/wiki?curid=200154", "title": "Accanimento terapeutico", "text": "L'accanimento terapeutico consiste nell'esecuzione di trattamenti di documentata inefficacia in relazione all'obiettivo, a cui si aggiunga la presenza di un rischio elevato e/o una particolare gravosit\u00e0 per il paziente con un'ulteriore sofferenza, in cui l'eccezionalit\u00e0 dei mezzi adoperati risulti chiaramente sproporzionata agli obiettivi della condizione specifica.\nPer i casi nei quali la terapia si rivela inefficace e al limite utile solo ad un prolungamento penoso della vita di alcuni mesi, si apre una discussione sull'opportunit\u00e0 di sospendere delle cure ormai solo dolorose ed onerose per il malato. La sospensione di cure inutili tuttavia non sempre significa la fine delle sofferenze del malato, in quanto la malattia pu\u00f2 recare forte dolore anche nella sua fase terminale. Senza una terapia del dolore efficace e un'adeguata assistenza domiciliare, la sospensione delle cure \u00e8 perci\u00f2 seguita da un periodo di abbandono e sofferenza finale del paziente.\nPer questa ragione, sebbene la terapia del dolore possa dar luogo ad un'eutanasia \"indiretta\" \u2014 perch\u00e9 forti dosi di stupefacente (soprattutto oppiacei quali la morfina) possono accorciare la vita del paziente \u2014 essa \u00e8 comunemente accettata sia da un punto di vista legale, che etico. Infatti la morte del paziente in questo caso non \u00e8 mai desiderata, ma \u00e8 un rischio che si accetta di correre allo scopo di ridurre la sofferenza causata dalla malattia. Per minimizzare tale rischio le dosi di farmaco somministrate sono le minime indispensabili a sortire l'effetto antidolorifico voluto, e il loro aumento avviene gradualmente via via che \u00e8 pi\u00f9 acuto il dolore da vincere, oppure quando l'assuefazione allo stupefacente ne elimina l'effetto antidolorifico e costringe a somministrarne quantit\u00e0 pi\u00f9 alte per riottenere gli stessi effetti.\nEtimologia.\nL'accostamento dei due termini \u00e8 definibile come \"ossimoro\":\nSi parla di \"accanimento terapeutico\" laddove le terapie sono volte al mantenimento in vita \u2014 e non alla guarigione, giudicata impossibile \u2014 di pazienti affetti da patologie mortali. Per quanto riguarda l'idratazione e l'alimentazione per via artificiale, non vi \u00e8 una posizione comune: per alcuni pu\u00f2 configurare accanimento terapeutico, come fu ad esempio sancito nel caso di Terri Schiavo, mentre per altri potrebbe non configurarlo.\nLe opinioni.\nIl dibattito etico e giuridico sull'accanimento terapeutico verte soprattutto sull'assimilabilit\u00e0 terminologica del rifiuto dell'accanimento terapeutico all'eutanasia (passiva).\nLa Chiesa cattolica.\nPer la Chiesa cattolica il paziente pu\u00f2 rinunciare all'accanimento terapeutico, che va distinto dall'eutanasia passiva, la quale al contrario non \u00e8 mai ammessa. Per la dottrina cattolica l'eutanasia consiste infatti nel porre in atto un'azione oppure un'omissione che, da s\u00e9 o intenzionalmente, provoca la morte allo scopo di porre fine al dolore; \u00e8 pertanto una grave violazione della legge di Dio. Diversamente, se le terapie sono straordinarie o sproporzionate rispetto ai risultati attesi, e dunque l'esito previsto non \u00e8 la guarigione, bens\u00ec un prolungamento penoso della vita, non c'\u00e8 colpa od omissione ed \u00e8 legittimo sospendere le cure, poich\u00e9 si ha solo la rinuncia all\"'accanimento terapeutico\".\nIn quest'ottica \u00e8 anche lecito l'uso di analgesici e sedativi per il controllo del dolore anche se ci\u00f2 dovesse comportare \u2212 come effetto secondario e non desiderato \u2212 l'accorciamento della vita del paziente. Le cure che d'ordinario sono dovute ad una persona ammalata invece non possono essere legittimamente interrotte, anche se la morte \u00e8 imminente; per questa ragione se la morte dovesse, ad esempio, conseguire alla sospensione di idratazione e nutrizione si configurerebbe un'eutanasia per omissione.\nIn alcuni noti casi recenti, come quello di Piergiorgio Welby o Eluana Englaro, la Chiesa Cattolica si \u00e8 dichiarata contraria alla sospensione del respiratore o dell'alimentazione artificiale ritenendo che essi non configurassero accanimento terapeutico, in quanto rientranti tra le cure ordinarie normalmente dovute all'ammalato.\nAltri contrari all'accanimento terapeutico.\nUn'altra parte del Paese, laica o legata a Chiese protestanti, si \u00e8 invece dichiarata, oltre che contraria all'accanimento terapeutico, anche sempre favorevole al completo rispetto della volont\u00e0 dei diretti interessati, acconsentendo a che i malati possano rifiutare anche preventivamente cure indesiderate, nutrizione e respirazione artificiali.\nVarie sono le posizioni in merito alla forma di espressione della volont\u00e0 di fine vita, necessaria per vincolare le scelte mediche, il cosiddetto testamento biologico: una opinione restrittiva nei confronti delle scelte individuali richiede una certificazione notarile e costantemente aggiornata, un'altra -pi\u00f9 liberale- ammette invece dichiarazioni anticipate e meno formalistiche, pi\u00f9 appropriate alla situazione di inabilit\u00e0 dei malati gravissimi, o addirittura la possibilit\u00e0 di delega ad un fiduciario in caso di inabilit\u00e0 totale.\nCasi controversi.\nPiergiorgio Welby.\nNel 2006 Piergiorgio Welby, malato terminale di sclerosi laterale amiotrofica, ha chiesto pubblicamente che gli venisse staccato il respiratore che lo teneva in vita, rifiutando la prosecuzione delle terapie invasive di sostegno vitale. Dopo alterne sorti giudiziarie e pubblico dibattito, il medico anestesista Mario Riccio si \u00e8 reso disponibile ad assistere Welby al distacco del respiratore sotto sedazione.\nGiovanni Nuvoli.\nNel 2007, Giovanni Nuvoli, ammalato di sclerosi laterale amiotrofica e ormai completamente paralizzato, chiese pi\u00f9 volte ai medici che gli staccassero il respiratore artificiale che lo manteneva in vita. Il medico anestesista che stava per eseguire le sue volont\u00e0 fu bloccato dall'intervento dei carabinieri e della procura. A seguito di ci\u00f2, Giovanni Nuvoli inizi\u00f2 uno sciopero della sete e della fame che lo port\u00f2 alla morte.\nEluana Englaro.\nMolto dibattuto in Italia, per le implicazioni etiche e politiche \u00e8 stato il caso di Eluana Englaro, una giovane donna di Lecco che, dopo un grave incidente stradale avvenuto nel 1992, \u00e8 rimasta in stato vegetativo persistente fino alla sua morte nel febbraio del 2009. La richiesta del padre della donna di sospendere l'alimentazione, considerata inutile accanimento terapeutico, \u00e8 stata accolta dalla magistratura per la mancanza di ragionevoli speranze di ripresa ed in base alla volont\u00e0 ricostruita della ragazza.\nPrima e dopo la morte della donna, avvenuta nella clinica \"La Quiete\" di Udine nella quale era ricoverata per dare attuazione alla sentenza, la vicenda ha colpito fortemente l'opinione pubblica, spaccata in due, anche con roventi polemiche e strascichi politici."}
{"id": "200156", "revid": "7381", "url": "https://it.wikipedia.org/wiki?curid=200156", "title": "Marco Evangelista Cafu", "text": ""}
{"id": "200158", "revid": "453768", "url": "https://it.wikipedia.org/wiki?curid=200158", "title": "Lucillo Merci", "text": "Biografia.\nMerci prese parte alla campagna di Grecia. Nel 1943 era a Salonicco dove lavorava come interprete (ma altre fonti lo descrivono come viceconsole) per il consolato italiano guidato da Guelfo Zamboni, uno dei diplomatici italiani pi\u00f9 attivi nell'aiutare gli ebrei perseguitati dal regime nazista rappresentato a Salonicco da Max Merten, consigliere amministrativo militare per gli affari civili della Wehrmacht e dall'SS Dieter Wisliceny, capo della Gestapo.\nL'aiuto consisteva nel fornire falsi certificati di cittadinanza italiana a chiunque dimostrasse un seppur minimo legame con l'Italia, in seguito la pratica si estese, tramite l'emissione di certificati provvisori, anche a persone che non erano di cittadinanza italiana. In questo modo si salvarono dalla deportazione almeno 350 ebrei italiani, o di origine italiana (323 di loro vennero trasferiti ad Atene con un convoglio partito il 14 luglio 1943); a questi si aggiunsero 280 ebrei greci.\nMerci tenne un dettagliatissimo diario di quel periodo, nel luglio del 1983 il diario fu consegnato allo Yad Vashem, il museo dell'Olocausto di Gerusalemme.\nUn estratto dei diari di Merci fu in seguito pubblicato a cura del regista Joseph Rochlitz che lo utilizz\u00f2, tra altre fonti, per girare il documentario \"The Righteous Enemy\" (\"Il nemico fraterno\") - 1987.\nUna pagina si pu\u00f2 trovare tuttora all'Imperial War Museum di Londra."}
{"id": "200167", "revid": "284225", "url": "https://it.wikipedia.org/wiki?curid=200167", "title": "Classe di equivalenza", "text": ""}
{"id": "200168", "revid": "284225", "url": "https://it.wikipedia.org/wiki?curid=200168", "title": "Insieme quoziente", "text": ""}
{"id": "200171", "revid": "1305772", "url": "https://it.wikipedia.org/wiki?curid=200171", "title": "Load", "text": "Load \u00e8 il sesto album in studio del gruppo musicale statunitense Metallica, pubblicato il 4 giugno 1996 dalla Elektra Records.\nDescrizione.\nProdotto da Bob Rock, venne pubblicato a cinque anni di distanza dall'uscita dell'omonimo album e presenta uno stile musicale distante dal thrash metal e tendente a uno stile heavy metal e hard rock di stampo classico. Da allora cambi\u00f2 radicalmente anche la loro iconografia, con il taglio dei capelli e l'uso di abiti pi\u00f9 stradaioli.\nLe 14 tracce sono rifacimenti di demo composti da Lars Ulrich e James Hetfield, nel loro studio di registrazione \"The Dungeon\". Nella primavera del 1995 realizzarono circa 30 demo ai \"Plant Studios\".\nAnche i testi si discostano dalle strutture tipiche degli anni ottanta. Inoltre, al posto dei riff in staccato, Hetfield e Kirk Hammett usano giri di chitarra pi\u00f9 vicini al blues. Ulrich si \u00e8 anche avvalso di un drumming pi\u00f9 tradizionale, abbandonando gli attacchi veloci di doppia cassa dei lavori precedenti.\nI testi, scritti per la maggior parte da Hetfield, sono pi\u00f9 introspettivi e rivolti alla sua sfera personale. \"Until It Sleeps\", il singolo di lancio, parla della lotta persa tra sua madre e il cancro, mentre \"Mama Said\" \u00e8 dedicata alla morte della stessa. Tutto ci\u00f2 segn\u00f2 un allontanamento dalle tematiche presenti negli album precedenti come \"...And Justice for All\" o \"Master of Puppets\".\nPer la prima volta la band utilizz\u00f2 un altro logo, disfacendosi del vecchio con prima ed ultima lettera a grandi dimensioni (la \"M\" assunse una forma quasi a shuriken, usata anche in dischi ed artwork successivi). Il booklet contiene molte foto della band, e solo testi selezionati (mentre in precedenza usavano inserirli tutti). Inoltre tutto l'artwork \u00e8 incentrato su macchie d'inchiostro, accorgimento seguito anche nell'album successivo \"ReLoad\".\nLa copertina dell'album \u00e8 un ritratto intitolato \"Semen and Blood II\". Essa \u00e8 una delle tre foto realizzate da Andres Serrano nel 1990 incastrando il suo sperma e del sangue bovino tra due fogli di plexiglas."}
{"id": "200173", "revid": "1702319", "url": "https://it.wikipedia.org/wiki?curid=200173", "title": "Temperanza", "text": "La temperanza, dal lat. \"temperantia,\" \u00e8 la virt\u00f9 della pratica della moderazione. \nStoria e descrizione.\nNel mondo ellenico era intesa con il termine \"mediocritas\" che stava a indicare giusto mezzo, senso che \u00e8 andato perso nel termine italiano mediocrit\u00e0. Nell'\"Etica Nicomachea\" di Aristotele viene elencata come virt\u00f9 assieme a coraggio, liberalit\u00e0, magnanimit\u00e0, mansuetudine e giustizia; questa consiste nel desiderare con misura e come si deve ci\u00f2 che \u00e8 un bene per l'uomo. Essa riguarda esclusivamente i piaceri del corpo, in particolare tatto e gusto che \"si rivelano piaceri servili e bestiali\". I due vizi collegati sono l'intemperanza e l'insensibilit\u00e0; l'intemperante pecca per eccesso, desiderando o ci\u00f2 che non si deve o pi\u00f9 di quanto si deve, mentre l'insensibile per difetto, ma Aristotele stesso ammette che pochi sono cos\u00ec inumani.\nNel mondo latino Cicerone nel \"De officiis\" cos\u00ec la descrive: \u00ab...rimane a parlare della quarta ed ultima parte dell'onest\u00e0; cio\u00e8 di quella parte che comprende in s\u00e9, anzitutto la verecondia e poi, come ornamento della vita, la temperanza e la moderazione, vale a dire il pieno acquietamento delle passioni e la giusta misura in ogni cosa\u00bb. Molte religioni tessono le lodi di questa virt\u00f9 e spesso chiedono ai loro fedeli di praticarla, in particolare con opere di mortificazione della carne come il digiuno o la castit\u00e0. \nNel buddhismo.\nPer il buddhismo la temperanza \u00e8 uno dei cinque precetti dettati dallo stesso Gautama Buddha, salvo il non avere la funzione di mortificazione, quanto quella di addestramento alla disciplina e di favorire l'apertura mentale con lo scartare tutto il superfluo. \nNel cristianesimo.\nNel mondo cristiano essa fu indicata per la prima volta come virt\u00f9 cardinale insieme a prudenza, giustizia e fortezza da Tommaso d'Aquino. Queste virt\u00f9 furono definite \"cardinali\" in quanto fanno da cardine per la vita di un uomo che cerca di avvicinarsi a Dio. La temperanza risulta essere il collante delle altre tre virt\u00f9, che non sono veramente complete se non sono accompagnate dalla temperanza. Gi\u00e0 nell'\"Antico Testamento\" troviamo riferimento a questa virt\u00f9 nel \"Siracide\" (Sir 18, 30). Mentre nel \"Nuovo Testamento\", nella \"seconda lettera di Pietro\" si dice: \u00abPer questo mettete ogni impegno per aggiungere alla vostra fede la virt\u00f9, alla virt\u00f9 la conoscenza, alla conoscenza la temperanza, alla temperanza la pazienza, alla pazienza la piet\u00e0, alla piet\u00e0 l'amore fraterno, all'amore fraterno la carit\u00e0. Se queste cose si trovano in abbondanza in voi, non vi lasceranno oziosi n\u00e9 senza frutto per la conoscenza del Signore nostro Ges\u00f9 Cristo\u00bb. Nel catechismo della Chiesa cattolica, nella parte terza \"La vita in Cristo\", sezione prima \"La vocazione dell'uomo: La vita nello spirito\", si dice: \u00abLa temperanza \u00e8 la virt\u00f9 morale che modera l'attrattiva dei piaceri e rende capaci di equilibrio nell'uso dei beni creati. Essa assicura il dominio della volont\u00e0 sugli istinti e mantiene i desideri entro i limiti dell'onest\u00e0.\u00bb\nIconografia.\nCos\u00ec Cesare Ripa ne descrive una delle possibili rappresentazioni allegoriche nella sua \"Iconologia\" del 1611:"}
{"id": "200175", "revid": "54253", "url": "https://it.wikipedia.org/wiki?curid=200175", "title": "Dire Straits", "text": "I Dire Straits (IPA: ) sono stati un gruppo rock britannico fondato nel 1977 da Mark Knopfler (voce, chitarra e autore di tutti i brani) insieme al fratello David Knopfler (chitarra), a John Illsley (basso) e a Pick Withers (batteria). Nel corso degli anni, la band conobbe qualche avvicendamento nella formazione, che in tempi diversi vide Alan Clark (tastiere), Hal Lindes (chitarra), Terry Williams (batteria) e Guy Fletcher (tastiere) entrare a far parte del progetto come componenti stabili, affiancati di volta in voltain base alle varie esigenze interpretativeda alcuni turnisti.\nIl gruppo proponeva un rock limpido, costruito intorno agli stilemi del blues rock e contraddistinto da un'ampia gamma di influenze musicali, tra le quali spiccavano elementi country, folk, jazz e rock progressivo. Pur collocandosi in netta controtendenza rispetto ai canoni del periodo, dominato da post-punk, new wave, soft rock e disco music, i Dire Straits si affermarono grazie a sonorit\u00e0 originali e immediatamente riconoscibili, nonch\u00e9 alla loro abilit\u00e0 tecnica come esecutori. Il \"frontman\" Mark Knopfler, in particolare, fin dagli esordi \u00e8 stato considerato un virtuoso della chitarra e un autore di talento.\nL'atteggiamento sobrio e modesto, agli antipodi dello stereotipo delle rockstar, e la propensione a rifuggire le luci della ribalta per dedicarsi alla musica senza divagazioni costituivano i tratti peculiari dello spirito che ha sempre animato l'attivit\u00e0 del gruppo. In occasione dei primi concerti della band, ad esempio, Mark Knopfler era solito chiedere agli ingegneri del suono di non alzare eccessivamente il volume dei diffusori, in modo tale da permettere al pubblico di conversare liberamente durante lo spettacolo.\nAnnoverati tra gli esponenti principali del rock britannico, i Dire Straits hanno inciso, escludendo le antologie, nove albumdi cui tre dal vivoche nel complesso contano oltre 120 milioni di copie vendute. Il sodalizio si sciolse di fatto agli inizi degli anni novanta, allorch\u00e9 Mark Knopflerche insieme a John Illsley era rimasto l'unico componente del quartetto originarioprefer\u00ec concentrarsi a tempo pieno sulla propria carriera solista e su alcuni progetti alternativi, allontanandosi ulteriormente dal mondo del \"music business\" e dalle sue dinamiche.\nStoria.\nGli esordi (1977-1979).\nLe origini della band risalgono all'aprile del 1977, quando Mark Knopflerun giovane ex giornalista e insegnante di inglese con alcune esperienze da chitarristasi trasfer\u00ec a Deptford nell'appartamento che il fratello minore David condivideva con il bassista John Illsley. I tre amici, determinati a costituire un gruppo, cominciarono a provare insieme le numerose canzoni che Mark aveva scritto negli anni precedenti e che si era sempre mostrato restio a eseguire in pubblico, essendo timido e poco fiducioso nelle proprie doti di compositore. La formazione della band fu completata dal batterista Pick Withers, che aveva gi\u00e0 collaborato con Mark Knopfler nel 1973 ai tempi della loro comune permanenza nei Brewers Droop, un collettivo blues/pub rock attivo nell'area di High Wycombe. Withers inoltre era noto per aver fatto parte degli Spring e dei Primitives.\nIl primo concerto del gruppo ebbe luogo in uno spiazzo collocato sul retro della palazzina di Deptford nella quale si trovava l'abitazione di John Illsley e dei fratelli Knopfler; l'energia necessaria per il funzionamento degli strumenti proveniva direttamente dall'appartamento medesimo, che era stato collegato al palco tramite un lungo cavo elettrico. Il quartetto aveva scelto di debuttare con la denominazione di Caf\u00e9 Racers, mutuata da una band rockabilly fondata qualche anno prima dallo stesso Mark Knopfler. Successivamente, un amico di Pick Withers sugger\u00ec il nome Dire Straits (letteralmente \u00abterribili ristrettezze\u00bb, \u00abtremende avversit\u00e0\u00bb), che accennava con ironia alle difficolt\u00e0 di natura economica cui i componenti del gruppo dovevano far fronte in quei mesi; la band assunse la nuova denominazione a partire dal secondo concerto, che venne organizzato all'Albany Theatre di Deptford.\nGli inizi furono difficili e penalizzati da riscontri di pubblico molto scarsi: Knopfler e compagni proponevano infatti un rock cristallino, ispirato prevalentemente al blues e al rock and roll americano delle origini, che risultava del tutto fuori moda e in contrapposizione rispetto alle tendenze musicali dell'epoca, segnate dal punk e dalla disco music. Le sonorit\u00e0 asciutte dei Dire Straits, connotate da una spiccata immediatezza espressiva, si rifacevano anche al pub rock britannico dei primi anni settanta; tuttavia \u2013 a differenza dei principali esponenti del genere, che si distinguevano per un approccio scanzonato e disimpegnato\u00a0\u2013 molte delle composizioni di Mark Knopfler presentavano un tono riflessivo e una notevole forza evocativa, tanto nel testo quanto nella musica.\nIl 27 luglio 1977 la band prepar\u00f2 un demo di cinque canzoni: oltre al futuro successo \"Sultans of Swing\", il nastro comprendeva i brani \"Water of Love\", \"Down to the Waterline\", \"Wild West End\" e \"Sacred Loving\", un pezzo firmato da David Knopfler che non \u00e8 mai comparso nella discografia del gruppo. Tra ottobre e novembre furono registrate versioni dimostrative di \"Southbound Again\", \"In the Gallery\", \"Six Blade Knife\", \"Eastbound Train\", \"Setting Me Up\" e \"Real Girl\", un altro brano rimasto inedito. I nastri vennero recapitati al disc jockey Charlie Gillett, che conduceva un programma radiofonico sulle frequenze locali della BBC: la band intendeva solamente chiedergli di formulare un giudizio, ma Gillett rimase cos\u00ec colpito dallo stile musicale dei Dire Straits che decise, all'insaputa del gruppo, di inserire stabilmente \"Sultans of Swing\" nella propria programmazione. La canzone costituisce un autentico inno all'amore per la musica: nel testo vengono descritti i componenti di un complesso amatoriale dixieland, che dopo il lavoro si dedicano con semplicit\u00e0 al piacere di suonare insieme. Il brano riscosse l'apprezzamento degli ascoltatori dell'emittente, il che valse ai Dire Straits, grazie alla mediazione dello stesso Gillett, il loro primo contratto discografico.\nNel febbraio del 1978, dopo aver preso parte ad alcuni concerti degli statunitensi Talking Heads come formazione di supporto, la band incise il suo primo album, intitolato \"Dire Straits\", in un piccolo studio di Londra; i lavori durarono dodici giorni effettivi. Nel corso delle sessioni di registrazione, il produttore artistico Muff Winwood decise di mantenere inalterato lo stile peculiare del gruppo, caratterizzato da arrangiamenti piuttosto essenziali e incentrati sul talento chitarristico di Mark Knopfler. Malgrado le valutazioni lusinghiere della critica, il disco \u2013 che raccoglie i migliori brani suonati ai tempi della \"gavetta\"\u00a0\u2013 fu inizialmente ignorato dal pubblico nel Regno Unito, dove era stato edito l'8 giugno 1978 senza alcuna forma di pubblicit\u00e0. Grazie al contributo fornito dalla prima tourn\u00e9e europea della band, l'album ottenne tuttavia un immediato successo nelle altre principali nazioni del \"vecchio continente\" \u2013 in particolare in Germania e nei Paesi Bassi\u00a0\u2013 nonch\u00e9 negli Stati Uniti e in Australia, riuscendo infine ad affermarsi anche in terra britannica.\nA dicembre del medesimo anno fu completata la registrazione di \"Communiqu\u00e9\", il secondo album del gruppo, prodotto da Barry Beckett e Jerry Wexler: il disco, pubblicato il 15 giugno 1979, ricalca sostanzialmente gli stilemi musicali del lavoro d'esordio pur non essendone una copia pedissequa. Il nuovo album permise ai Dire Straits di incrementare il repertorio, consolidando al contempo la loro fama di valenti musicisti; brani come \"Once Upon a Time in the West\", \"News\", \"Where Do You Think You're Going?\", \"Lady Writer\", \"Single Handed Sailor\" e \"Follow Me Home\" misero inoltre in luce le crescenti capacit\u00e0 compositive di Mark Knopfler. A dispetto dei giudizi non del tutto positivi della critica, \"Communiqu\u00e9\" fu molto ben accolto dagli estimatori del gruppo, che apprezzarono in particolare i caratteristici fraseggi e assolo di chitarra dello stesso Knopfler; in Germania fu il primo LP della storia a debuttare direttamente in vetta alla classifica.\nNel 1979, i Dire Straits intrapresero una tourn\u00e9e mondiale che vide ciascuno degli spettacoli previsti fare registrare il \"tutto esaurito\". Il 16 febbraio, la band si esib\u00ec in un concerto completo negli studi della rete televisiva tedesca WDR di Colonia per il programma \"Rockpalast\". Durante la tappa nordamericana del tour, il gruppo tenne 51 spettacoli nell'arco di 38 giorni; a una delle esibizioni di Los Angeles assistette anche Bob Dylan, il quale invit\u00f2 Mark Knopfler e Pick Withers a partecipare alle sessioni di registrazione del suo nuovo album, \"Slow Train Coming\". Alcuni frammenti tratti dai due concerti conclusivi della tourn\u00e9e, che ebbero luogo il 20 e il 21 dicembre presso il Rainbow Theatre di Londra, furono trasmessi dalla BBC all'interno del documentario \"Arena\" insieme a una lunga intervista con i quattro componenti della band. Nello stesso anno, il maggiore dei fratelli Knopfler collabor\u00f2 con gli Steely Dan e con Philip Lynott.\nL'evoluzione (1980-1984).\nUna prima svolta avvenne con \"Making Movies\": la terza opera discografica del gruppo, pubblicata il 17 ottobre 1980, fu prodotta dal medesimo Mark Knopfler insieme a Jimmy Iovine. La registrazione del disco aveva avuto luogo nell'estate precedente a New York, dove nel frattempo Knopfler si era trasferito. Il rinnovato approccio stilistico vide le influenze jazz, blues, country e folk, che caratterizzavano la musica dei Dire Straits fin dagli esordi, iniziare a convivere con arrangiamenti rock pi\u00f9 elaborati e brani mediamente pi\u00f9 lunghi; vennero inoltre introdotte le tastiere, suonate nella circostanza da Roy Bittan della E Street Band.\nAnche le tematiche delle canzoni subirono un'evoluzione: i testi si fecero pi\u00f9 ricercati, poetici e connotati da una forte impronta narrativa, alla stregua di brevi romanzi in musica. Uno degli esempi pi\u00f9 significativi in questo senso \u00e8 costituito da \"Tunnel of Love\", la traccia di apertura dell'album, nota anche per un lungo assolo di chitarra particolarmente evocativo. Tra i brani pi\u00f9 rappresentativi del disco si annoverano inoltre \"Skateaway\", \"Hand in Hand\" e \"Solid Rock\", che divenne una presenza irrinunciabile nei concerti della band. La canzone pi\u00f9 celebre dell'album \u00e8 tuttavia \"Romeo and Juliet\", un pezzo sull'amore perduto o non corrisposto che ha suscitato l'ammirazione di numerosi musicisti e cantautori.\n\"Making Movies\" segn\u00f2 anche la separazione artistica tra i due fratelli Knopfler: David, trovandosi in disaccordo con il resto del gruppo circa alcune parti di chitarra, lasci\u00f2 il progetto durante le sessioni di registrazione e decise di proseguire la carriera come solista. In previsione dell\"\"' (1980-1981), nel corso del quale i Dire Straits visitarono per la prima volta l'Australia e la Nuova Zelanda, David Knopfler fu rimpiazzato dal chitarrista anglo-californiano Hal Lindes, che entr\u00f2 a far parte della band insieme al tastierista Alan Clark. Il concerto del 19 dicembre 1980, tenuto alla Westfalenhallen di Dortmund, venne trasmesso dall'emittente televisiva tedesca ZDF. La tourn\u00e9e si chiuse il 6 luglio 1981 a Lussemburgo dopo 115 spettacoli.\nDurante la preparazione del successivo album \"Love over Gold\", edito il 20 settembre 1982, Mark Knopfler decise di rimanere l'unico responsabile della produzione artistica e present\u00f2 un lavoro decisamente sperimentale, composto da soli cinque brani arricchiti da lunghi passaggi strumentali, che ottenne anche un ottimo riscontro di pubblico. \"It Never Rains\" e \"Telegraph Road\", una composizione di oltre 14 minuti di durata, rappresentano i brani pi\u00f9 ambiziosi dell'album, insieme alla \"title track\" e a \"Private Investigations\"; queste ultime mostrano inoltre evidenti aperture jazz, enfatizzate dalla presenza della marimba e del vibrafono di Mike Mainieri. \"Industrial Disease\" contiene invece un'aspra critica alla societ\u00e0 capitalista, tema gi\u00e0 affrontato in \"Telegraph Road\". La canzone \"Private Dancer\", scartata dal disco in quanto ritenuta pi\u00f9 adatta a una voce femminile, fu prescelta da Tina Turner come \"title track\" per il suo album del 1984, che si sarebbe poi affermato come il lavoro di maggior successo della cantante statunitense.\nQualche settimana dopo la pubblicazione di \"Love over Gold\", il batterista Pick Withers lasci\u00f2 la band per dedicarsi a tempo pieno alla famiglia e alla musica jazz; Withers fu sostituito da Terry Williams, gi\u00e0 componente dei Man e dei Rockpile. Il 10 gennaio 1983 i Dire Straits pubblicarono l'EP \"ExtendedancEPlay\": concepito come un \"divertissement\" e un omaggio al rock and roll della tradizione, il disco fu ultimato in soli tre giorni, poco prima della partenza del gruppo per una nuova tourn\u00e9e mondiale che per la prima volta raggiunse anche il Giappone. Allo spettacolo che ebbe luogo il 26 marzo 1983 al Western Springs Stadium di Auckland assistettero oltre persone, un primato per la Nuova Zelanda. Il concerto conclusivo del tour, tenuto il 23 luglio 1983 al teatro Hammersmith Odeon di Londra, fu immortalato nell'album doppio \"\" (edito il 16 marzo 1984), che riscosse il plauso dei fan. Il filmato dell'esibizione, gi\u00e0 distribuito in VHS e LaserDisc, fu pubblicato il 10 maggio 2010 in versione restaurata e rimasterizzata nei formati DVD e Blu-ray. Diversamente dalla maggior parte degli album dal vivo, \"Alchemy\" fu dato alle stampe senza sovraincisioni di alcun genere n\u00e9 ritocchi in studio, in modo tale da salvaguardare la naturalezza della registrazione, tipica dei \"bootleg\", mettendo al contempo in rilievo la capacit\u00e0 dei Dire Straits di esaltare lo spessore della loro musica in concerto.\nTra il 1982 e il 1984 Mark Knopfler concentr\u00f2 la propria attenzione anche su alcuni progetti paralleli, che influenzarono profondamente il suo percorso artistico e di riflesso quello della band. Il leader del gruppo compose le colonne sonore per i film \"Local Hero\", \"Cal\" e \"Comfort and Joy\", edite come album a s\u00e9 stanti, nelle quali emersero evidenti ascendenze celtiche; il tema di \"Local Hero\", in particolare, entr\u00f2 anche nel repertorio dei Dire Straits, che lo adottarono come brano conclusivo dei loro concerti, scegliendo di tour in tour tra le due versioni \"Going Home: Theme of the Local Hero\" e \"Wild Theme\". Apprezzato sia come chitarrista sia in qualit\u00e0 di produttore artistico, negli stessi anni Knopfler fu chiamato a collaborare con Van Morrison, Phil Everly, Philip Lynott, Bob Dylan (affiancato nella circostanza da Alan Clark) e Aztec Camera; insieme a John Illsley, partecip\u00f2 poi alle sessioni di registrazione del lavoro d'esordio del fratello David. Anche il medesimo Illsley realizz\u00f2 un album solista, intitolato \"Never Told a Soul\", con il sostegno di Mark Knopfler e di Terry Williams.\nIl culmine della popolarit\u00e0 (1985-1988).\nL'album \"Brothers in Arms\", prodotto da Knopfler con l'assistenza del tecnico Neil Dorfsman e distribuito il 13 maggio 1985, conobbe un successo del tutto inaspettato nelle proporzioni, favorito dalla fortuna della \"title track\" e degli altri quattro singoli \"So Far Away\", \"Money for Nothing\", \"Walk of Life\" e \"Your Latest Trick\": con oltre 30 milioni di copie, \u00e8 entrato nella classifica delle pubblicazioni discografiche pi\u00f9 vendute di tutti i tempi. Pur rimanendo nel contesto del roots rock, senza prendere derive commerciali, il disco presenta alcune sonorit\u00e0 tipiche degli anni ottanta e un taglio pi\u00f9 marcatamente \"mainstream\" rispetto ai lavori precedenti: per questa ragione, viene considerato l'album meno rappresentativo nell'intera produzione della band. Si tratta inoltre dell'opera pi\u00f9 eterogenea concepita da Knopfler fino a quel momento, muovendosi dal country rock al blues, dal jazz all'hard rock, tra influenze folk e cajun. Il disco si distingue anche per la presenza delle tre canzoni antimilitariste \"Ride Across the River\", \"The Man's Too Strong\" e \"Brothers in Arms\", composte in riferimento al conflitto delle Falkland e al fenomeno dei \"signori della guerra\" che alimentavano scontri armati nei paesi del sud del mondo. La \"title track\", in particolare, scritta dal punto di vista di un soldato ferito a morte che esorta i compagni a prendere consapevolezza dell'assurdit\u00e0 di tutte le guerre, \u00e8 diventata un popolare inno pacifista.\nPrima della preparazione dell'album, la formazione della band aveva sub\u00ecto ulteriori cambiamenti: Hal Lindes si era defilato allo scopo di potersi dedicare all'attivit\u00e0 di compositore di colonne sonore per la televisione e il cinema, mentre Guy Fletcher \u2013 un secondo tastierista\u00a0\u2013 aveva fatto il suo ingresso nel gruppo. Durante le fasi di lavorazione del disco, i Dire Straits furono affiancati da alcuni turnisti, tra cui Jack Sonni, Tony Levin, Michael Brecker, Randy Brecker e il jazzista Omar Hakim, che registr\u00f2 quasi tutte le parti di batteria presenti nella versione definitiva dell'album; il chitarrista Jack Sonni, pur essendo stato confermato per il successivo tour mondiale, non fu incluso nel novero dei componenti ufficiali della band. Knopfler e compagni, inoltre, invitarono Sting a cantare come seconda voce in \"Money for Nothing\": il leader dei Police venne poi accreditato anche come coautore del brano, dal momento che per i cori fu adottata la linea melodica di \"Don't Stand So Close to Me\". Essendo stato uno dei primi album realizzati interamente con l'ausilio di tecnologie digitali e stampati su compact disc, \"Brothers in Arms\" contribu\u00ec alla diffusione del nuovo formato tra il pubblico di tutto il mondo.\nNell'arco del biennio 1985-1986, i Dire Straits furono impegnati in una tourn\u00e9e di 248 concerti da \"tutto esaurito\", durante la quale presero parte al Live Aid presso lo stadio di Wembley a Londra (13 luglio 1985): in tale circostanza eseguirono \"Money for Nothing\" e \"Sultans of Swing\", con il contributo di Sting nel primo dei due brani. Il tour, che era stato inaugurato a Spalato il 25 aprile 1985, si concluse il 26 aprile 1986 a Sydney: lo spettacolo finale venne trasmesso in diretta radiotelevisiva in Australia e in Nuova Zelanda. Durante la loro permanenza in terra australiana i Dire Straits appoggiarono una campagna di sensibilizzazione contro la droga, donando dollari a favore della causa.\nIl periodo compreso tra il 1985 e il 1988 vide inoltre Mark Knopfler firmare la colonna sonora del film \"La storia fantastica\" e collaborare a vario titolo con Bryan Ferry, Chet Atkins, Tina Turner, Sting, Willy DeVille, Ben E. King, Joan Armatrading, Bob Dylan e Randy Newman; insieme ad Alan Clark, Knopfler prese parte anche al tour mondiale di Eric Clapton. Il bassista John Illsley, dopo aver pubblicato un singolo con lo pseudonimo di K Wallis B and the Dark Shades of Night, complet\u00f2 il suo secondo album solista, \"Glass\", nel quale figurava la partecipazione di Mark Knopfler, Alan Clark, Guy Fletcher e del sassofonista/flautista Chris White, che aveva gi\u00e0 accompagnato la band durante il tour \"Live in 85/6\".\nI Dire Straits, sostenitori fin dagli esordi di Amnesty International e del movimento anti-apartheid, furono poi i protagonisti del concerto organizzato per il 70\u00ba compleanno di Nelson Mandela, imprigionato dal regime sudafricano. L'evento ebbe luogo l'11 giugno 1988 allo stadio di Wembley; Jack Sonni, che era appena diventato padre, fu sostituito per l'occasione da Eric Clapton. Poco dopo, anche il batterista Terry Williams lasci\u00f2 la band.\nGli anni del tramonto (1989-1995).\nA cavallo tra gli anni ottanta e gli anni novanta, Mark Knopfler si mostr\u00f2 sempre pi\u00f9 interessato a progetti artistici lontani dalle attenzioni del grande pubblico, accantonando di conseguenza i Dire Straits; a questo riguardo egli dichiar\u00f2:\nDopo aver composto la colonna sonora del film \"Ultima fermata Brooklyn\", nel 1989 il musicista diede vita al collettivo informale alternative country The Notting Hillbillies, fondato insieme agli amici di giovent\u00f9 Steve Phillips e Brendan Croker; il nucleo originario della formazione venne poi completato da Guy Fletcher. L'esperienza culmin\u00f2 nella pubblicazione di un album in studio, intitolato \"Missing...Presumed Having a Good Time\" (1990), e in una tourn\u00e9e nazionale della band, a cui prese parte anche l'agente dei Dire Straits Ed Bicknell in qualit\u00e0 di batterista. Negli stessi mesi, rifiutando ogni compenso, Knopfler incise \"Neck and Neck\", un disco di duetti con il celebre chitarrista country Chet Atkins.\nL'attivit\u00e0 dei Dire Straits riprese a pieno regime soltanto nel novembre del 1990, allorch\u00e9 la band torn\u00f2 in studio per la lavorazione di un nuovo album dopo aver partecipato al festival di Knebworth per un concerto di beneficenza. Alle sessioni di registrazione contribuirono i turnisti Danny Cummings, Vince Gill, Manu Katch\u00e9, Phil Palmer, Jeff Porcaro, Chris White e Paul Franklin, un virtuoso della pedal steel guitar gi\u00e0 coinvolto nel tour dei Notting Hillbillies; la produzione artistica fu curata da Knopfler insieme agli altri tre componenti fissi del gruppo, ovvero Clark, Fletcher e Illsley. Il disco, intitolato \"On Every Street\", fu pubblicato il 10 settembre 1991 a sei anni e mezzo di distanza da \"Brothers in Arms\", del quale non riusc\u00ec a replicare il successo in termini di riscontro popolare. Concepito inizialmente come un progetto country blues tradizionale, nel quale avrebbero dovuto prevalere sonorit\u00e0 acustiche, si trasform\u00f2 in corso d'opera in un lavoro molto pi\u00f9 variegato nello stile, che limitatamente ad alcuni aspetti gett\u00f2 le basi per la successiva carriera solista di Knopfler: l'album spazia ad esempio dal country rock di \"Calling Elvis\" all'hard rock di \"Heavy Fuel\", dal blues di \"Fade to Black\" al rockabilly di \"The Bug\".\nPrima ancora che il disco venisse pubblicato, i Dire Straits partirono per un'altra lunghissima tourn\u00e9e planetaria, che ebbe inizio il 23 agosto 1991 a Dublino e si concluse, dopo 216 spettacoli, il 9 ottobre 1992 a Saragozza. La formazione era composta da nove elementi: ai quattro membri della band si affiancarono infatti Chris Whitten alla batteria, Phil Palmer alla chitarra, Danny Cummings alle percussioni, Chris White agli strumenti a fiato e Paul Franklin alla pedal steel guitar. I due concerti tenuti rispettivamente all'Arena di N\u00eemes il 21 maggio 1992 e allo Stadion Feijenoord di Rotterdam il 29 maggio 1992 vennero documentati nell'album \"On the Night\", edito il 10 maggio 1993, che consegu\u00ec una popolarit\u00e0 ragguardevole per un disco dal vivo; le tracce rimaste escluse dal CD per ragioni di spazio, oltre a essere inserite nelle versioni video dell'album, furono distribuite come EP con il titolo di \"Encores\". L'esibizione del 28 giugno 1992 a Basilea fu invece trasmessa da varie reti televisive.\nAl termine del tour, il gruppo interruppe di fatto l'attivit\u00e0 in maniera definitiva: il leader Mark Knopfler, incline fin dagli esordi a mantenersi distante dalle logiche del \"music business\", decise di concentrare le proprie forze su una carriera solista che gli permettesse di sperimentare nuovi percorsi musicali, continuando al contempo a suonare dal vivo su una scala pi\u00f9 piccola. Il chitarrista comment\u00f2 cos\u00ec tale scelta in un'intervista del 2002:\nRisale al 26 giugno 1995 la pubblicazione dell'ultima opera inedita della band, \"Live at the BBC\", un album rappresentativo dei primi anni di carriera: il disco contiene la registrazione di un concerto trasmesso in diretta dalla BBC Radio il 22 luglio 1978, alla quale \u00e8 aggiunta una \"performance\" di \"Tunnel of Love\" tratta dal gi\u00e0 menzionato spettacolo del 19 dicembre 1980 a Dortmund.\nStile musicale.\nPur avendo debuttato in piena epoca punk e avendo raggiunto l'apice della notoriet\u00e0 nel corso degli anni ottanta, i Dire Straits sono sempre rimasti tra gli esponenti del rock pi\u00f9 genuino, ponendosi quindi in aperta controtendenza rispetto alle mode del periodo. Sebbene il loro approccio abbia sub\u00ecto un'evoluzione nel tempo, Mark Knopfler e compagni hanno mantenuto un'impostazione stilistica ben precisa e facilmente riconoscibile, che ha connotato l'intero percorso artistico del gruppo. Le sonorit\u00e0 dei Dire Straits, presentando marcate ascendenze blues, country e rock and roll, rientrano sostanzialmente nei canoni del roots rock; nel complesso, l'opera della band si configura tuttavia come una sintesi di elementi stilistici derivati da un'ampia variet\u00e0 di tradizioni e di generi musicali differenti, tra cui si annoverano anche il pub rock, il jazz, il rock progressivo, il folk, il rockabilly, l'hard rock e la musica celtica. Nella produzione del gruppo si riscontra inoltre l'influenza di alcuni artisti attivi tra gli anni cinquanta e gli anni settanta, come Bob Dylan, J.J. Cale, Hank Marvin, Chuck Berry, Jimi Hendrix, The Animals, B.B. King, Lonnie Donegan, Chet Atkins, Django Reinhardt, The Kinks, Ry Cooder, Scotty Moore e James Burton. Sotto il profilo della struttura compositiva, numerose canzoni dei Dire Straits sono accomunate dalla presenza di estesi passaggi strumentali e dalla mancanza di un vero e proprio ritornello.\nMark Knopfler, essendo in particolare l'unico autore di quasi tutti i brani della band, ha assunto sin dagli esordi una posizione di netta preminenza artistica all'interno del gruppo. Il suo originale stile chitarristico ha rappresentato uno dei principali tratti distintivi della musica dei Dire Straits: grande virtuoso dello strumento, Knopfler ha privilegiato la tecnica \"fingerpicking\" che non prevede l'uso del plettro, adottando una rielaborazione personale dello stile \"clawhammer\" tipico degli specialisti del banjo. La scelta di suonare da destrimano pur essendo mancino gli ha poi consentito, grazie all'azione della mano forte sul manico, di eseguire con facilit\u00e0 \"bending\" su tre corde e di sviluppare un potente vibrato. Nei primi anni di carriera il particolare tocco di Knopfler si univa alle timbriche limpide di un'onnipresente Fender Stratocaster, mentre nel 1980 la sua chitarra principale divenne la Schecter Custom Stratocaster, contraddistinta da un suono pi\u00f9 potente rispetto alla Fender. A met\u00e0 degli anni ottanta si registr\u00f2 un ulteriore rinnovamento della gamma di strumenti a disposizione del chitarrista, che in quel periodo cominci\u00f2 a suonare una Gibson Les Paul e alcuni modelli John Suhr e Pensa-Suhr. La band ha dato un contributo rilevante anche alla popolarit\u00e0 della chitarra resofonica National Style O-14 Fret, che \u00e8 stata impiegata in almeno una canzone di ciascuno dei sei album in studio del gruppo. Con i Dire Straits, Knopfler ha utilizzato inoltre alcuni esemplari di Fender Telecaster, Schecter Custom Telecaster, Gibson Chet Atkins, Burns Baldwin Double Six, Gibson SG, Erlewine Custom, Ramirez Classical e Gibson Super 400 CES, oltre a svariate altre chitarre.\nI testi di Knopfler hanno mostrato fin dai primi lavori una considerevole carica evocativa. Molte canzoni raccontano vicende di persone comuni, ritratte con una poetica volta a mettere sempre in risalto le emozioni dei protagonisti evitando di cadere nel sentimentalismo. Numerosi brani comprendono anche riflessioni di carattere politico-sociale, sottintendendo spesso conclusioni morali senza fornire giudizi espliciti: tra gli argomenti messi a tema con maggiore frequenza rientra la denuncia dei mali provocati dal capitalismo e dal cinismo della societ\u00e0 contemporanea. A proposito della genesi dei suoi pezzi, Knopfler ha affermato:\nL'attivit\u00e0 dei Dire Straits \u00e8 sempre stata caratterizzata da un'immagine di sobriet\u00e0 e semplicit\u00e0. Nel marzo 1995, commentando la carriera del gruppo per le note di copertina di \"Live at the BBC\", Charlie Gillett scrisse:\nConcerti.\nLe esibizioni dei Dire Straits erano spettacoli essenziali, pressoch\u00e9 sprovvisti di teatralit\u00e0. In occasione dei concerti, Mark Knopfler era solito presentare arrangiamenti pi\u00f9 complessi e rinnovarli frequentemente, concedendosi spazi ampi per fraseggi e assolo ma rimanendo sempre estraneo a ogni forma di virtuosismo ostentato o fine a s\u00e9 stesso.\nDescrivendo l'approccio della band alle interpretazioni dal vivo, Knopfler spieg\u00f2:\nLa seguente \u00e8 la lista delle tourn\u00e9e intraprese dai Dire Straits nell'arco della loro carriera.\nEredit\u00e0 artistica e popolarit\u00e0.\nI Dire Straits sono considerati uno dei gruppi pi\u00f9 eminenti del rock britannico. La band guidata da Mark Knopfler ha inciso nove album di registrazioni inedite, vendendo complessivamente pi\u00f9 di 120 milioni di dischi. Tra il 1979 e il 2019 risulta che siano state pubblicate oltre 480 \"cover\" di brani musicali originariamente interpretati dal gruppo; alcune di esse sono state realizzate da artisti molto affermati, quali Albert Lee, Eric Clapton, Art Garfunkel, Joan Baez, The Everly Brothers, Johnny Cash, le Indigo Girls, Waylon Jennings, The Shadows, Rod Stewart, i Metallica, The Killers e l'Orchestra Sinfonica di Vienna. Altri musicisti come Stevie Nicks, Jon Bon Jovi, Daron Malakian e Bob Dylan hanno citato i Dire Straits tra le loro fonti di ispirazione.\nFormazione.\nMusicisti di supporto.\nI Dire Straits si sono spesso avvalsi della collaborazione di alcuni musicisti di supporto, al fine di adattarsi meglio alle esigenze interpretative dei vari brani. Fra questi occorre annoverare anche Joop de Korte, il tecnico della batteria che aveva inoltre il compito di dare il benvenuto al pubblico e di annunciare l'ingresso della band sul palco in apertura dei concerti (\u00e8 possibile ascoltare la sua voce all'inizio dell'album '). Nel corso del \"Communiqu\u00e9 Tour\" (1979), Knopfler e compagni lo incaricarono di eseguire piccole parti percussionistiche durante le loro esibizioni dal vivo: il tecnico decise quindi di collocare gli strumenti destinati a tale scopo vicino agli amplificatori, in una posizione parzialmente nascosta dalla quale potesse continuare nel contempo a tenere sotto controllo il funzionamento della batteria. Joop de Korte prosegu\u00ec a suonare dal vivo con il gruppo fino al \"Mandela Day\" del 1988: in occasione dellOn Every Street World Tour\" (1991-1992), per il quale si un\u00ec alla band il percussionista Danny Cummings, egli torn\u00f2 a svolgere mansioni di natura meramente tecnica.\nIl seguente \u00e8 l'elenco completo dei turnisti che hanno collaborato con la band in studio di registrazione o in concerto."}
{"id": "200179", "revid": "1924342", "url": "https://it.wikipedia.org/wiki?curid=200179", "title": "ReLoad", "text": "ReLoad \u00e8 il settimo album in studio del gruppo musicale statunitense Metallica, pubblicato il 18 novembre 1997 dalla Elektra Records.\nDescrizione.\nInizialmente la band aveva intenzione di pubblicare \"Load\" e \"ReLoad\" in un unico doppio album, ma successivamente insieme al produttore Bob Rock rinunciarono.\nOltre alla grafica del titolo, \"ReLoad\" condivide con \"Load\" anche copertina e sonorit\u00e0: entrambi hanno infatti per copertine opere del fotografo Andres Serrano e contengono brani a met\u00e0 tra hard rock e blues. I brani di maggior successo del disco sono \"Better Than You\" (vincitore di un Grammy Award alla miglior interpretazione metal nel 1999) e il terzo singolo \"Fuel\". In \"The Memory Remains\" partecip\u00f2 anche Marianne Faithfull.\nL'opera di copertina, dal titolo \"Piss and Blood\", fu creata da Andres Serrano nel 1990, mischiando urina con sangue bovino tra due fogli di plexiglas. Al pari di \"Load\", \"ReLoad\" ha un booklet con foto della band ed una selezione di testi per ogni canzone."}
{"id": "200180", "revid": "1442080", "url": "https://it.wikipedia.org/wiki?curid=200180", "title": "Ikram Antaki", "text": "Biografia.\nSua madre era un'esperta ed appassionata della letteratura russa del secolo XIX e suo nonno fu l'ultimo governatore turco di Antiochia, coraggioso al punto di salvare migliaia di armeni dal genocidio di cui questo popolo fu vittima nella Turchia di quel periodo.\nA quattro anni cominci\u00f2 a frequentare una scuola di monache francescane francesi e, completato il ciclo di studi, part\u00ec per la Francia, dove, presso l'Universit\u00e0 di Parigi VII, approfond\u00ec lo studio delle letterature comparate, antropologia sociale e etnologia del mondo arabo. Nel 1975, secondo le stesse parole della scrittrice, si propose di viaggiare \"fino alla fine del mondo\". Apr\u00ec un compasso e colloc\u00f2 una delle estremit\u00e0 nella sua citt\u00e0 natale e l'altra nel punto pi\u00f9 distante possibile, che risult\u00f2 essere il Messico, paese del quale avrebbe acquisito la cittadinanza e dove avrebbe risieduto fino alla morte.\nAntaki pubblic\u00f2 29 libri in lingua spagnola, francese e araba. Durante la sua permanenza in Messico collabor\u00f2 con i canali televisivi 11 e 13, ma raggiunse la popolarit\u00e0 grazie ai suoi interventi poco ortodossi all'interno di un notiziario radiofonico, Monitor. Amava dichiarare che la generazione di giovani che aveva partecipato al movimento del 1968, in Messico, era stata la pi\u00f9 povera intellettualmente dell'intero secolo XX, che la democrazia non esisteva n\u00e9 all'interno della famiglia, n\u00e9 della scuola e che i plebisciti erano un'invenzione del fascismo.\nQuelli che ebbero modo di scrivere di lei, la descrissero come una persona estremamente riservata. Lo scrittore e giornalista messicano Germ\u00e1n Dehesa disse di lei che era una scrittrice che \"sapeva tutto, eccetto...vivere\". I suoi lettori, d'altra parte, apprezzano la serenit\u00e0 che traspare dai suoi scritti, la profondit\u00e0 della sua ricerca nell'animo umano e la sua originalit\u00e0.\nMor\u00ec il 31 ottobre 2000, a Citt\u00e0 del Messico. Suo figlio \u00e8 il regista messicano Maruan Soto Antaki.\nOpere.\nElenco incompleto delle opere di Ikram Antaki:"}
{"id": "200183", "revid": "1982", "url": "https://it.wikipedia.org/wiki?curid=200183", "title": "Charmel", "text": ""}
{"id": "200184", "revid": "16507", "url": "https://it.wikipedia.org/wiki?curid=200184", "title": "Processo alpha", "text": ""}
{"id": "200185", "revid": "1305772", "url": "https://it.wikipedia.org/wiki?curid=200185", "title": "Garage Inc.", "text": "Garage Inc. \u00e8 un album cover/compilation del gruppo musicale statunitense Metallica, pubblicato il 24 novembre 1998 dalla Elektra Records.\nL'album \u00e8 uno degli album tributo di maggior successo commerciale di sempre, ed \u00e8 stato inserito tra i 500 migliori album rock e metal della storia da \"Rock Hard\".\nDescrizione.\nIl titolo nasce dalla fusione del loro EP \"\" con il loro brano \"Damage, Inc.\", presente in \"Master of Puppets\".\nComposto da due dischi, il primo contiene delle cover registrate nel 1998 mentre il secondo contiene tutte le cover inserite come b-side nei singoli pubblicati in precedenza dal gruppo: le prime cinque tracce provengono dall'EP \"The $5.98 E.P.: Garage Days Re-Revisited\" (1987), \"Am I Evil?\" e \"Blitzkrieg\" provengono dal singolo \"Creeping Death\" (1984), \"Breadfan\" e \"The Prince\" sono tratte dal singolo \"Harvester of Sorrow\" (1988), \"Stone Cold Crazy\" proviene dal singolo \"Enter Sandman\" (1991), \"So What\" e \"Killing Time\" sono tratte dal singolo \"The Unforgiven\" (1991) e infine le ultime quattro tracce provengono dalla versione limitata del singolo \"Hero of the Day\" (1996).\nIl brano \"Mercyful Fate\" \u00e8 un medley dell'omonimo gruppo costituito da \"Satan's Fall\", \"Curse of the Pharaohs\", \"A Corpse Without Soul\", \"Into the Coven\" e da \"Evil\". \"Sabbra Cadabra\" \u00e8 un medley tra \"Sabbra Cadabra\" e \"A National Acrobat\" dei Black Sabbath, brani entrambi presenti in \"Sabbath Bloody Sabbath\"."}
{"id": "200187", "revid": "287204", "url": "https://it.wikipedia.org/wiki?curid=200187", "title": "Romont", "text": ""}
{"id": "200193", "revid": "1516566", "url": "https://it.wikipedia.org/wiki?curid=200193", "title": "Anellato", "text": "Anellato \u00e8 un termine utilizzato in araldica per gli anelli, diversamente smaltati, di collari, palazzi, avelli, narici di bufali, ecc."}
{"id": "200196", "revid": "1516566", "url": "https://it.wikipedia.org/wiki?curid=200196", "title": "Anello (araldica)", "text": "Anello \u00e8 un termine utilizzato in araldica: pu\u00f2 essere semplice e piatto, e in tal caso \u00e8 presente solitamente in numero (nel senso di pi\u00f9 di uno), o pu\u00f2 presentare pietre incastonate e allora \u00e8 detto \"anello incastonato\". \nQuando gli anelli compaiono in numero, si preferisce il termine \"anelletto\". In questo caso si tratta di anelli non concentrici; quando invece sono rappresentati l'uno dentro l'altro si ricorre al termine \"circoli\" o \"cerchi concentrici\".\nFrequentemente due o pi\u00f9 anelletti compaiono intrecciati. Quando tre anelli sono intrecciati tra loro, si presentano spesso con la forma degli anelli di Borromeo. Quando l'interno dell'anello \u00e8 di colore diverso dal campo, generalmente in argento, l'araldica francese parla di \"specchio\" definendo come bordatura lo smalto dell'anello vero e proprio."}
{"id": "200198", "revid": "1516566", "url": "https://it.wikipedia.org/wiki?curid=200198", "title": "Angelo (araldica)", "text": "Angelo \u00e8 un termine utilizzato in araldica per indicare uno spirito celeste in forma di garzoncello, sempre sbarbato, vestito, colle ali lunghe ed aperte, le mani giunte ed il corpo in maest\u00e0.\nL'angelo, spesso rappresentato con le fattezze di una fanciulla, \u00e8 solitamente vestito con una lunga dalmatica ed ha le ali quasi sempre con le punte rivolte in basso, cio\u00e8 abbassate. L'arcangelo Michele si riconosce dal fatto che \u00e8 armato, e spesso intento ad atterrare un drago.\nIn molti casi un angelo, rappresentato anche in forme diverse da quella ordinaria sopra indicata, \u00e8 utilizzato come tenente dello scudo. Alti angeli compaiono spesso armati di spada e, talora, di bilancia come simboli di giustizia divina."}
{"id": "200199", "revid": "1318658", "url": "https://it.wikipedia.org/wiki?curid=200199", "title": "Abbazia di San Mercuriale", "text": "Labbazia di San Mercuriale \u00e8 un'abbazia che si trova in piazza Aurelio Saffi, nel centro di Forl\u00ec. \u00c8 l'edificio pi\u00f9 noto della citt\u00e0 e uno dei simboli dell'intera Emilia-Romagna e ha la dignit\u00e0 di basilica minore.\nStoria.\nDalle origini al primo sviluppo.\nLa descrizione della storia dell'abbazia risulta difficoltosa in particolar modo per quanto riguarda il periodo della fondazione e dell'epoca altomedievale, a causa delle notizie scarse o confuse che caratterizzano questi secoli. \nIn origine la chiesa si trovava al di fuori del nucleo urbano, separata dalla citt\u00e0 dal letto del fiume Rabbi (o da uno dei suoi affluenti o da un canale proveniente da esso e che attualmente passa sotto il porticato del palazzo comunale).\nFin dai primi secoli della cristianit\u00e0, la comunit\u00e0 locale era solita ritrovarsi in questa zona, tanto che si hanno notizie della presenza di un cimitero ed in seguito di un luogo di culto, verosimilmente risalente all'episcopato di san Mercuriale, che guid\u00f2 la comunit\u00e0 cristiana forlivese attorno al V secolo. \nIl santo, secondo l'usanza del cristianesimo dei primi secoli, si fece seppellire in un sepolcreto posto ad est della citt\u00e0 e si pu\u00f2 ipotizzare che anche i successivi vescovi ne abbiano seguito l'esempio, anche in considerazione del divieto, in vigore fino al V secolo, di inumare i corpi entro le mura cittadine. Proprio per l'usanza di seppellire i vescovi nelle cattedrali, alcuni studiosi ritengono possibile che la prima cattedrale di Forl\u00ec sorgesse nel luogo dell'attuale abbazia e che fosse di seguito trasferita nel centro cittadino nella chiesa di santa Croce. Considerando per\u00f2 che per raggiungere l'abbazia fosse necessario oltrepassare la cinta muraria e il corso del fiume Rabbi, molti studiosi sostengono che la cattedra del vescovo avesse sempre avuto sede nell'attuale Santa Croce, nel centro cittadino, mentre l'attuale abbazia, non fosse altro che un centro plebano fuori citt\u00e0.\nSecondo una tradizione tramandata dal cronista quattrocentesco Leone Cobelli, sul luogo dell'attuale abbazia sorgeva una chiesa dedicata a santo Stefano, primo martire della cristianit\u00e0. \n\u00c8 possibile ipotizzare che, a seguito del lungo periodo di incertezze causata dalle invasioni del V e del VI secolo, una comunit\u00e0 di credenti cominci\u00f2 a vivere in una zona esterna alla cinta difensiva della citt\u00e0 nei pressi della tomba del primo vescovo, Mercuriale venendo in seguito a traslare le reliquie del protovescovo e dei santi Marcello e Grato in un nuovo edificio religioso. A questo periodo si pu\u00f2 far risalire l'intitolazione della chiesa non pi\u00f9 a Santo Stefano ma a Mercuriale ed in particolare la festa dedicata al patrono, il 30 aprile, potrebbe risalire al giorno della traslazione delle reliquie.\nLa pi\u00f9 antica testimonianza della chiesa e del monastero di San Mercuriale risalgono ad un atto nell'archivio storico dei vallombrosani, datato 8 aprile 894, con il quale, Domenico Ublatella, arcivescovo di Ravenna, fece una donazione di alcuni fondi a Leone, allora abate di San Mercuriale. L'atto dice che l'abbazia sorge \"non longe a civitate Liviensi\". \nAltri dettagli relativi a questo periodo possono essere trovate nel Libro Biscia, un codice che contiene i dati della citt\u00e0 dal X fino al XII secolo, nel quale vengono riportate decine di atti notarili, donazioni, privilegi e transazioni in cui i monaci sono talvolta concessionari e talvolta concedenti come per esempio un altro atto del 14 maggio 962 nel quale si stabiliscono alcune permute di terreni tra l'abate ed il vescovo di Forl\u00ec.\nGli scavi archeologici condotti nel 1951 hanno permesso di ritrovare le fondamenta della prima chiesa, che aveva il medesimo orientamento di quella attuale, rinvenendo l'antica cripta sopra la quale fu riedificata la cripta romanica. \nBasso medioevo.\nNel 1173, a seguito di scontri tra guelfi e ghibellini, un incendio distrusse numerose costruzioni danneggiando, oltre che la citt\u00e0, anche l'edificio di culto. Sull'area della chiesa distrutta venne avviata la riedificazione di una nuova abbazia, in stile romanico e di dimensioni maggiori rispetto alla precedente e pi\u00f9 elevata, in modo da porre rimedio agli straripamenti causati dal fiume Rabbi.\nI lavori di riedificazione dovettero finire attorno al 1181 perch\u00e9, come ricorda un documento di quell'anno, il vescovo Alessandro pot\u00e9 predicare all'interno della nuova abbazia.\nL'edificio era tre navate e tre absidi, con un altare centrale che poggiava su una voluminosa cripta, un protiro che precedeva il portale, e il possente campanile che ancora oggi svetta. Compare anche l'intitolazione a San Mercuriale, della quale comunque si hanno le prime notizie gi\u00e0 nel IX secolo. Del protiro, presente in quasi tutte le chiese romaniche di stile lombardo, rimangono poche tracce nella struttura dell'abbazia. Alcune di queste sono due mensole in marmo, a forma di goccia, ai lati del portale. All'interno della chiesa \u00e8 ospitato il resto di un leone, consunto e deformato dal tempo e dalle intemperie, che \u00e8 sempre stato considerato lo stiloforo del protiro. In realt\u00e0, \u00e8 stato recentemente dimostrato che la scultura \u00e8 ci\u00f2 che resta del monumento della \"crocetta\", che sorgeva sul Campo dell'Abate nel XIII secolo.\nLa nuova costruzione testimoniava la ricchezza raggiunta dall'abbazia forlivese, in grado di finanziare un cos\u00ec monumentale edificio, decorato da maestranze famose, come quelle che scolpirono la lunetta. Tra il X ed il XII secolo infatti il monastero aveva ricevuto continue donazioni e privilegi che ne avevano aumentato il potere e lo avevano reso indipendente dall'autorit\u00e0 episcopale e dalle potenti chiese del ravennate. In particolare le donazioni del vescovo Alessandro (vescovo di Forl\u00ec per trent'anni dal 1160 al 1190) avevano favorito l'abbazia che a quel punto era diventata proprietaria di fondi e terreni posti ad est della citt\u00e0 fino al confine con la diocesi di Forlimpopoli e la sua influenza si spingeva fino alla pieve di San Martino in Barisano. Alessandro, peraltro, \u00e8 noto per aver chiamato i monaci vallombrosani a governare l'Abbazia. Difficile spiegare per quale motivo il vescovo abbia concesso all'abbazia tali privilegi che andavano a discapito del proprio potere, ma \u00e8 possibile pensare che vi fosse una profonda stima ad unire il vescovo con i benedettini vallombrosani. Proprio tali ricchezza, prestigio e autonomia diventarono ben presto causa di dissidi e frizioni fra l'abate e i vescovi successori di Alessandro, probabilmente acuiti anche dal fatto che i due poteri religiosi (quello monastico e quello episcopale) andavano a contendersi il potere sulla citt\u00e0 cos\u00ec come sulle reliquie dei vescovi.\nIl complesso abbaziale non era costituito solo dalla chiesa, ma anche dal monastero con l'annesso chiostro, dal cimitero e da un ospedale per l'accoglienza dei pellegrini, i quali dovevano essere numerosi considerata la posizione privilegiata di passaggio della citt\u00e0 lungo la via Emilia, in direzione di Roma o dei porti meridionali verso la Terra Santa. A dimostrazione di ci\u00f2, \u00e8 ancora conservato un capitello del XII o XIII secolo che, collocato un tempo nella cripta, rappresenta San Mercuriale benedicente mentre, sul lato opposto, un monaco accoglie un pellegrino.\nL'aumento demografico della citt\u00e0 attorno al XII secolo, cos\u00ec come l'aumento della propria importanza politica come centro del ghibellinismo romagnolo, portarono all'ampliamento della cinta muraria, con l'inglobamento della chiesa nel centro cittadino almeno dal 1161 e lo spostamento del campo dell'abate all'interno del nucleo urbano verso il quale furono gradualmente spostate le attivit\u00e0 commerciali. Nel 1212 il Comune richiese all'abbazia la concessione del terreno per l'istituzione della futura piazza. La chiesa veniva perci\u00f2 ad assumere un notevole potere all'interno della citt\u00e0. Essa venne perci\u00f2 ingrandita ulteriormente e nel XIV secolo vennero costruite due nuove cappelle laterali che, collegate da un portico in stile gotico, modificarono l'aspetto originario delle architetture romaniche.\nLa chiesa rimase fuori dalle mura fino al XIII secolo, quando fu inglobata all'interno del tessuto urbano. Nei secoli, il \"Campo dell'Abate\" si trasform\u00f2 nella \"Piazza Maggiore\" e l'abbazia divenne parte dell'attuale centro storico. Nel XIV secolo il protiro viene sostituito dal portale gotico tuttora esistente e vengono realizzate le due cappelle laterali di facciata, estroflesse rispetto alla struttura e demolite nel 1646 (rimangono oggi i due archi con la monofora centrale). Anche l'abside viene poi rifatta nel 1585.\nIl periodo rinascimentale.\nNel XV secolo viene annesso alla chiesa il chiostro dei vallombrosani, di forma rettangolare e decorato con slanciate ed eleganti colonne. Alla chiesa, per fornire maggiore stabilit\u00e0 alla copertura delle navate laterali, venne avviata la costruzione di un nuovo soffitto con volte a crociera, in sostituzione di quello medioevale a capriate con travi a vista. Nello stesso periodo la chiesa and\u00f2 arricchendosi di numerose cappelle laterali edificate dalle famiglie nobili di Forl\u00ec o da confraternite locali. Tra queste la \"Cappella del Santissimo sacramento\" e la \"Cappella Ferri\".\nNella chiesa, fino al XVI secolo, erano presenti due altari maggiori: uno superiore, sul presbiterio, officiato dai monaci, ed uno inferiore, nella cripta, officiato dal clero regolare.\nNel 1505 la volta del presbiterio rovin\u00f2 distruggendo la sottostante cripta e seppellendo le reliquie del santo che vennero ritrovate solo nel 1575 e collocate nella cappella della famiglia Mercuriali, al termine della navata destra. Nel 1506 perci\u00f2 si approntarono i cantieri per la ricostruzione dell'intera area absidale e si decise di non riedificare pi\u00f9 la cripta. Ci\u00f2 \u00e8 spiegabile con il fatto che oramai da tempo il protettore e patrono della citt\u00e0 era considerato San Valeriano, le cui reliquie erano conservate nella cattedrale, e che le relazioni tra abate e vescovo si erano stabilizzate per cui la riedificazione della cripta avrebbe potuto riacuire frizioni passate.\nMa il nuovo impianto dell'altare non soddisfece le esigenze dell'abbazia e nel 1568 si decise di allungare il corpo della chiesa realizzando un presbiterio di forma rettangolare, illuminato da 5 finestre. La navata centrale venne allungata di circa un terzo, sacrificando in via definitiva i resti della cripta. L'incarico della nuova fabbrica, inizialmente affidato a Jacopo da Faenza, pass\u00f2 nel 1575 a Bastiano di Riccio e a Tommaso da Forl\u00ec, mentre il lombardo Zampiero Morelli complet\u00f2 la volta nel 1586. Il presbiterio venne poi arredato con un coro ligneo di Alessandro Begni, realizzato tra il 1532 ed il 1535. Al pittore Baldassarre Carrari fu commissionata la pala d'altare con l\"Incoronazione della Vergine e i santi Benedetto, Mercuriale, Giovanni Gualberto e Bernardo Uberti\" (1509-1512).\nNel 1581 nell'abbazia fu traslata la reliquia di un dito di san Giovanni Gualberto proveniente dalla chiesa cittadina di Santa Maria del voto, chiamata dal volgo \"dei Romitii\". Negli ultimi decenni del XVI secolo il chiostro del monastero fu ricostruito in forme rinascimentali e in ricordo dell'evento fu decorato ad affresco con le \"Storie della vita del santo\" in trenta lunette, alla cui realizzazione collaborarono Livio Modigliani e Andra Baini.\nNel 1585 la navata centrale ebbe una nuova copertura a volta, decorata con tre tele ad olio del pittore Livio Modigliani una delle quali andata perduta a seguito dei bombardamenti del 1944.\nA fine del XVI secolo venne addossato al campanile un portico a loggia per poter avere nuovi spazi di accesso alla biblioteca creata all'interno dell'abbazia grazie ad un lascito di Girolamo Mercuriale.\nDal Seicento all'avvento di Napoleone.\nNel 1646 l'abate allora in carica Garei diede avvio a profondi lavori di rifacimento della basilica, che interessarono sia la facciata che il corpo della chiesa con l'intento di creare un ambiente interno ben illuminato, in linea con le nuove regole dell'architettura religiosa che si andavano imponendo. Venne rimaneggiata la facciata, con l'atterramento delle due cappelle sporgenti ai lati del portale intitolate a san Ludovico (a sinistra) e a san Rocco (a destra) e unite da una loggia. Al loro posto furono aperte due porte d'ingresso, mentre la facciata veniva ridisegnata su linee baroccheggianti, coprendo l'originario stile romanico, ed allargata alle estremit\u00e0 fino a saldarla con la base del campanile. Oltre alla demolizione delle cappelle laterali, anche il portico trecentesco di collegamento venne demolito per permettere l'apertura delle due entrate sulle navate laterali. Ad ornamento della facciata, secondo il gusto baroccheggiante dell'epoca, vennero alzate delle guglie, pinnacoli e spirali e volute nelle zone corrispondenti alle navate laterali.\nL'ingresso della basilica venne valorizzato con l'edificazione di un largo sagrato ottagonale, elevato di tre gradini rispetto al livello della piazza. Nella facciata, al di sopra del portale, la bifora fu abbattuta e fu aperto un grande lunettone.\nUna serie di scosse sismiche che si succedettero dal 1653 in avanti, lesionarono in maniera rilevante diverse porzioni dell'edificio, rendendo necessari alcuni interventi di restauro.\nNel 1781 vengono approntati lavori di rifacimento della facciata con altre aggiunte decorative. Nel 1786 l'allora abate Bruno Gnocchi dispose che l'interno fosse rimodernato in stile neoclassico e che sulla facciata fossero aperte due nuove finestre e che fosse ridisegnato il lunettone. L'interno fu intonacato e i capitelli romanici in mattone e cotto furono rivestiti in gesso diventando dei pi\u00f9 semplici capitelli di ordine tuscanico.\nNel 1794 i monaci eliminarono la scalinata costruita nel 1646 e protessero il sagrato con fittoni e catene. La storia dell'edificio in qualit\u00e0 di abbazia stava volgendo al termine, infatti nel 1796 le truppe francesi, guidate da Napoleone scesero in Italia e cominciarono a sciogliere gli ordini ecclesiastici e a requisire i beni della chiesa. I monaci dell'abbazia di san Mercuriale non ebbero sorte diversa: furono cacciati e non fecero mai pi\u00f9 ritorno. Da allora all'antica chiesa rimase solo il titolo di parrocchia. Nel 1958 papa Giovanni XXIII la elev\u00f2 alla dignit\u00e0 di basilica minore..\nIl Novecento.\nNel 1902 furono avanzati i primi progetti per il ripristino della facciata. Tali lavori, avviati non senza polemiche generali, si rendevano necessari, oltre che per il gusto neomedievale di ripristinare l'\"aspetto originario\" dei vetusti edifici, anche per scongiurare pericoli di crollo dell'abbazia. Solo nel 1904 gli ingegneri Cesari e Pantoli compilarono il progetto esecutivo, che prevedeva per la facciata un rosone o una trifora al posto del lunettone, la sostituzione delle volute e la modifica dei portali e delle finestre laterali. Le relazioni degli architetti segnalavano infatti anche il grave stato di degrado della chiesa e la necessit\u00e0 di imminenti lavori di consolidamento nonch\u00e9 di eliminazione degli appesantimenti barocchi per restituire un aspetto neoromanico alla chiesa.\nNel 1915 l'archeologo Gerola studi\u00f2 il ripristino stilistico dell'abbazia riproponendo modelli che si basavano sul gusto del romanico lombardo. La facciata doveva presentare un protiro davanti al portale e al posto del lunettone una grossa trifora. I primi interventi iniziarono verso il 1916 ma solo nel 1921, in occasione del sesto centenario della morte di Dante Alighieri, si apprestarono frettolosi lavori di restauro che portarono alla demolizione delle prime due cappelle della navata destra. In quell'occasione venne rinvenuta, sulla parete del campanile, un frammento di affresco del Cinquecento, oggi quasi totalmente dilavato dalle intemperie. Si intervenne anche sulle linee della facciata, chiudendo le porte laterali e sostituendo il lunettone tardo barocco con un rosone centrale in stile romanico che fu preferito all'idea di una trifora o di una polifora. Fu nuovamente ripristinata la gradinata del sagrato e venne atterrata la prima cappella di sinistra, sostituita con un ingresso laterale. Sempre a livello della facciata, venne posta una cornice a dentelli a coronamento delle navate minori. Per facilitare l'accesso alla basilica si cre\u00f2 un ingresso sul lato nord, eliminando una cappella di devozione posta all'estremit\u00e0 della navat sinistra. Il fianco destro della chiesa furono attrerrate due cappelle per poter liberare il campanile.\nIl chiostro, che oggi al centro conserva ancora un bel pozzo del Seicento, \u00e8 oggi aperto su due lati per opera di un intervento condotto tra il 1939 ed 1941 ad opera di Gustavo Giovannoni il quale intendeva mettere in comunicazione le due piazze, una antistante (Piazza Saffi) e l'altra retrostante (piazza del Tribunale) la chiesa, che era gi\u00e0 stata restaurata agli inizi del XX secolo dall'ingegnere Vincenzo Pantoli.\nIl 24 agosto 1944, causa un bombardamento alleato, la chiesa rimase gravemente lesionata: la gravit\u00e0 dei danni fu cos\u00ec imponente che indusse il Genio civile ad ordinare la demolizione delle volte della navata centrale, realizzate tra Cinque e Settecento. Riapparvero le travi lignee del tetto e le aperture laterali risalenti al XIII secolo.\nDopo i bombardamenti si rendeva perci\u00f2 necessario un intervento definitivo che risolvesse i problemi di staticit\u00e0 della chiesa per ripristinarne la stabilit\u00e0 e favorirne il consolidamento. I primi sondaggi, sotto la guida del professor Selli, ebbero luogo nel 1951 e proseguirono fino al 1956 e condussero alla scoperta della primigenea Pieve protocristiana di Santo Stefano e della successiva basilica che and\u00f2 distrutta nell'incendio del 1173. Si decise una radicale opera di consolidamento che privilegiasse le forme trecentesche, riconosciute come parti originali della chiesa, a discapito delle strutture edificate successivamente, come l'impianto neoclassico settecentesco, liberando mura, capitelli e colonne. Ci\u00f2 port\u00f2 a sacrificare molte strutture dell'abbazia, come sette cappelle delle navate laterali risalenti al XV secolo. Venne ripristinata la pavimentazione originaria in cotto e mosaico veneziano e furono riportati alla luce le basi dei pilastri. Frammenti di capitelli furono conservati e servirono come base per la costruzione di altri nello stesso stile. L'abside, edificata nel Cinquecento, fu invece salvata a discapito della cripta che non venne ricostruita. Di questa furono solo ripristinati i sei archi che sorreggevano la volta. Venne inserito, all'altezza della terza campata, un doppio ordine di archi in mattoni a vista. Posizionati su due ordini sovrapposti, intendevano rievocare le strutture del presbiterio romanico che, sostituito dall'attuale nel XVI secolo, aveva la cripta a vista.\nDurante i lavori di ristrutturazione furono rinvenute le fondamenta e i resti dell'antica chiesa precedente all'incendio del 1173 a cui seguirono lavori e studi archeologici.\nDescrizione.\nEsterno.\nLa chiesa, in mattoni nel tipico color rosso forlivese, si presenta con la caratteristica facciata romanica \"a salienti\", suddivisa in tre parti corrispondenti alle tre navate interne, con la centrale pi\u00f9 ampia rispetto alle laterali. La navata centrale \u00e8 rafforzata da due contrafforti delimitanti la rientranza ad arco che ospita il rosone, la lunetta e il portale marmoreo. I fronti delle navate laterali sono entrambi occupati da un arco, resto delle antiche cappelle sporgenti. La facciata e il campanile presentano una decorazione in mattoni: archetti sorretti da colonnine sul prospetto, risalti verticali e cornicioni orizzontali sul campanile.\nIl chiostro.\nPer incarico diretto di Mussolini, che finanzi\u00f2 anche l'opera, l'ingegnere Giovannoni assunse la direzione della ristrutturazione del complesso di San Mercuriale, coadiuvato dalla soprintendenza ai monumenti della Romagna. Il chiostro, dopo secoli di abbandono, si trovava in uno stato di degrado elevato e i continui rimaneggiamenti avvenuti nel tempo ne avevano snaturato le linee originali tanto che numerosi periti e tecnici ne avevano proposto la demolizione. La demolizione avrebbe consentito l'isolamento del campanile e della chiesa e permesso un collegamento diretto con la piazzetta retrostante presso la quale sarebbe sorta da l\u00ec a poco il nuovo palazzo di giustizia. Fu per\u00f2 l'ingegnere Gustavo Giovannoni a trovare la soluzione al problema: demolendo la canonica e aprendo un portico, si poteva salvare il quattrocentesco chiostro e nel contempo creare il collegamento con piazza Saffi e la piazzetta retrostante.\nIl nuovo portico e la sovrastante canonica furono costruiti in laterizi e cemento armato e poggiavano sulle originarie colonne in marmo e muratura. L'esecuzione dei lavori sub\u00ec un notevole ritardo dovuto allo scoppio della guerra, che non permetteva l'approvvigionamento dei materiali, e all'aumento dei prezzi.\nPer il progetto del restauro Giovannoni non adott\u00f2, seguendo le indicazioni della sovrintendenza, soluzioni architettoniche definitive, riservandosi, in corso d'opera, di confermare le scelte che apparivano pi\u00f9 opportune in base alle rilevazioni archeologiche. Il pozzo centrale, risalente al XVII secolo, dopo il restauro fu collocato nella posizione originaria.\nGli affreschi delle lunette, rappresentanti la vita di san Giovanni Gualberto, fondatore dell'Ordine dei Vallombrosani, furono staccati e trasportati su centine di legno e lastre di eternit per poter essere restaurati e alla fine furono ricollocati nella posizione originale.\nIl portale.\nIl portale \u00e8 costituito da sottili colonne di marmo chiaro, finemente scolpite, due delle quali, tortili, non giungono fino a terra ma sono completate, nelle medesime forme, da laterizio. Le colonne proseguono verso l'alto e circondano la lunetta, contenente il pregevole complesso scultoreo raffigurante il \"Sogno e adorazione dei Magi\".\nL'attribuzione, incerta fino a pochi decenni fa, ha infine chiamato in causa il Maestro dei Mesi di Ferrara, che probabilmente lo scolp\u00ec nei primi anni del Duecento. \nI battenti del portale in legno, intagliato e dipinto. Sono entrambi suddivisi in pi\u00f9 riquadri, nei quali sono applicate alcune formelle, una delle quali reca la data 1651 e che corrisponde, probabilmente, all'anno di realizzazione dell'opera. La parte superiore \u00e8 fissa, suddivisa in due sezioni di forma rettangolare, ognuna contenente piccole cornici nelle quali si distinguono alcune immagini di santi in rilievo: quello di sinistra, quasi sicuramente, raffigura San Mercuriale, mentre l'altra immagine sembra rappresentare Santo Stefano.\nCampanile.\nIl campanile, in mattoni nel tipico color rosso forlivese, \u00e8 posto sul lato destro della chiesa (per chi guarda), isolato rispetto alla struttura dell'edificio. La pianta \u00e8 di forma quadrata e poggia su cosiddetto \"dado\", una sorta di piedistallo in pietra sul quale si eleva l'intera struttura del campanile. Il \"dado\", di 9,20 metri di lato, era un tempo pi\u00f9 alto, nel senso che ne era visibile una porzione maggiore: con il passare dei secoli, per\u00f2, le varie pavimentazioni della piazza che si sono succedute hanno contribuito a sotterrarlo parzialmente. La struttura vera e propria del campanile \u00e8 impostata sul \"dado\" circa quattro centimetri all'interno del suo perimetro.\nIl campanile, a prima vista, appare essere un parallelepipedo perfetto. In realt\u00e0 questo tende a restringersi gradualmente verso la vetta, tanto che a circa 50 metri da terra la sezione ha un lato di 8,45 metri, ovvero 75 centimetri in meno rispetto alla base. Ci\u00f2 non \u00e8 detto che sia stato ottenuto tramite l'applicazione delle leggi prospettiche, vista l'epoca di costruzione del campanile, anteriore rispetto alla loro diffusione. \u00c8 pi\u00f9 probabile che il restringimento della sezione sia forse stato imposto da conoscenze empiriche sul tema, precedenti al loro reale studio da parte degli artisti rinascimentali, unite al bisogno strutturale di alleggerire la massa muraria con il procedere dell'altezza. In sommit\u00e0 svetta un'alta guglia in mattoni, di forma conica, con coronamento in pietra arricchita inoltre da globo, banderuola e croce, con altezza totale di 22,40 metri. La guglia, a sua volta, \u00e8 circondata da quattro torricini, posti ai vertici del quadrato di base, tema alquanto ricorrente nei campanili della Romagna. Tali torricini non sono per\u00f2 coevi alla costruzione del campanile; probabilmente in origine avevano dimensioni e forma diverse, ma terremoti e fulmini li hanno danneggiati o distrutti. Si pu\u00f2 pensare che la forma attuale dei torricini angolari risalga al grosso restauro del 1566, epoca alla quale sono anche stilisticamente compatibili (con qualche riserva, per\u00f2, sulla loro copertura). In effetti, il Campanile di San Mercuriale, considerato, all'epoca della sua costruzione, una delle meraviglie del Regno d'Italia, fu modello per molte altre opere successive, in Romagna e altrove, fino al celebre Campanile di San Marco, in Venezia.\nDurante la seconda guerra mondiale, il campanile fu minato dai tedeschi in ritirata, ma fu salvato dal coraggioso ed energico parroco dell'epoca, don Giuseppe Prati, affettuosamente chiamato dai forlivesi \"Don Pippo\".\nLa misurazione del campanile \u00e8 sempre stata oggetto di discussione, per via del fatto che la pavimentazione (punto di riferimento per la misurazione), nelle diverse epoche storiche, ha subito continue modifiche e rimaneggiamenti. \nInteressante, riguardo al Campanile di San Mercuriale, \u00e8 il fatto che, a causa delle storiche somiglianze: \"Nel 1902 i genieri veneziani lo usarono come modello per la ricostruzione del campanile di San Marco, crollato in una nube di polvere il 17 luglio di quell'anno\".\nNell'ampia cella campanaria, trovano posto 5 grosse campane (le 4 maggiori storiche, la pi\u00f9 piccola invece \u00e8 del 1984), collocate nel castello in ferro realizzato nel 1967, dopo la demolizione del vecchio castello in legno che -ancorato direttamente ai muri perimetrali anteriore e posteriore, vista la grande massa delle 4 campane maggiori (la piccola \u00e8 appunto del 1984)- aveva causato grossi problemi alla statica della struttura. Per secoli su questo campanile si \u00e8 suonato col tradizionale \"sistema bolognese\", ad opera di sapienti squadre di campanari che suonavano \"a doppio\" (portando la campana nella posizione \"in piedi\" attraverso la corda, stando a diretto contatto con la campana), anche \"da trave\" (cio\u00e8 stando in piedi sulle travi del castello, collaborando allo sforzo dei campanari che suonavano usando la corda, in cella), e suonavano \u201ca scampanio\u201d. Ora, con il nuovo castello, \u00e8 possibile suonare manualmente solo \"a scampanio\" (e \"a distesa\", ma questa avviene elettricamente) attraverso l'uso di cordini collocati in cella; tale suonata necessita di un solo campanaro in luogo di un'intera squadra. Egli infatti, collegando i cordini attaccati al muro con i battagli delle campane, pu\u00f2 suonarne 4 stando seduto, tenendone 2 con le mani e 2 coi piedi, e suonando le stesse suonate \"a doppio\", ma a campane ferme, dovendo ovviamente ricordare a memoria tutte le sequenze dei rintocchi. La normale suonata \u201ca distesa\u201d invece avviene elettricamente e i motori sono montati sul castello stesso delle campane.\nInterno.\nL'interno della chiesa ha pianta basilicale a 3 navate divise da pilastri e colonne in laterizio. Poich\u00e9 il pavimento della navata centrale \u00e8 sensibilmente inclinato in direzione dell'abside, la navata sembra molto pi\u00f9 slanciata di quanto in realt\u00e0 non sia. Originariamente, davanti all'abside, sorgeva, a circa 5 metri di altezza, il presbiterio, inclinato invece in direzione opposta.\nNavata destra.\nAppena entrati, all'inizio della navata, in prossimit\u00e0 del primo pilastro, \u00e8 collocata la vasca battesimale, ora per\u00f2 adibita ad acquasantiera. Scolpita in pietra locale, risale al XVI secolo. Ha un basamento esagonale in marmo decorato con foglie di acanto. La vasca \u00e8 di forma circolare, ben levigata.\nA partire dalla navata destra, per tutta la sua lunghezza e poi sin alla navata sinistra, si trovano 23 lunette, superstiti di antiche 30, dipinte ad affresco ed un tempo collocate nel chiostro.\nNella parete destra, \u00e8 addossato il monumento funebre dedicato a Barbara Manfredi. Il monumento fu realizzato fra il 1467 ed il 1468 dallo scultore fiesolano Francesco di Simone Ferrucci. Dapprima collocato nella chiesa di San Biagio, quando la chiesa fu distrutta da un bombardamento alleato, il monumento funebre fu recuperato, insieme ai resti mortali della giovane Barbara Manfredi, e collocato in San Mercuriale nel 1947.\nVerso la porta che conduce al chiostro, \u00e8 collocato l'ovale dipinto da Giacomo Zampa. Nell'ovale \u00e8 rappresentato San Mercuriale, in vesti bianche con un ricco piviale rosa e dorato ed una mitra in capo. Il santo \u00e8 ritratto nell'atto di benedire un modello della citt\u00e0 che un angelo gli sta porgendo.\nSegue quindi la prima cappella, quella definita \"del Palmezzano\". Gli affreschi della cappella sono i grave stato di deterioramento e ne risulta difficoltosa la descrizione. Sembrano comunque rappresentare la \"Resurrezione di Drusiana\" e un altro episodio. Furono portati alla luce nel 1913. Sull'altare della cappella \u00e8 posta la pala opera dello stesso Palmezzano raffigurante la \"Madonna con Bambino tra i santi Giovanni Evangelista e Caterina d'Alessandria\" e, nelle tavole dei basamenti dei pilastrini, i \"santi Pietro, Paolo, Stefano e Mercuriale\". La pala \u00e8 databile al 1510, coeva quindi con altre due pale del Palmezzano presenti all'interno della chiesa.\nAl termine della navata, su un basamento in laterizio, \u00e8 posta una croce in pietra decorata con due mani, una per ogni lato della croce. Una mano \u00e8 aperta mentre l'altra \u00e8 in segno benedicente. La croce \u00e8 difficilmente databile, risalente comunque all'Alto Medioevo. Nell'autunno del 1932 questa croce venne prelevata dal cimitero parrocchiale di Castiglione e, dopo un passaggio al Museo civico, venne collocata, nel 1933, nel piccolo cortile posto a nord dell'abbazia. Nel dopoguerra fu da l\u00ec rimossa e fu trasferita all'interno.\nLa navata destra termina con la cappella dedicata al culto di San Mercuriale, fino al 1575 dedicata ai santi Simone e Giuda. Conserva una \"Madonna col Bambino e santi\" di Domenico Crespi detto il Passignano, una pala del Cigoli, una di Santi di Tito col figlio Tiberio, stucchi e affreschi di Livio e Gianfrancesco Modigliani (sulla volta).\nNavata centrale.\nLa navata centrale \u00e8 coperta da un soffitto a capriate, nei secoli pi\u00f9 volte rimaneggiato e ricostruito, mentre il prolungamento dell'abside presenta una volta a botte. Nella navata destra \u00e8 collocata l'acquasantiera che un tempo fungeva da fonte battesimale. Databile al XVI secolo, \u00e8 costruita in pietra locale e presenta un basamento di forma esagonale.\nSulle pareti di entrambe le navate sono distribuite 23 lunette affrescate, provenienti dal chiostro, dal quale furono trasferite nei lavori della prima met\u00e0 del Novecento. Le lunette superstiti (originariamente erano trenta, ma sette sono andate perdute) rappresentano le \"Scene di vita di san Giovanni Gualberto\", fondatore dei vallombrosani, e sono attribuite a Livio Modigliani.\nNel presbiterio si trovano alcune pale erratiche, tra cui l\"Assunzione della Vergine\" (1632) di Rutilio Manetti, e il coro ligneo del XVI secolo, opera di Alessandro Begni da Bergamo.\nNavata sinistra.\nNella navata sinistra si trova un frammento di un affresco attribuito a Guglielmo degli Organi. Si accede inoltre alle cappelle del Santissimo Sacramento, decorata da numerose opere di spoglio (tra cui il \"Crocifisso tra i santi Giovanni Gualberto e Maria Maddalena\" del Palmezzano), e alla cappella Ferri, con decorazione marmorea di Jacopo Bianchi (1536) e la \"Pala dell'Immacolata\" di Marco Palmezzano.\nMisure.\nPer un confronto con le altre principali chiese romaniche della regione si riporta una tabella con le principali misure"}
{"id": "200200", "revid": "1516566", "url": "https://it.wikipedia.org/wiki?curid=200200", "title": "Angioletto", "text": "Angioletto \u00e8 un termine utilizzato in araldica per indicare un angelo di carnagione, con le ali corte.\nIl termine \"angioletto\" indica anche il bambino dotato di ali che costituisce la figura di base di un Cupido."}
{"id": "200201", "revid": "125401662", "url": "https://it.wikipedia.org/wiki?curid=200201", "title": "Congregazione vallombrosana", "text": "La Congregazione vallombrosana (pospongono al loro nome la sigla \"O.S.B. Vall.\") in latino \"Congregatio Vallis Umbrosae Ordinis Sancti Benedicti,\" \u00e8 una comunit\u00e0 di monaci benedettini fondata da san Giovanni Gualberto nel 1039, che prende il nome dalla localit\u00e0 di Vallombrosa.\nFra i centri vallombrosani nel nord-Italia vanno ricordati: l'abbazia di San Mercuriale di Forl\u00ec, che rimase a quest'Ordine dal 1176 fino alle soppressioni napoleoniche, e il monastero di Astino di Bergamo. A Firenze, i vallombrosani amministravano la chiesa di San Salvi e la chiesa di San Bartolomeo nella Badia a Ripoli, ma la chiesa pi\u00f9 importante che i vallombrosani gestiscono \u00e8 quella fiorentina di Santa Trinita. I monaci vallombrosani si sono distinti, nel corso dei secoli, per la lotta contro la simonia, contro la corruzione e la mondanit\u00e0 della Chiesa; \u00e8 attribuita a loro l'istituzione della figura dei monaci conversi, che secondo alcuni autori, invece, dovrebbe essere attribuita ai cistercensi.\nI vallombrosani sono da sempre sensibili alla tutela del creato e, in particolare, possono ritenersi dei veri e propri \"monaci forestali\" dato che per lungo tempo (dall'XI al XIX secolo) hanno gestito la foresta di Vallombrosa. I monaci coltivavano l'abete bianco in purezza, applicando la tecnica selvicolturale - da loro codificata - del \"taglio raso con rinnovazione artificiale posticipata\", che da Vallombrosa si irradi\u00f2 in tutta Europa. Dal 1866, a seguito dell'incameramento dei beni ecclesiastici da parte del Regno d'Italia, la foresta di Vallombrosa \u00e8 gestita dall'amministrazione forestale dello Stato a cui si deve la riclassificazione in \"Riserva naturale statale biogenetica\" avvenuta nel 1977.\nIn particolare, fino al 2003 \u00e8 stata amministrata dall'Azienda di Stato per le foreste demaniali e da tale anno, con l'inserimento dell'Azienda nella struttura del Corpo forestale dello Stato, dal Corpo medesimo che la amministra a mezzo dell'Ufficio territoriale per la biodiversit\u00e0 di Vallombrosa, appositamente costituito. Nel XX secolo, infatti, nel secondo dopoguerra san Giovanni Gualberto \u00e8 stato proclamato \"Celeste principale Patrono presso Dio del Corpo Forestale\" (la forza di polizia specializzata nella repressione dei reati commessi in danno all'ambiente e al territorio) e di tutti i selvicoltori italiani.\nAbate generale della Congregazione \u00e8 il reverendissimo padre Dom Giuseppe Casetta OSB. Padre bibliotecario ed archivista \u00e8 il padre Pierdamiano Spotorno OSB. Il maggiore esperto della storia congregazionale \u00e8 il professor Francesco Salvestrini dell'Universit\u00e0 di Firenze.\nDagli inizi al 1500.\nIl periodo dal 1036 fino agli inizi del 1330 \u00e8 l'epoca del fervore degli inizi e della diffusione. L'unione nei singoli monasteri e fra gli stessi, sotto la guida dell'abate maggiore, trov\u00f2 espressione soprattutto nell'annuale raduno a Vallombrosa dei superiori e nello scambio di monaci.\n\u00c8 l'epoca d'oro dell'ordine e dell'espansione della congregazione sia nel centro e nord Italia che in Sardegna (in quest'ultima erige ricchi e splendidi monasteri e governa un gran numero di villaggi rurali). Nel 1160 i monaci di Vallombrosa erano presenti in 57 monasteri.\nFino al 1500 \u00e8 l'epoca della commenda, che consisteva nella nomina di abate di un monastero ad un estraneo da parte della sede apostolica. L'abate commendatario, spesso lontano dal monastero, era interessato all'amministrazione dei suoi beni temporali di cui beneficiava in gran parte. Fu un periodo di decadenza sia per le comunit\u00e0 che per la congregazione.\nDal 1550 al 1800.\nIl periodo dal 1500 al 1800 \u00e8 meno uniforme del precedente, nel I secolo, grazie al Concilio di Trento, si assiste ad una ripresa spirituale e ad un grande sviluppo economico che ha lasciato la sua traccia profonda nella grandiosit\u00e0 delle abbazie vallombrosane.\nPresso i monaci di Vallombrosa, intorno al 1578, riceve la sua prima formazione culturale (ed entra a far parte dell'ordine come novizio per un breve periodo) il giovane Galileo Galilei. Qui studia logica, retorica e grammatica.\nCon l'illuminismo, fu accentuato l'inserimento dei monaci nelle attivit\u00e0 culturali e scientifiche, ma la loro attivit\u00e0 primaria rimase\nGli ultimi secoli.\nIl 1800 \u00e8 l'epoca delle soppressioni attuate dalle autorit\u00e0 statali. Il 10 ottobre 1810 per la prima volta i monaci furono costretti ad abbandonare addirittura l'abbazia di Vallombrosa, la casa madre. Vi rientreranno solo nel 1818 con 15 sacerdoti e 16 fratelli.\nNel 1866, in applicazione delle leggi italiane riguardanti la soppressione degli istituti religiosi, ai monaci fu tolta nuovamente l'abbazia di Vallombrosa, che nel 1869 divenne sede del primo Istituto Forestale d'Italia.\nI monaci di Vallombrosa si trasferirono a Pescia (Pistoia) fino al ritorno a Vallombrosa, nel 1949, reso possibile solo dalla concessione del monastero alla congregazione da parte dello Stato.\nCon la soppressione napoleonica era stato tolto ai monaci Vallombrosani anche il monastero di San Michele presso la badia di Passignano che per la congregazione \u00e8 secondo solo a quello di Vallombrosa ed ha una sua particolare importanza in quanto nella sua cripta sono custoditi i resti di san Giovanni Gualberto in un pregevole reliquario.\nDopo varie vicissitudini questo importante monastero vallombrosano \u00e8 tornato nel 1986 ai monaci che lo hanno riacquistato da privati e lo stanno via via ripristinando agli antichi splendori. Di particolare importanza sono il refettorio monastico con una immensa \"Ultima cena\" dipinta dal Ghirlandaio e l'antica cucina del monastero, ancora conservata con gli arredi originari del Quattrocento."}
{"id": "200202", "revid": "117721318", "url": "https://it.wikipedia.org/wiki?curid=200202", "title": "La ragazza Carla", "text": "La ragazza Carla \u00e8 un poemetto scritto da Elio Pagliarani la cui centralit\u00e0 poetica e linguistica risiede nel passaggio dal neorealismo allo sperimentalismo della neoavanguardia.\nIl poemetto, scritto tra il settembre 1954 e l'agosto 1957, apparve, nel 1959, sul n. 14 di \"Nuova Corrente\", con il titolo \"Progetti per la Ragazza Carla\", alcuni frammenti.\nSempre nel 1959, con il titolo \"Fondamento del diritto delle genti\", compaiono sul n. 1 del \"Verri\" i versi 416-457.\nLa differenza fra questa edizione e quella definitiva, che uscir\u00e0 nel 1960 integralmente sul n. 2 del \"Menab\u00f2\", consiste solamente nel carattere grafico dei versi che cambieranno da tondi in corsivo o viceversa.\nNel 1961 il poemetto viene pubblicato nell'antologia \"I Novissimi\" curata da Alfredo Giuliani e nel 1962 esce per le edizioni Mondadori con l'unica variante di un verso.\nIl poemetto o \"racconto in versi\" \u00e8 il risultato di una lunga sperimentazione sul genere letterario della poesia narrativa fatta da Pagliarani.\n\"La ragazza Carla\" appartiene all'ultima sezione del libro \"La ragazza Carla e altre poesie\" pubblicato da Mondadori nel 1962 ed \u00e8 un poemetto polimetro di tre capitoli.\nTrama.\nIl poemetto racconta la \"moderna educazione sentimentale\" della diciassettenne protagonista Carla Dondi, che vive in un piccolo appartamento lungo una traversa di viale Ripamonti, alla periferia di Milano, insieme alla madre, alla sorella Nerina e al cognato Angelo. L'opera si snoda fra l'inizio dell'autunno del 1947 e la primavera del 1948 e narra alcuni episodi della vita della giovane Carla, a partire dal matrimonio della sorella con Angelo, che toglie spazio fisico ed emotivo a Carla, per poi snodarsi lungo alcune tappe fondamentali per la sua crescita quali la scuola serale di dattilografia, il lavoro alla Transocean Limited, una ditta di import-export, il tentativo di seduzione del signor Prat\u00e9k, socio dell'azienda, e infine la relazione con Aldo, suo collega.\nLa storia narrata inizia all'inizio dell'autunno del 1947, con il narratore che presenta Carla e la sua famiglia. La famiglia di Carla fa parte del sottoproletariato: il padre, l'uomo di casa, \u00e8 deceduto e la madre arrotonda la misera pensione confezionando pantofole, mentre Angelo, rimasto molto segnato da un'esperienza in Germania durante la seconda guerra mondiale, lavora in un'industria di radio che sta per essere messa in liquidazione. Per tale ragione Carla viene iscritta ad un corso di dattilografia vicino alla Bocconi, cos\u00ec da poter trovare un impiego e aiutare economicamente la famiglia, a maggior ragione dopo il matrimonio fra Nerina e Angelo. Durante le lezioni Carla conosce Piero, un ragazzo pi\u00f9 o meno coetaneo, che si offre di accompagnarla a casa e perci\u00f2 iniziano a passare del tempo insieme. Una sera di dicembre, dopo essere coraggiosamente passati per il gelido e buio parco Ravizza, si apre davanti a loro lo scenario di una Milano luminosa e idilliaca, ma l'idillio viene bruscamente rotto da Piero che si mette a parlare di calcio.\nSuccessivamente Carla trova un impiego come dattilografa alla Transocean Limited, i cui uffici si trovano in piazza Duomo.\nCos\u00ec si presenta Carla in tutta la sua scialba e burocratica realt\u00e0. Il suo nome \u00e8 diventato, con il lavoro, un codice anagrafico e quando \u00e8 sera, la giovane, che si sente annullata, cerca con le mani il suo viso per rassicurarsi.\nIl suo destino viene scandito dai versi del poeta attraverso i luoghi, le ore, i nomi nella pi\u00f9 muta quotidianit\u00e0.\nLa seconda parte del poemetto scorre tra i ritmi che il lavoro impone, il corteggiamento di un collega, i viaggi sul filobus e termina con una filastrocca triste e piena di armonia.\nLa storia di Carla si conclude tristemente nella terza e ultima parte quando, per non perdere il posto di lavoro, la protagonista deve umiliarsi e chiedere scusa al padrone per aver rifiutato le sue \"avances\".\nCarla, ormai giovane donna smaliziata e inghiottita dal mondo, imparer\u00e0 a mettersi le calze nere e il rossetto per tornare al lavoro.\nFinisce cos\u00ec la \"favola urbana\" di Carla nella monotonia dei giorni tutti uguali.\nIn chiusura del poemetto due serie di endecasillabi di stile perfettamente classico vengono inseriti da Pagliarani come un moto di rivendicazione sulla piattezza dell'esistenza.\nScelte linguistiche.\nIl poemetto \"La ragazza Carla\" rappresenta, tra le opere di Pagliarani, un esemplare dello sperimentalismo che caratterizza la neoavanguardia.\nIn esso il poeta opera la \"sliricizzazione\" della lingua poetica adottando un tono dimesso e privo di tensione emotiva mediante il ricorso allo stile della lingua parlata nelle sue forme maggiormente trasandate (sintassi frantumata, giunzioni antigrammaticali, anacoluti) e utilizzando anche il linguaggio pubblicitario e commerciale.\nL'autore riesce ad incastrare i vari pezzi del discorso e i vari elementi della realt\u00e0 senza sovrapporre alcun giudizio ma utilizzando solamente la pura e nuda registrazione."}
{"id": "200203", "revid": "729019", "url": "https://it.wikipedia.org/wiki?curid=200203", "title": "United States Army Air Corps", "text": "Lo United States Army Air Corps, spesso in inglese abbreviato USAAC, \u00e8 stato dal 1926 al 1941 la forza aerea degli Stati Uniti d'America e parte integrante delle forze armate statunitensi. Non era una forza armata indipendente, ma era nato come corpo aereo dell'esercito.\nNel 1917 si era formato un primo reparto aereo, l'United States Army Air Service.\nIl 2 luglio 1926, con una legge del Congresso, venne istituito l'USAAC, che mantenne questa denominazione fino al 20 giugno 1941. Quella fu la data di nascita dell'United States Army Air Force (USAAF) il cui ruolo nella Seconda guerra mondiale fu di primo piano.\nLa forza armata ora nota come United States Air Force (USAF) venne istituita nel 1947 come forza armata separata e indipendente dall'esercito."}
{"id": "200204", "revid": "126257", "url": "https://it.wikipedia.org/wiki?curid=200204", "title": "Anguifero", "text": ""}
{"id": "200205", "revid": "466539", "url": "https://it.wikipedia.org/wiki?curid=200205", "title": "Brian Griffin", "text": "Brian Griffin \u00e8 il cane antropomorfo della famiglia Griffin, protagonista de \"I Griffin\", serie televisiva animata creata da Seth MacFarlane. Il suo personaggio (cos\u00ec come quello di Peter) \u00e8 basato sui cortometraggi di \"Larry e Steve\", prodotti dall'autore prima della creazione della serie. Nella versione italiana la voce del personaggio \u00e8 di Leslie La Penna, dal quale viene la corretta pronuncia inglese di Brian, essendo il doppiatore di origini anglosassone. Nella versione originale la voce \u00e8 del creatore della serie stessa, Seth MacFarlane, il quale doppia tale personaggio con il suo normale timbro vocale.\nBiografia.\nBrian \u00e8 nato ad Austin, in Texas: i suoi genitori sono Cacao - che morir\u00e0 investito da un camion - e Biscottina. In pi\u00f9 di una puntata mostra atteggiamenti razzisti nei confronti della gente di colore abbaiandogli contro irrefrenabilmente, salvo poi scusarsi sentitamente e dare la colpa di tale comportamento ai geni texani ereditati dal padre. Allontanato da sua madre in tenerissima et\u00e0, si riconcilier\u00e0 con lei quando insieme a Stewie si recher\u00e0 a trovarla, nonostante scoprir\u00e0 sia morta da tempo. Successivamente si trasferisce nel Rhode Island dove frequenta la Brown University, anche se non conseguir\u00e0 la laurea, cosa che gli impedir\u00e0 di lavorare presso il giornale \"The New Yorker\". Dopo una vita come senzatetto, un giorno Brian viene trovato per strada da Peter che lo accoglie nella sua famiglia, dove subito viene accettato con calore, tranne che dal piccolo Stewie, con cui non mancher\u00e0 di scontrarsi, anche se diventer\u00e0 poi suo amico inseparabile.\nPersonalit\u00e0 e caratteristiche.\nLa sua pi\u00f9 evidente particolarit\u00e0 (comune comunque a tantissimi altri cartoni animati, ma anche a film, fumetti ecc.) \u00e8 la sua capacit\u00e0 di parlare, di cui nessun personaggio umano si stupisce. Brian \u00e8 il migliore amico di Peter Griffin, malgrado sia pi\u00f9 intelligente di lui e molto spesso gli faccia da voce della ragione, ed \u00e8 l'unico personaggio del cartone animato che riesce a capire Stewie Griffin ogni volta che parla: nonostante ci\u00f2, prende raramente sul serio quel che dice. La sua intelligenza si esplica non solo nella parola: Brian mostra spesso dei gusti artistici piuttosto \"sofisticati\" - come la passione per la lirica - ed esibisce a volte velleit\u00e0 canore, recitative o musicali che, se fosse umano, lo collocherebbero sicuramente tra gli \"intellettuali\" (anche se in pi\u00f9 di un'occasione mostra un lato nozionistico e poco incline all'approfondimento che, nelle stagioni pi\u00f9 recenti, sembra prendere il sopravvento), tanto pi\u00f9 che - per corrispondere in misura maggiore al suo aspetto di intellettuale sofisticato - dichiara di votare democratico. Solitamente \u00e8 gentile e ben educato, tranne quando cede ai suoi forti problemi di alcolismo: Brian, infatti, ha un'eccessiva passione per gli alcolici - in particolare per il Martini - ed \u00e8 spesso disegnato con tale aperitivo in mano; inoltre, consuma occasionalmente sostanze stupefacenti - soprattutto marijuana, alla cui legalizzazione si dichiara pi\u00f9 volte favorevole. Ha un pungente senso dell'ironia.\nNelle prime stagioni la comicit\u00e0 di questo personaggio scaturisce quando si mostra pi\u00f9 maturo e pi\u00f9 umano di molti degli esseri effettivamente umani che lo circondano, primo tra tutti il suo migliore amico Peter. Altre occasioni comiche sono offerte dal contrasto tra il suo profilo educato e sofisticato e la sua condizione naturale di cane. Per fare un esempio, la tentazione irresistibile di annusare l'ano degli altri cani al parco lo porta alla disapprovazione generale degli esseri umani, suoi abituali compagni di conversazione. Ancora, egli non pu\u00f2 evitare di seguire la propria natura di cane texano (cos\u00ec come la vorrebbe lo stereotipo dell'abitante del Texas) ringhiando contro le persone di colore, ma poi corre subito ai ripari, scusandosi, imbarazzato, per evitare di essere scambiato per un razzista. Brian \u00e8 un sostenitore del Partito Democratico (in una puntata afferma di essere un elettore di Dennis Kucinich) e manifesta in pi\u00f9 occasioni un forte disprezzo per i conservatori. Brian \u00e8 il personaggio pi\u00f9 progressista della serie e in pi\u00f9 di un'occasione combatte il bigottismo e il perbenismo sponsorizzando campagne scomode quali la legalizzazione delle droghe leggere o i matrimoni omosessuali.\nHa forti velleit\u00e0 letterarie, e spesso si cimenta nella scrittura di romanzi, articoli di giornale o sceneggiature televisive.\nStagione dopo stagione, il profilo intellettuale del cane subisce tuttavia varie modifiche: sempre pi\u00f9 spesso Brian, invece di un colto appassionato di letteratura, si rivela superficiale, falso e non molto brillante. In un episodio durante il quale trascorre del tempo con Chris quest'ultimo rimane molto deluso dal cane: Brian, infatti, finge di leggere il libro presentato da Chris e partecipa alle riunioni di un club di lettura al solo scopo di intrattenere rapporti sessuali con le donne che lo frequentano. La cultura, quindi, si rivela per Brian soltanto uno degli espedienti ai quali ricorre per i suoi corteggiamenti. Diventa molto vanesio: in pi\u00f9 occasioni si finge appassionato delle attivit\u00e0 che piacciono alle donne di cui si invaghisce di volta in volta, spacciandosi per un appassionato di corsa, fingendo di interessarsi ai bambini malati di cancro, millantando di essere un professore e giungendo perfino a sostenere di essere amico di Barack Obama. Questi atteggiamenti ipocriti del personaggio vengono spesso evidenziati dalla sua frequentazione con Stewie, con cui si accompagna sempre pi\u00f9 frequentemente con il procedere della serie, con Stewie che tarpa le ali a Brian quando assume degli atteggiamenti pomposi o, altrettante volte, quando essi si rivoltano da soli contro il cane. \nHa un debole per Lois, la moglie di Peter: in un episodio se ne innamora, ma poi capisce che il suo amore per lei non pu\u00f2 essere corrisposto. In un altro episodio, Peter \u00e8 protagonista di un naufragio alla \"Cast Away\" e Brian riesce a convolare a nozze con Lois, bench\u00e9 i due divorzino al termine dell'episodio. Brian riuscir\u00e0 a fare sesso con Lois in \"Lo scambio\" quando, grazie a un'invenzione di Stewie, entrer\u00e0 nel corpo di Peter. Nella quinta stagione ha una relazione con Jillian, una ragazza completamente idiota, modella bulimica che cerca di lasciare pi\u00f9 volte, sebbene ceda sempre al fascino sensuale della giovane donna. Alla fine, lei lo lascia per mettersi con Adam West. Nel corso della serie Brian ha molte altre relazioni, quasi tutte finite male. In molti casi ci\u00f2 avviene a causa dei cattivi consigli datigli da Stewie, che insiste costantemente nel curiosare nei suoi rapporti; altre volte, per\u00f2, ci\u00f2 \u00e8 dovuto alla sua insicurezza e alla sua ipocrisia.\nBrian non va d'accordo col vicino Glenn Quagmire, che lo considera uno snob ipocrita, e anche perch\u00e9 in una puntata Brian ha un rapporto sessuale con il padre transessuale di Quagmire. Tuttavia, prima che i creatori della serie riscrivessero l'atteggiamento di Quagmire verso Brian, i due andavano d'accordo. Le ragioni per cui Quagmire odia Brian sono tante, molte delle quali vengono definite dallo stesso Quagmire nell'episodio dell'ottava stagione \"Amico Nero Cercasi\": Quagmire detesta il fatto che Brian proponga delle \"avances\" alla moglie del suo migliore amico, che l'ha portato a casa sua e accudito; trova inoltre odioso il fatto che spesso si comporti da avaro e il fatto che, pur palesando atteggiamenti sofisticati, esca con donne rozze o poco raffinate. Quagmire trova anche fastidioso il fatto che, bench\u00e9 Brian si definisca un liberale, promuova la legalizzazione delle droghe e ammetta che la globalizzazione sia la rovina dell'umanit\u00e0, in realt\u00e0 non faccia nulla per cercare di cambiare le cose. Infine, Quagmire non sopporta inoltre il fatto che Brian, da ateo, ritenga di poter giudicare coloro che professano una religione. Col proseguire della serie, il rapporto tra i due peggiorer\u00e0 ulteriormente: in \"Brian il professionista\", dopo essersi rifatto i denti grazie al generoso intervento di Quagmire, Brian diventa agente immobiliare e convince Quagmire a comprare un appartamento fatiscente, spacciandoglielo per un residence lussuoso in riva al mare. Al termine della vicenda Brian riesce a truffarlo ma Quagmire lo colpisce con una lampada della stanza rompendogli nuovamente tutti i denti.\nNel film \"La storia segreta di Stewie Griffin\" si viene a sapere che nel futuro morir\u00e0 dopo aver mangiato del cioccolato trovato nella spazzatura. A seguito di questa ed altre rivelazioni, per\u00f2, la linea del tempo sar\u00e0 modificata da Stewie.\nBrian muore investito da un'auto nell'episodio della dodicesima stagione \"La vita di Brian\", mentre stava giocando con Stewie per la strada. Le sue ultime parole, rivolte alla famiglia Griffin, sono: \"Mi avete regalato una vita meravigliosa. Vi voglio bene\". La famiglia Griffin soffre molto per la sua scomparsa e Lois propone di prendere un altro cane, nonostante il forte scetticismo manifestato da Stewie, ancora molto legato all'amico scomparso. Peter sceglie Vinny, un cane italo-americano della stessa stazza di Brian, dotato della medesima abilit\u00e0 di dialogo. Nell'episodio natalizio \"Il primo natale senza Brian\", Stewie incontra un se stesso del passato in un centro commerciale e grazie a Vinny riesce a recuperare la macchina del tempo: torna cos\u00ec al momento dell'incidente e salva Brian un attimo prima che la macchina lo travolga. A causa della scomparsa della linea temporale di Vinny, lo Stewie della vecchia linea temporale racconter\u00e0 tutto a Brian (omettendo che hanno preso un nuovo cane). Brian, consapevole che Stewie lo abbia riportato in vita, gli dichiarer\u00e0 la sua eterna riconoscenza.\nPer un ciclo di tre episodi (\"La D nell'appartamento 23\", \"Peter e l'orso\" e \"I crimini e il comportamento di Meg\") Brian sar\u00e0 costretto a lasciare la casa dei Griffin, dato che tutta la comunit\u00e0 si era scagliata contro di loro per via di un tweet di Brian scambiato per un'offesa razzista; la sua stessa famiglia lo esorter\u00e0 a lasciare casa e lui si trasferir\u00e0 in un modesto appartamento lavorando per un breve periodo in un call center, ma poi si riscatter\u00e0 agli occhi della societ\u00e0 quando lui e Stewie faranno arrestare il preside Shepherd che rubava cibo dalla mensa del liceo, e potr\u00e0 tornare finalmente a casa dei Griffin.\nNei primi due episodi della diciassettesima stagione, si sposa con una ragazza, Jess Schlotz, malata terminale di cancro. Dopo la cerimonia, Jess guarisce a sorpresa dalla malattia, e cambia incredibilmente il suo aspetto, abbuffandosi fino a diventare grassa. Brian non riesce ad uscire da questa situazione, fino a quando crede di averla fatta franca quando Jess muore soffocata, ma a sorpresa questi resuscita durante il discorso al suo funerale. Il tempo passa, e Brian prende le brutte abitudini della moglie, fino a che alla fine lei muore nuovamente, nella pausa pubblicitaria tra una parte e l'altra, salvando il cane dalla sua storia matrimoniale e tornando a casa con i Griffin.\nNella diciannovesima stagione, nell'episodio \"Who's Brian Now?\", si scopre che prima di essere portato da Peter a casa Griffin, venne adottato dalla famiglia Henderson, pi\u00f9 abbiente dei suoi attuali padroni, ma alla fine decide di tornare dai Griffin, in quanto i precedenti padroni non gli davano l'affetto necessario."}
{"id": "200206", "revid": "126257", "url": "https://it.wikipedia.org/wiki?curid=200206", "title": "All'antica", "text": ""}
{"id": "200210", "revid": "827882", "url": "https://it.wikipedia.org/wiki?curid=200210", "title": "Coca (disambigua)", "text": "Coca \u00e8 il nome comune di \"Erythroxylum coca\", pianta da cui si ricava la cocaina. Lo stesso termine indica tale sostanza stupefacente. La parola pu\u00f2 anche indicare:"}
{"id": "200214", "revid": "1774812", "url": "https://it.wikipedia.org/wiki?curid=200214", "title": "Vanitas vanitatum et omnia vanitas", "text": "Vanitas vanitatum et omnia vanitas (in italiano, \"vanit\u00e0 delle vanit\u00e0, tutto \u00e8 vanit\u00e0\") \u00e8 una locuzione latina. Come \"Nihil sub sole novum\", la frase \u00e8 tratta dalla versione in latino del \"Qohelet\" (o \"Ecclesiaste\"), un libro sapienziale della Bibbia ebraica e cristiana - in cui ricorre per due volte ().\nDescrizione.\nLa costruzione ridondante \u00abvanitas vanitatum\u00bb (\"Vanit\u00e0 delle vanit\u00e0\") \u00e8, in realt\u00e0, un calco linguistico dall'ebraico \"havel havalim\". Nella lingua biblica questo tipo di ripetizioni ha un valore superlativo, per cui la traduzione letterale della frase sarebbe \"la pi\u00f9 grande vanit\u00e0\" (analogamente, il \"Cantico dei Cantici\" significherebbe \"il pi\u00f9 bel Cantico\", \"il Re dei Re\" starebbe per \"il Re pi\u00f9 potente\", e il \"Sancta Sanctorum\" starebbe per \" il (luogo) pi\u00f9 santo\").\nCon questa locuzione si apre e si chiude il lungo discorso di Qohelet, che occupa i dodici capitoli del libro omonimo. Qohelet, o Ecclesiaste, uomo saggio e maestro, dopo aver esplorato ogni aspetto della vita materiale, giunge alla conclusione (gi\u00e0 preannunciata all'inizio del testo) che tutto \u00e8 vanit\u00e0. Il che non deve impedire all'uomo di riconoscere in Dio il creatore e di osservare i suoi comandamenti, come conclude il breve paragrafo finale ad opera di un commentatore posteriore.\nNei secoli, per\u00f2, non tutti i lettori hanno condiviso le conclusioni concilianti del commentatore, e il Qohelet \u00e8 diventato il simbolo di una pi\u00f9 radicale negazione del valore di ogni cosa. A reinterpretare l'Ecclesiaste in senso \"nichilista\" \u00e8, per esempio, Giacomo Leopardi, che nel canto \"A se stesso\" traduce il \"Vanitas vanitatum\" con \"L'infinita vanit\u00e0 del tutto\".\nL\"'Imitazione di Cristo\", un testo letterario cattolico particolarmente noto e pubblicato per la prima volta nel 1418, riprende nella sua introduzione questa massima biblica, aggiungendovi la frase: \u00abpraeter amare Deum et illi soli servire\u00bb (\"eccetto amare Dio e servire Lui solo\").\nQuesto tema \u00e8 presente anche nell'Orlando Furioso. Infatti nel canto 34 l'Ariosto racconta l'avventura del paladino Astolfo che con il suo Ippogrifo ripete le tappe del viaggio iniziatico: scende negli inferi, ne esce e arriva fin sulla Luna accompagnato da San Giovanni Evangelista, per recuperare il senno del cugino Orlando, pazzo per amore di Angelica. La luna \u00e8 lo specchio della Terra, infatti qui c'\u00e8 tutto quello che sul nostro pianeta si \u00e8 perso o per colpa del tempo o per Fortuna (sorte): \"ci\u00f2 che in somma qua gi\u00f9 perdesti mai,\nl\u00e0 su salendo ritrovar potrai.\" (XXXIV, 70.75). Vi sono la fama, le preghiere e i voti a Dio, le lacrime e i sospiri degli amanti, il tempo perso al gioco, l'ozio e i progetti vani che non vengono mai messi in pratica, i vani desideri, le adulazioni, i versi composti in lode dei signori, la stessa donazione di Costantino. Solo pazzia non si trova sulla Luna, perch\u00e9 \u00e8 tutta sulla Terra, gli uomini son tutti pazzi e non vi \u00e8 nessuno di totalmente savio.\nTutto ci\u00f2 rappresenta i vani desideri degli uomini e soprattutto di quelli di corte che Ariosto conosce cos\u00ec bene. Desideri vani in cui gli uomini si nascondono ma che non trovano mai e come Orlando poi diventano pazzi, perch\u00e9 non riescono a ottenerli dato che sono finiti proprio lass\u00f9, sulla Luna.\nUn altro riferimento \u00e8 presente nel \"Canzoniere\" di Francesco Petrarca nel sonetto \"Voi ch'ascoltate in rime sparse il suono\".\nUn ulteriore riferimento lo troviamo nel \"Decameron\" di Boccaccio: pi\u00f9 precisamente nella settima novella della II giornata (il cui narratore \u00e8 Panfilo). \n\"Vanitas, Vanitatum Vanitas\" \u00e8 anche il nome di un componimento poetico scritto da Johann Wolfgang von Goethe.\nLa citazione \"Vanitas vanitatum, omnia Vanitas\" \u00e8 riportata alla fine della saga a fumetti I Borgia disegnata da Milo Manara e sceneggiata da Alejandro Jodorowsky, edita da Mondadori.\n\"Vanit\u00e0 di vanit\u00e0\" \u00e8 inoltre il titolo di una canzone di Angelo Branduardi."}
{"id": "200216", "revid": "9498", "url": "https://it.wikipedia.org/wiki?curid=200216", "title": "Mole Day", "text": ""}
{"id": "200217", "revid": "121972914", "url": "https://it.wikipedia.org/wiki?curid=200217", "title": "Elio Pagliarani", "text": "Ha lavorato nel mondo editoriale ed \u00e8 stato critico teatrale del quotidiano Paese sera dal 1968 al 1987. \u00c8 stato tra i principali esponenti della neoavanguardia (comparendo tra l'altro nell'antologia \"I novissimi\" del 1961), uno dei protagonisti del Gruppo '63, all'interno della quale ha occupato tuttavia una posizione autonoma e personale. La sua poesia, non priva di toni populistici e crepuscolari, nasce dalla cronaca e dalla vita quotidiana; prosa, inserzioni dialettali, collage di vario tenore sono gli ingredienti del suo stile. Ha anche pubblicato testi teatrali.\nPagliarani \u00e8 stato uno scrittore che ha saputo costantemente reinventarsi nel corso degli anni. Da un lato una fedelt\u00e0 quasi fotografica al reale, e al mondo della piccola gente, dal sottoproletariato a impiegati come \"La ragazza Carla,\" la sua opera pi\u00f9 significativa e riconosciuta; dall'altro l'uso di una serie di procedimenti tecnico-formali tipici delle avanguardie, una capacit\u00e0 inusuale di giocare con la lingua e i suoi ritmi.\nBiografia e opere.\nNasce il 25 maggio 1927 a Viserba, in Romagna, da Giovanni e da Pasquina Pompili. Il nome di famiglia ha sempre oscillato, anche negli atti anagrafici, tra Pagliarani e Paglierani. Viserba, oggi frazione di Rimini, allora un borgo di piccola industria (sede di una corderia ove si lavorava soprattutto il lino) e turismo (l'attivit\u00e0 balneare aveva appena preso le mosse) attirava una popolazione di estrazione contadina, per lo pi\u00f9 originaria della non distante Santarcangelo. Il padre proveniva da una famiglia di allevatori di cavalli ed esercitava la professione di vetturale: imparentato alla lontana con quel Luigi Pagliarani investito e poi prosciolto (ma nel 2001 il \"caso\" \u00e8 stato riaperto) dall'accusa di essere stato esecutore materiale, nel 1867, dell'assassinio di Ruggero Pascoli, padre di Giovanni e amministratore della tenuta dei Torlonia nella vicina San Mauro.\nLaureatosi in Scienze politiche a Padova, si trasferisce negli anni quaranta a Milano, dove lavora nella scuola e collabora a giornali e riviste. Negli anni sessanta il poeta si trasferisce a Roma, abitando, fra l'altro, dalla fine degli anni '60 al 1991, nello storico indirizzo di Via Margutta 51 A, interno 29, in uno stabile diventato noto per la famosa terrazza.\nCollaboratore attivo e presente sulla scena della nuova cultura, Pagliarani, collabora alle pi\u00f9 importanti riviste del secondo Novecento, tra le quali \"Officina\", \"Quindici\", \"Il Verri\", \"Nuovi argomenti\", \"Il Menab\u00f2\".\nNel 1971 fonda la rivista \"Periodo Ipotetico\" diventandone il direttore; fa pure parte della redazione di \"Nuova Corrente\". Negli anni Ottanta fonda e dirige con Alessandra Briganti la rivista di Letterature Ritmica.\nNegli anni cinquanta svolge la sua attivit\u00e0 come redattore dell\"'Avanti\" e a partire dal 1968, diventa critico teatrale per \"Paese Sera\".\nOltre a far parte del Gruppo 63 e ad essere presente nell'antologia \"I Novissimi\", fu tra i fondatori della Cooperativa Scrittori.\nRisale al 1954 la sua prima raccolta di poesie, \"Cronache e altre poesie\" a cui seguiranno \"Inventario privato\" nel 1959 e, nello stesso anno, nel n.14 di Nuova Corrente \"Progetti per la ragazza Carla\". Il poemetto sar\u00e0 poi interamente pubblicato nel 1960 nel n.2 de Il Menab\u00f2 e ripubblicato nel 1962, insieme alla precedente produzione con il titolo \"La ragazza Carla e altre poesie\". Nel 1964 l'autore pubblica \"Lezione di fisica\" che nel 1968 far\u00e0 parte di \"Lezioni di fisica e Fecaloro\".\nLa ballata di Rudi.\nInizia in questo periodo la stesura de \"La ballata di Rudi\", il suo secondo romanzo in versi, di cui una parte verr\u00e0 pubblicata nel 1977 con il titolo \"Rosso corpo lingua oro pope-papa scienza. Doppio trittico di Nandi\" mentre l'edizione definitiva e completa si avr\u00e0 solamente nel 1995.\nLa \"ballata di Rudi\" narra le vicende del protagonista eponimo e di una serie di personaggi di contorno, nell'arco di trent'anni. Rudi \u00e8 un \"animatore / di balli sull'Adriatico\" che nel secondo dopoguerra si trasferisce a Milano. Qui prosegue l'attivit\u00e0 di intrattenitore in un night club, incoraggiando la prostituzione delle ragazze che lavorano nel locale.La voce narrante del poemetto \u00e8 a sua volta un protagonista (si tratterebbe, utilizzando un termine coniato da G\u00e9rard Genette per i testi narrativi, di un narratore intradiegetico). Nel corso della narrazione affiorano i suoi ricordi d'infanzia:\nIn un'intervista, Pagliarani dichiar\u00f2 che .\nTra gli altri personaggi possiamo ricordare Armando, un tassista abusivo a cui sono dedicati i componimenti XI - XVII del poemetto. Un suo cliente abituale gli propone di collaborare a un contrabbando di denaro in Venezuela. Armando accetta sperando di poter comprare la licenza da tassista con il compenso promesso, ma viene bidonato dal faccendiere.La storia di Armando \u00e8 narrata dal tassista stesso, e il narratore scompare in questo micro-racconto interno. In quasi tutti i componimenti ci sono per\u00f2 pi\u00f9 voci che si alternano, in un flusso privo di segni di interpunzione, dove il passaggio dal monologo interiore a vivaci battibecchi con gli altri interlocutori \u00e8 scandito tipograficamente (ma non sempre) dalla disposizione dei versi \"a gradini\".\nAi componimenti che raccontano le gesta di Rudi, Armando e altri personaggi sordidi, si alternano riflessioni di poetica (\"A spiaggia non ci sono colori\") e memorie della vita dei \"braccianti del mare\", in contrapposizione violenta con lo sfacelo morale dell'Italia degli anni Cinquanta. Dopo la morte di Rudi \"nei primi anni sessanta\" le cose non migliorano, come suggerisce la poesia \"Contatta Sagredo\", dove personaggi ancora pi\u00f9 amorali entrano in scena.Sagredo (alla pari di Rudi) \u00e8 uno sfruttatore di prostitute, che si nasconde dietro un'immagine di raffinatezza e perbenismo.\nIl poemetto si chiude con un'epigrafe che \u00e8 una proposta di resistenza e riapre uno spiraglio di ottimismo : \n\"La ballata di Rudi\" ha vinto il Premio Viareggio per la poesia nel 1995.\nGli ultimi anni.\nTra l'ultima produzione si segnala \"La bella addormentata\". \nDal 1988 \u00e8 stato direttore della videorivista internazionale di poesia VIDEOR.\nNel 1998 riceve il Premio Speciale della Giuria del Campiello alla carriera letteraria.\nMuore a Roma l'8 marzo 2012, all'et\u00e0 di 84 anni.\nNel 2015 nasce il Premio Nazionale Elio Pagliarani, dedicato alla poesia italiana contemporanea edita e inedita.\nPoetica.\nLa poesia di Pagliarani affronta temi realistici, come quello del lavoro, dell'economia e della vita delle classi subalterne, trasfigurando il testo poetico fino a trasformarlo in un racconto con andamento polifonico e \"corale\" che diventa, con il trascorrere del tempo, sempre pi\u00f9 frammentario e discontinuo.Pagliarani ricerca la ritmicit\u00e0 poetica nel discorso quotidiano, anche se a un'attenta analisi metrica, molti componimenti sono riconducibili a misure tradizionali (come l'endecasillabo), che emergono a tratti, dissimulati nel verso lungo.\nPagliarani sperimenta il verso lungo attraverso il verso \"a scaletta\" ripreso dalla poesia di Majakovskij rendendo cos\u00ec la poesia tipico mezzo di analisi del vissuto. Un'altra sua tecnica, ripresa dalla poesia di Ezra Pound, \u00e8 quella dell'inserimento nel discorso poetico di frammenti di testi tecnici o cronachistici (come il manuale di dattilografia nella \"Ragazza Carla\", o brani di articoli di giornale nella \"Ballata di Rudi\")."}
{"id": "200220", "revid": "16066", "url": "https://it.wikipedia.org/wiki?curid=200220", "title": "Mole day", "text": ""}
{"id": "200224", "revid": "599013", "url": "https://it.wikipedia.org/wiki?curid=200224", "title": "Gip", "text": ""}
{"id": "200227", "revid": "2136109", "url": "https://it.wikipedia.org/wiki?curid=200227", "title": "Ius honorarium", "text": "Il ius honorarium \u00e8 il sistema di norme che nel periodo successivo al 367 a.C. venne introdotto dai magistrati romani (principalmente dal \"praetor\") al fine di colmare le lacune dell'ormai obsoleto \"ius civile\", sempre pi\u00f9 inadeguato a regolare la crescente societ\u00e0 di Roma in un periodo di grande espansione geografica, militare ed economica. L'attributo \"honorarium\" trae origine dall'\"honor\" di cui erano forniti i magistrati romani, come ci confermano gli stessi giuristi romani. Il \"ius honorarium\" \u00e8 da non confondersi con il \"Ius Honorum\", con il quale s'intende quella porzione di capacit\u00e0 giuridica di diritto pubblico, per un liber civis a venir eletto Magistrato; ad esempio le donne ne erano completamente sprovviste.\nGenesi ed evoluzione dello \"ius honorarium\".\nProcesso di norme create di volta in volta dal pretore, per regolare casi concreti non direttamente disciplinati dallo \"ius civile\", attraverso una procedura snella e priva, per quanto possibile, di formalismi. Oltre a supplire le lacune dello \"ius civile\", lo \"ius honorarium\", talvolta, vi apportava correttivi, onde impedire la rigida applicazione di norme ritenute non pi\u00f9 accettabili in un mutato panorama storico politico.In quanto esteso tanto ai cittadini romani quanto agli stranieri (\"peregrini\"), esso ha un contenuto simile, sia pure non coincidente, con il cd. \"ius gentium\", cos\u00ec come - in quanto ispirato alla \"naturalis ratio\" - con il cd. \"ius naturale\".\nNei casi in cui lo \"ius honorarium\" si contrapponeva allo \"ius civile\", questo non era formalmente abrogato, non avendone il magistrato il potere, ma solo reso inoperante: in pratica il dualismo, si componeva con la prevalenza dello \"ius honorarium\", poich\u00e9 il magistrato rendeva lo \"ius civile\" inattivo nel caso concreto.\nLa nascita del diritto onorario pu\u00f2 collocarsi nel periodo successivo al 367 a.C. data di creazione della figura del \"praetor urbanus\", un magistrato dotato del potere di \"imperium\" e di \"iurisdictio\" (da \"iuris dicere\", dirimere controversie), che all'inizio di ogni anno, al momento di entrare in carica, soleva emanare un \"edictum\" nel quale esponeva ai \"cives romani\" il suo programma, ed in particolare le regole in base alle quali avrebbe amministrato la giustizia.\nEssendo dotato di \"imperium\", il pretore urbano, pur non potendo modificare lo \"ius civile\", considerato immutabile nella tipica mentalit\u00e0 dei romani, poteva apportarvi delle deroghe per casi eccezionali nei quali l'applicazione \"sic et simpliciter\" dello \"ius civile\" avrebbe comportato giudizi iniqui.\nParimenti, il pretore urbano poteva anche sopperire a quei casi, creati dalla continua evoluzione della societ\u00e0 romana, che non erano stati previsti dal \"ius civile\", e che purtuttavia abbisognavano di una efficace tutela.\nIl giurista romano Papiniano sintetizza felicemente queste esigenze in un brano conservatoci dal Digesto:\nSebbene gli editti dei pretori rivestirono un ruolo assai importante nella produzione dello \"ius honorarium\", essi per\u00f2 non furono i soli editti emanati da magistrati capaci di generare questo tipo di \"ius\". La potest\u00e0 di \"ius edicendi\", di emanare cio\u00e8 editti, apparteneva anche ai presidi che governavano le province ed agli edili curuli. Il giurista romano Gaio lo ricorda in un brano delle sue Istituzioni:\nLa codificazione dell'editto.\nCon il passare degli anni, avvenne sempre pi\u00f9 di frequente che il nuovo Praetor si richiamasse all'\"edictum\" del predecessore anzich\u00e9 creare nuove regole e nuovi programmi di amministrazione della giustizia. Sul finire del I secolo d.C. l'editto pretorio fin\u00ec cos\u00ec per perdere la sua funzione propulsiva del diritto romano. Ogni anno i magistrati riproducevano le medesime regole giuridiche e i princip\u00ee che si erano andati consolidando nella prassi degli anni precedenti. Ma fu solo con l'imperatore Adriano che la possibilit\u00e0 per i pretori di introdurre modifiche all'Editto fu interrotta legislativamente. Da quanto risulta dalla costituzione imperiale Tanta emanata da Giustiniano, l'imperatore Adriano diede incarico al giureconsulto Salvio Giuliano di codificare e riordinare il testo dell\"'Edictum\" ormai divenuto \"perpetuum\"."}
{"id": "200228", "revid": "438678", "url": "https://it.wikipedia.org/wiki?curid=200228", "title": "Nespolo", "text": ""}
{"id": "200229", "revid": "9282", "url": "https://it.wikipedia.org/wiki?curid=200229", "title": "Nespolo (botanica)", "text": ""}
{"id": "200230", "revid": "9282", "url": "https://it.wikipedia.org/wiki?curid=200230", "title": "Nespolo del Giappone", "text": ""}
{"id": "200233", "revid": "1305772", "url": "https://it.wikipedia.org/wiki?curid=200233", "title": "Cece", "text": ""}
{"id": "200234", "revid": "21880", "url": "https://it.wikipedia.org/wiki?curid=200234", "title": "Soia", "text": ""}
{"id": "200239", "revid": "78273", "url": "https://it.wikipedia.org/wiki?curid=200239", "title": "Funzione totiente", "text": ""}
{"id": "200240", "revid": "55394181", "url": "https://it.wikipedia.org/wiki?curid=200240", "title": "Coca", "text": ""}
{"id": "200241", "revid": "281901", "url": "https://it.wikipedia.org/wiki?curid=200241", "title": "Erythroxylum coca", "text": "La coca (Erythroxylum coca o Erythroxylon coca) \u00e8 una pianta della famiglia delle Erythroxylaceae originaria delle regioni tropicali centro e nord-occidentali dell'America del Sud.\nClassificata in passato all'interno dell'ordine delle Linales, con la pi\u00f9 recente classificazione filogenetica viene considerata parte dell'ordine delle Malpighiaceae.\nDalle foglie della pianta della coca si ricava la cocaina, uno stupefacente.\nDescrizione.\nLa pianta di coca \u00e8 un arbusto o piccolo albero, alto circa da 1 a 3 m, molto ramificato, rivestito da una scorza di colore rossastro (Erytroxylum significa appunto \"legno rosso\"). Presenta delle foglie alterne di un verde intenso, ovali, intere ed isolate. Reca piccoli fiori pentameri, bianco-giallastri attinomorfi, isolati o raggruppati all'ascella delle foglie, con 10 stami concrescenti alla base e 3 carpelli che costituiscono un ovario triloculare che a maturit\u00e0 presenta una sola loggia. Il frutto \u00e8 una piccola drupa rossastra contenente un solo seme. La coca \u00e8 una pianta a portamento arbustivo che rimane produttiva anche fino all'et\u00e0 di 15 anni.\nDistribuzione e habitat.\nLa coca \u00e8 indigena della Bolivia (\"E.coca\" variet\u00e0 \"Coca\") e del Per\u00f9 (\"E.coca\" variet\u00e0 \"Truxilense\"), ma viene coltivata anche in Cile, Colombia, Brasile, Cina, Indonesia e Madagascar.\nUsi.\nUso tradizionale.\nL'uso delle foglie di coca, attraverso la masticazione, \u00e8 certamente molto antico e risale ad un paio di millenni prima di Cristo. Trattandosi di una pianta tropicale il suo uso non era, n\u00e9 lo \u00e8 oggi, come spesso si crede, relegato solo alle popolazioni andine che, evidentemente, dovevano procurarsela commerciando con le popolazioni delle aree tropicali.\nLe foglie di coca non erano quindi un bene di largo consumo. Prova di ci\u00f2 \u00e8 che anche in epoca incaica, quindi per un paio di secoli prima della conquista spagnola, in un momento di consolidamento territoriale che dava quasi unitariet\u00e0 al settore occidentale del Sudamerica, le foglie di coca rimanevano ad uso quasi esclusivo della teocrazia incaica.\nLa crescita della produzione e del consumo delle foglie di coca \u00e8 stata opera degli spagnoli durante i primi decenni della conquista. Nell'uso delle foglie di coca trovarono un ottimo alleato per migliorare la produzione semischiavista nelle miniere di Potos\u00ed che venivano date agli schiavi indigeni per dare loro maggiore resistenza e ridurre la fame e la sete e spesso venivano date come paga. Nel corso del XVI secolo la produzione di foglie di coca passer\u00e0 da 100 tonnellate a pi\u00f9 di 1.000, quasi tutte assorbite dalle miniere d'argento di Potos\u00ed e dintorni, nell'attuale Bolivia.\nUso alimentare.\nIn passato la coca venne usata per la produzione di farmaci, bevande e liquori. Come il Vino Mariani, realizzato con vino Bordeaux nel quale venivano fatte macerare le foglie di coca: il connubio alcool-cocaina favoriva il mantenimento delle caratteristiche stimolanti della droga. In Italia viene prodotto il Coca Buton, liquore ottenuto grazie alla distillazione della foglia di coca, eliminandone quindi la molecola e lasciando nel liquore solo le sue propriet\u00e0 naturali.\nNel 1871, fu premiato un \"Elixir Coca\" alla \"Esposizione Agraria, Industriale e di Belle Arti\" di Forl\u00ec. Nella ricetta originale della Coca-Cola era previsto l'uso di foglie di coca. In varie nuove bevande la foglia di coca \u00e8 tornata a essere usata come la Red Bull Cola (in Italia la coca non \u00e8 ammessa) e l'Agwa De Bolivia un nuovo liquore digestivo venduto negli USA e in Olanda.\nAspetti farmacologici.\nIl principio attivo della coca \u00e8 l'alcaloide cocaina, che nelle foglie fresche si trova in quantit\u00e0 da un minimo di circa 0.3 a 1.5%, in una media dello 0.8%. Oltre alla cocaina nelle foglie di coca sono presenti anche altri alcaloidi. La cocaina agisce come inibitore della ricaptazione delle catecolammine, in particolar modo della dopamina. La droga pu\u00f2 essere fumata, masticata, inalata o iniettata per via endovenosa. Le foglie se masticate, agiscono come un leggero stimolante capace di alleviare la fame, la sete, il dolore e la fatica. La droga lavorata d\u00e0 effetti a livello centrale (euforia, riduzione del senso di fatica) e a livello periferico (tachicardia, midriasi, vasocostrizione) e provoca dipendenza.\nL'assorbimento della cocaina dalle foglie di coca \u00e8 molto meno rapido ed efficiente che dalle forme purificate d'estrazione della cocaina, e non causa n\u00e9 euforia n\u00e9 altri effetti psicoattivi associati all'uso dell'omonima droga. Taluni sostengono l'idea che la cocaina non reagisca come ingrediente attivo quando si mastica una foglia di coca n\u00e9 quando se ne beve un infuso; tuttavia, alcuni studi dimostrano che una quantit\u00e0 ridotta ma misurabile di cocaina \u00e8 presente nel sangue dopo il consumo di infusi a base di coca. Non \u00e8 documentata la dipendenza dal consumo di foglie di coca allo stato naturale, n\u00e9 si riscontrano altri eventuali effetti deleteri.\nAttualit\u00e0.\nI principali produttori mondiali di foglie di coca sono la Colombia, il Per\u00f9 (dove ci sono le principali piantagioni e coltivazioni), Bolivia e Brasile.\nL'estensione delle coltivazioni \u00e8 molto variabile, secondo i programmi dei rispettivi governi e l'azione dello sviluppo alternativo alle coltivazioni, con incentivi offerti da vari paesi, e normalmente canalizzati dalle Nazioni Unite, per riconvertire le coltivazioni di coca in prodotti legali.\nOrientativamente in Colombia si coltivano poco pi\u00f9 di 100\u00a0000 ettari, in Per\u00f9 attorno a 50\u00a0000 e in Bolivia 30\u00a0000.\nIn Colombia le coltivazioni, dopo anni di incremento, si sono, secondo informazioni ufficiali, stabilizzate anche per l'ampio uso delle forze militari e il drastico utilizzo di aerei aspersori di potenti erbicidi (glifosato). L'irrorazione aerea ha provocato anche le proteste del governo dell'Ecuador, sia per gli effetti negativi sull'ambiente delle foreste amazzoniche, sia per quelli sulle popolazioni e le coltivazioni legali di queste.\nIn Per\u00fa e, soprattutto in Bolivia, le coltivazioni, dopo alcuni anni di riduzione o stabilizzazione, si stanno reincrementando rapidamente per il ritorno all'uso indigeno e originale di questa pianta. La Colombia continua a essere il produttore numero uno di cocaina nonostante la minor coltivazione e la maggiore proibizione.\nNonostante il vero stupefacente, la cocaina, si estragga chimicamente attraverso un processo complesso, ed elevata concentrazione, la foglia stessa di coca \u00e8 considerata uno stupefacente e quindi sottoposta a divieto. \nIl suo uso legale \u00e8 limitato solo ad alcuni paesi o regioni che ne fanno, e ne hanno fatto in passato, un uso tradizionale (tutta la Bolivia, tutto il Per\u00fa, il nord dell'Argentina, alcune regioni colombiane, come la Sierra Nevada de Santa Marta; il consumo \u00e8 spesso limitato alle popolazioni indigene, come gli Arhuaco, Aymara, Kogi e Wiwa)."}
{"id": "200243", "revid": "919135", "url": "https://it.wikipedia.org/wiki?curid=200243", "title": "Ordine moltiplicativo", "text": "In teoria dei numeri, dati un intero formula_1 e un intero positivo formula_2 il cui massimo comune divisore sia 1, l'ordine moltiplicativo di formula_1 modulo formula_2 \u00e8 il pi\u00f9 piccolo intero positivo formula_5 tale che\nL'ordine di formula_1 modulo formula_2 \u00e8 generalmente indicato con formula_9, oppure formula_10.\nPer esempio, per determinare l'ordine moltiplicativo di formula_11 modulo formula_12, calcoliamo formula_13 e formula_14, quindi formula_15.\nQuesta nozione \u00e8 un caso di quella pi\u00f9 generale di ordine degli elementi di un gruppo: se formula_16 \u00e8 un gruppo scritto con in notazione moltiplicativa (in modo che formula_17 rappresenti il prodotto formula_18 ripetuto formula_19 volte), l'ordine di un elemento formula_1 di formula_21 \u00e8 il minimo intero positivo formula_5 tale che formula_23 (dove formula_24 denota l'elemento neutro di formula_21). L'ordine moltiplicativo di un numero formula_1 modulo formula_2 non \u00e8 altro che l'ordine di formula_1 nel gruppo formula_29, i cui elementi sono le classi resto modulo formula_2 dei numeri coprimi con formula_2, rispetto all'operazione di moltiplicazione modulo formula_2. Questo \u00e8 il gruppo delle unit\u00e0 dell'anello formula_33; esso \u00e8 composto da \u03c6(\"n\") elementi, dove \u03c6 \u00e8 la funzione totiente di Eulero.\nCome conseguenza del teorema di Lagrange, formula_34 \u00e8 sempre un divisore di \u03c6(\"n\"). Se in particolare formula_9 \u00e8 uguale a \u03c6(\"n\") e, quindi, pi\u00f9 grande possibile, allora formula_1 \u00e8 chiamato generatore modulo formula_2 Ci\u00f2 implica che formula_29 \u00e8 ciclico e la classe di residui di formula_1 \u00e8 un suo generatore. \nPer ogni numero primo formula_2 si ha che formula_29 \u00e8 generato da un elemento, ma questo non \u00e8 vero per ogni numero intero positivo. Se un numero formula_2 ammette un generatore modulo formula_2, allora ne esistono \u03c6(\u03c6(\"n\")) distinti. Questo \u00e8 un caso particolare di un'affermazione molto pi\u00f9 generale sul numero di generatori dei gruppi ciclici.\nPropriet\u00e0 fondamentali.\nPresentiamo ora alcune delle propriet\u00e0 pi\u00f9 importanti degli ordini moltiplicativi modulo formula_2:\n(a) formula_50, dove con formula_51 si intende il massimo comune divisore tra formula_1 e formula_53\n(b) formula_54, dove formula_55 \u00e8 l'inverso moltiplicativo di formula_56 modulo formula_57\n(c) se formula_58, allora formula_59\n(d) se formula_60 sono due interi coprimi e formula_61 \u00e8 coprimo con formula_62, allora formula_63 (dove con formula_64 si intende il minimo comune multiplo tra formula_1 e formula_66).\nDa quest'ultima propriet\u00e0 discende che \ndove formula_71 \u00e8 il resto della divisione di formula_72 per formula_73"}
{"id": "200244", "revid": "78273", "url": "https://it.wikipedia.org/wiki?curid=200244", "title": "Funzione totiente di Eulero", "text": ""}
{"id": "200245", "revid": "123838504", "url": "https://it.wikipedia.org/wiki?curid=200245", "title": "Jennifer Morrison", "text": "Biografia.\n\u00c8 la pi\u00f9 grande dei tre figli di David e Judy Morrison, sorella maggiore di Julie e Daniel. Dapprima ha studiato alla Prospect High School dove suonava il clarinetto, cantava nel coro ed era nel gruppo delle \"cheerleader\". Da piccola era soprannominata \"twister\" perch\u00e9 era come un piccolo tornado instancabile.\nCarriera.\nHa esordito come attrice nel 1994 nel film \"Trappola d'amore\" di Mark Rydell, accanto a Richard Gere e Sharon Stone. Ha completato gli studi di teatro alla Loyola University Chicago e ha lavorato presso la Steppenwolf Theatre Company, prima di recarsi a Los Angeles per continuare la sua carriera.\nHa raggiunto la notoriet\u00e0 grazie alla serie televisiva \"Dr. House - Medical Division\", dove interpreta il ruolo della dottoressa Allison Cameron. Nel 2005 ha recitato nel film \"Mr. &amp; Mrs. Smith\", con Angelina Jolie e Brad Pitt. Ha anche fatto parte del cast di \"How I Met Your Mother\" durante la sesta stagione nel ruolo di Zoey Pierson. Nel 2011 ha preso parte al film Warrior interpretando Tess Conlon, la moglie del lottatore Brendan Conlon, interpretato dall'attore australiano Joel Edgerton. Dal 2011 \u00e8 inoltre Emma Swan, la protagonista della serie tv \"C'era una volta\" (\"Once Upon a Time\"). Nel 2015 Jennifer Morrison dirige un cortometraggio che vede protagonisti, oltre a se stessa, anche Geoff Stults, Rose McIver e la ballerina Shelby Arnold, su musiche della band \"Wild Wild Horses\": \"Secrets\", \"Demon Days (Do It All Again)\", \"Giovent\u00f9\" e \"Ordinary Life\".\nNel 2017 dirige, ed \u00e8 quindi regista, il film Sundogs.\nVita privata.\nNel 2004, sul set di \"Dr. House - Medical Division\" \u00e8 nato l'amore con Jesse Spencer, il Dottor Chase, collega di Allison Cameron nella serie. Spencer ha chiesto a Jennifer di sposarlo il 23 dicembre 2006, nei pressi della Torre Eiffel, a Parigi. Avevano programmato di sposarsi nel tardo 2007, ma il 15 agosto 2007 \u00e8 stata annunciata pubblicamente la rottura del fidanzamento. Ha avuto una relazione con Amaury Nolasco, colui che ha interpretato Fernando Sucre in \"Prison Break.\" Ha poi frequentato il collega Sebastian Stan conosciuto sul set di \"C'era una volta\" per un breve periodo nel 2012. Attualmente ha una relazione con Gerardo Celasco.\nDoppiatrici italiane.\nNelle versioni in italiano dei suoi lavori, Jennifer Morrison \u00e8 stata doppiata da:"}
{"id": "200248", "revid": "295403", "url": "https://it.wikipedia.org/wiki?curid=200248", "title": "Campionato tedesco di calcio", "text": "Il campionato tedesco di calcio (ted. \"Deutsche Fu\u00dfball-Meisterschaft\") \u00e8 posto sotto l'egida della DFB, la federazione calcistica della Germania. Il sistema calcistico tedesco consiste in una serie di \"leghe\" correlate gerarchicamente tramite promozioni e retrocessioni. Al vertice del sistema calcistico tedesco figura la Bundesliga, massima divisione a 18 squadre.\nStruttura.\nIl campionato tedesco prevede le seguenti divisioni, le prime due gestite dalla Bundesliga professionistica:\nLe ultime due classificate della Bundesliga retrocedono nella Zweite Bundesliga e sono rimpiazzate dalle prime due classificate in Zweite Bundesliga. La sedicesima classificata della Bundesliga e la terza classificata della Zweite Bundesliga giocano uno spareggio promozione-retrocessione in due partite (andata e ritorno). Stesso sistema accade nella Zweite Bundesliga e le ultime due retrocedono nella 3. Liga.\nLa 3. Liga \u00e8 il livello pi\u00f9 alto dove \u00e8 concesso di giocare alle squadre di riserve della Bundesliga. Le squadre-riserve sono spesso chiamate \"squadre dilettantistiche\", ma impropriamente, dato che si tratta a tutti gli effetti di club professionistici, dipendenti dalle ben pi\u00f9 note squadre della Bundesliga.\nLa Regionalliga \u00e8 dalla stagione 2008-2009 il quarto livello del calcio tedesco ed \u00e8 diviso in cinque gironi: Nord, West, Nordost, S\u00fcdwest e Bayern.\nIl quinto livello del sistema calcistico tedesco \u00e8 la Oberliga. In verit\u00e0 vi sono quattordici Divisioni Oberliga (Oberliga Hamburg, Bremen-Liga, Schleswig-Holstein-Liga, Niedersachsenliga-West, Niedersachsenliga-Ost, Oberliga NOFV-Nord, Oberliga NOFV-S\u00fcd, NRW-Liga, Oberliga S\u00fcdwest, Hessenliga, Oberliga Baden-W\u00fcrttemberg, Bayernliga). Il sistema dei campionati al di sotto della Oberliga rispecchia la struttura federale della Federazione calcistica tedesca e la sua suddivisione in 33 associazioni calcistiche regionali con rispettive divisioni. Il nome di queste divisioni pu\u00f2 variare da zona a zona; per esempio nel lander bavarese sono presenti le Landesliga, in quello dell'Assia sono presenti le Verbandsliga mentre in quello della citt\u00e0 Stato di Brema al sesto livello ci sono le Landesliga. La loro area geografica di competenza corrisponde in larga misura alla struttura territoriale della Germania post-bellica della met\u00e0 degli anni quaranta, quando furono fondate.\nA causa dell'autonomia delle associazioni regionali i livelli del sistema subordinato alla Verbandsliga differiscono per nome, dimensione e area geografica coperta. Qui al piano pi\u00f9 basso c'\u00e8 la cosiddetta Kreisklasse, il livello distrettuale, con un numero di sottodivisioni gerarchiche variabile da uno a cinque. Di queste sottodivisioni la pi\u00f9 bassa si colloca dall'undicesimo al quattordicesimo livello del sistema calcistico della Germania.\nSviluppo storico.\n1903 - 1934.\nFino alla fondazione della Federazione calcistica della Germania erano numerosi e vari i campionati regionali e distrettuali. Bisogna attendere il 1906 per osservare una maggiore selezione nelle squadre partecipanti al campionato tedesco, che fu disputato come torneo finale unico fino alla costituzione della Bundesliga.\nLa frammentazione si rispecchiava nella suddivisione in sette regioni, ciascuna con un proprio campionato regionale (i quali erano anch'essi giocati secondo il formato di un torneo di coppa). Fino al 1924 solo i campioni regionali e i detentori del campionato tedesco si qualificavano al campionato nazionale. In quell'anno il numero delle squadre partecipanti al torneo finale fu aumentato a 16.\nNon essendo state stabilite massime divisioni a carattere regionale, il sistema di tante leghe e serie parallele continu\u00f2 ad esistere sino alla stagione 1933-1934.\n1934 - 1944.\nCon l'istituzione del Nazionalsocialismo in Germania nel 1933, forti furono le tendenze a centralizzare anche il sistema delle competizioni calcistiche del paese. Cos\u00ec nel 1934 fu inaugurata la Gauliga (lega di contea), strutturata in 16 divisioni di primo livello e di forza simile, create per rimpiazzare le oltre trenta divisioni preesistenti. Ogni squadra campione della sua Gauliga si qualificava per il campionato tedesco vero e proprio.\nIl numero di Gauliga istituite aument\u00f2 a 31 nel 1944, a causa della divisione delle leghe dettata da motivazioni economiche (costi di trasporto) e dalle annessioni territoriali (seconda guerra mondiale).\n1947 - 1963.\nDopo la seconda guerra mondiale il sistema delle Oberliga si svilupp\u00f2 ulteriormente con i campionati delle zone di occupazione. Le squadre prime classificate nelle prime cinque divisioni di massimo livello (Nord, West, S\u00fcdwest, S\u00fcd, Berlin), e spesso anche le seconde si qualificavano per il campionato tedesco. Dal 1947 al 1991 la Repubblica Democratica Tedesca ebbe il suo sistema calcistico, che per\u00f2 non \u00e8 riconosciuto dall'attuale Federcalcio tedesca.\n1963 - 1973.\nSin dal 1930 era in programma l'istituzione di una lega di livello massimo a carattere nazionale, ma questi piani fallirono a causa dell'opposizione delle associazioni calcistiche regionali, relativamente forti e influenti.\nNell'estate del 1962, sull'eco della sconfitta della Germania nei quarti di finale del campionato del mondo 1962 contro la , la Federazione calcistica tedesca decise di istituire la Bundesliga, una lega calcistica professionistica a carattere nazionale. La precedente Oberliga si tramut\u00f2 in Regionalliga, il secondo livello del sistema calcistico della Germania.\nLe sue cinque divisioni parallele (Nord, West, S\u00fcdwest, S\u00fcd, Stadtliga Berlin) corrispondevano alle precedenti divisioni della Oberliga.\nNei primi anni di vita la Bundesliga ebbe 16 membri, che salirono a 18 nel 1965. Erano due le squadre retrocesse ogni anno in Regionalliga. Le prime due classificate di ogni divisione Regionalliga e il campione di Berlino Ovest si contendevano la promozione in Bundesliga in un torneo apposito strutturato in due gruppi. La squadra vincitrice era promossa in Bundesliga.\n1974 - 1981.\nBen presto fu evidente come il divario tra la Bundesliga, pienamente professionistica, e le cinque divisioni di Regionalliga, dove erano in competizione anche le squadre semi-professionistiche e amatoriali, fosse troppo largo. Le squadre retrocesse dalla Bundesliga rischiavano seriamente di fallire.\nAlcune societ\u00e0 tentarono di evitare questa fine con comportamenti fraudolenti, che condussero allo scandalo della Bundesliga del 1971.\nPer diminuire la forbice tra il primo e il secondo livello fu introdotta la Zweite Bundesliga, che \u00e8 divisa in due divisioni (Nord e Sud) da 20 squadre ciascuna. Le vincitrici delle due divisioni e la squadra che vince lo spareggio tra le due seconde classificate erano promosse in Bundesliga, mentre erano tre le squadre a retrocedere dalla Bundesliga.\n1981 - 1994.\nNel 1981 le due divisioni della Zweite Bundesliga furono fuse in una divisione nazionale a 20 squadre.\nNel 1991, con l'unificazione dei format dei campionati della Repubblica Federale di Germania e della Repubblica Democratica Tedesca, il numero di squadre della Bundesliga sal\u00ec a 20 (con l'adesione di 2 squadre della Germania Est: e ) nel primo e a 24 (con l'adesione di 6 squadre: Lipsia, Chemnitzer, Carl Zeiss Jena, Rot-Weiss Erfurt, Hallescher, Stahl Brandenburg) nel secondo, ecco perch\u00e9 la Zweite Bundesliga fu strutturata in due divisioni parallele per una stagione. \nNel 1992 il numero di squadre della Bundesliga diminu\u00ec nuovamente a 18, con quattro retrocessioni e solo due promozioni dal secondo livello. La Zweite Bundesliga fu disputata per un'altra stagione da 24 squadre in una divisione, prima che la sua dimensione fosse diminuita a 20 squadre nel 1993 e a 18 nel 1994.\n1994 - 2000.\nNel 1994 la Regionalliga torn\u00f2 ad essere il terzo livello del sistema calcistico tedesco. Fu articolata in quattro divisioni (Nord, Nordost, West/S\u00fcdwest, S\u00fcd). Erano quattro le promozioni in Zweite Bundesliga. All'inizio le squadre promosse erano le vincitrici delle quattro divisioni, ma in seguito, con la decisione di promuovere direttamente una delle due seconde classificate nella divisione S\u00fcd e in quella West, le compagini prime classificate nelle divisioni Nord e Nordost dovettero contendersi un posto in Zweite Bundesliga in uno spareggio.\n2000 - 2008.\nDal 2000 al 2008 ci furono solo due divisioni di Regionalliga (Nord e Sud). Erano promossi in Zweite Bundesliga i vincitori e i secondi classificati delle due divisioni.\nLa riforma del 2008.\nNell'estate 2006 la Federazione calcistica tedesca decise di istituire un'ulteriore lega di livello nazionale da collocare al terzo gradino del sistema calcistico tedesco, al posto della Regionalliga. La Dritte Bundesliga (\"Terza Bundesliga\") fu formata da 20 squadre che si qualificarono per la stagione 2007/08 della Regionalliga. Fu deciso che potevano partecipare a questa lega al massimo quattro squadre di riserve. \nLa squadra vincitrice del campionato e la seconda classificata sono promosse direttamente in Zweite Bundesliga. La terza classificata gioca uno spareggio con la terzultima classificata in Zweite Bundesliga.\nLa Regionalliga continu\u00f2 ad esistere come quarto livello del sistema calcistico e fu divisa dal 2008 al 2012 in tre divisioni: Nord, West e S\u00fcd mentre dal 2012 una nuova riforma la suddivise in 5 sezioni: Nord, Nordost, West, S\u00fcdwest e Bayern. I nuovi campionati della Regionalliga non sono pi\u00f9 gestiti dalla DFB ma da associazioni di lega, i comitati regionali e quello bavarese.\nLo schema fino al 2008.\n\u02e1 In alcune zone detta Landesliga, in altre Verbandsliga.\n\u02e1\u02e1 In alcune zone detta Kreisliga A, Kreisliga B o Kreisliga C.\nLa struttura delle leghe \u00e8 cambiata frequentemente e rispecchia il grado di partecipazione allo sport in varie parti del paese. Nei primi anni novanta i cambiamenti furono causati dalla riunificazione della Germania e dalla conseguente integrazione dei campionati nazionali di Germania Est e Germania Ovest. Tutti questi livelli sono interconnessi per mezzo di promozioni e retrocessioni. Il diagramma di seguito riportato mostra il funzionamento di queste connessioni reciproche per i primi cinque livelli.\nL'effettivo numero di club promossi e retrocessi al di sotto della Regionalliga \u00e8 soggetto a frequenti cambiamenti ad opera della Federazione calcistica tedesca."}
{"id": "200249", "revid": "1015", "url": "https://it.wikipedia.org/wiki?curid=200249", "title": "Linea di Benrath", "text": "Con il termine linea di Benrath si indica il confine linguistico tra diversi gruppi dialettali (basso tedesco e basso francone) e l'area linguistica della Germania meridionale e centrale. L'ipotetica linea corre da est a ovest attraverso l'intera Germania, da Aquisgrana a Benrath (quartiere di D\u00fcsseldorf), dove taglia il Reno, passando per Olpe, Kassel, Nordhausen, Aschersleben e Dessau fino a Berlino e Francoforte sull'Oder. La linea assume il nome del summenzionato punto d'intersezione con il Reno.\nNel corso della seconda rotazione consonantica delle lingue germaniche (intorno al 500 d.C.), che non coinvolse l'area della Germania settentrionale, la divisione dalle lingue germaniche orientali si attest\u00f2 lungo questa linea. I gruppi linguistici a sud della linea di Benrath si evolsero nell'alto tedesco - mentre le altre lingue germaniche occidentali mutarono poco (inglese, basso francone (olandese), basso tedesco e frisone).\nLa linea di Benrath viene chiamata anche linea maken-machen - per via della rotazione consonantica il \"basso tedesco\" maken (fare) ha come esito in \"alto tedesco\" machen. Essa fa parte a ovest del ventaglio renano.\nUn'ulteriore isoglossa della Germania settentrionale, nello Schleswig-Holstein, prende il nome del fiume Eider. Il confine sud dell'area linguistica della Germania centrale viene chiamato linea del Meno."}
{"id": "200250", "revid": "1409041", "url": "https://it.wikipedia.org/wiki?curid=200250", "title": "Campionato andorrano di calcio", "text": "Il campionato andorrano di calcio \u00e8 un insieme di tornei nazionali istituiti dalla Federaci\u00f3 Andorrana de Futbol (FAF). I campionati sono suddivisi e organizzati in 2 livelli, la \"Primera Divisi\u00f3\" e la \"Segona Divisi\u00f3\". Non si tratta di un campionato professionistico e la maggior parte dei calciatori che vi prendono parte sono dilettanti.\nStoria.\nLa Primera Divisi\u00f3 si disputa ufficialmente dalla stagione 1995-1996, mentre la Segona Divisi\u00f3 dal 1999.\nGli incontri del campionato vengono disputati nei due principali impianti del paese, l'Estadi Comunal d'Aixovall, e l'Estadi Comunal d'Andorra la Vella, utilizzati anche per le altre competizioni nazionali, come la Copa Constituci\u00f3 e la Supercopa.\nL'FC Andorra, la pi\u00f9 importante squadra del Paese con sede ad Andorra la Vella, non ha mai militato in questo campionato, avendo preferito iscriversi alla lega calcistica spagnola. Il club di Andorra la Vella \u00e8 per\u00f2 in larga parte composto da giocatori di nazionalit\u00e0 andorrana.\nI campionati.\nQueste sono le divisioni andorrane:\nPrimera Divisi\u00f3.\nLe otto squadre si affrontano in un girone all'italiana con gare di andata e ritorno per un totale di 14 gare. Dopo l'ultima gara di ritorno, le prime quattro classificate si affrontano fra loro per il titolo di \"Campione d'Andorra\" con gare di andata e ritorno per un totale complessivo di 20 gare, mentre le ultime quattro si scontrano per decidere chi retrocede direttamente e chi va al Play-off/outSegona Divisi\u00f3.\nLa squadra vincitrice accede al Primo turno preliminare di UEFA Champions League.\nSegona Divisi\u00f3.\nLe dieci squadre si affrontano in un girone all'italiana con gare di andata e ritorno per un totale di 14 gare. La prima classificata viene promossa direttamente, mentre la seconda accede al play-off/out contro la penultima della Primera Divisi\u00f3. Sono escluse dalla promozione le squadre di riserva.\nSquadre del campionato andorrano di calcio.\nElenco delle 14 squadre di calcio del Principato di Andorra iscritte alla Federazione calcistica di Andorra, compresi due team che hanno cessato l'attivit\u00e0, indicati col nome originale in italiano e, tra parentesi, la citt\u00e0 di provenienza. Diverse squadre di Primera Divisi\u00f3 hanno una \"Squadra B\" che partecipa alla Segona Divisi\u00f3."}
{"id": "200252", "revid": "1310927", "url": "https://it.wikipedia.org/wiki?curid=200252", "title": "Atl\u00e8tic Club d'Escaldes", "text": "L'Atl\u00e8tic Club d'Escaldes, noto come Atl\u00e8tic Escaldes, \u00e8 una societ\u00e0 calcistica andorrana con sede nella citt\u00e0 di Escaldes-Engordany, fondata il 20 maggio 2002 da Vasco Aurelio.\nDopo la fondazione la squadra viene iscritta immediatamente al campionato di seconda divisione, dove gioca un buon primo campionato classificandosi terza; l'anno successivo, invece, riesce a vincerlo ed a essere promossa in prima divisione."}
{"id": "200253", "revid": "57342", "url": "https://it.wikipedia.org/wiki?curid=200253", "title": "Futbol Club Encamp", "text": "Il Futbol Club Encamp, abbreviato in FC Encamp o semplicemente Encamp \u00e8 una societ\u00e0 calcistica andorrana. Fondato nel 1950, fa riferimento alla parrocchia civile di Encamp.\nIl club possiede anche una sezione di calcio a 5.\nStoria.\nHa vinto il titolo nazionale nella stagione inaugurale della Primera Divisi\u00f3 (1995-1996), ripetendosi poi nel 2001-2002. In conseguenza di due retrocessioni nella seconda serie, ha vinto i titoli 2005-2006 e 2008-2009.\nAl termine della stagione 2010-2011 il club \u00e8 retrocesso in Segona Divisi\u00f3 per la terza volta nella sua storia.\nCalcio a 5.\nVanta sette titoli nel \"futsal\", conquistati nelle stagioni 2000-2001, 2005-2006, 2006-2007, 2009-2010, 2010-2011, 2011-2012 e 2012-2013 del campionato andorrano, che ne fanno la squadra pi\u00f9 titolata nella \"Lliga Nacional de Futsal\"."}
{"id": "200256", "revid": "287204", "url": "https://it.wikipedia.org/wiki?curid=200256", "title": "Club Esportiu Principat", "text": "Il Club Esportiu Principat \u00e8 stata una societ\u00e0 calcistica andorrana con sede nella citt\u00e0 di Andorra La Vella. Ha militato nella Primera Divisi\u00f3.\nStoria.\nNata nel 1989, si iscrisse al campionato andorrano nel 1995. Alla sua prima stagione il Principat si classific\u00f2 al 2\u00ba posto alle spalle dell'Encamp, ma negli anni a seguire (per la precisione dal 1996 al 1998) vinse 3 campionati nazionali e 4 volte la Copa Constituci\u00f3 (anche se risultano vinte altre due coppe prima della creazione della Primera Divisi\u00f3). A partire dal 1999 cominci\u00f2 il declino del club del principato a discapito di societ\u00e0 pi\u00f9 forti come il FC Santa Coloma ed il Sant Juli\u00e0, oltre alla parentesi Constel\u00b7laci\u00f3 Esportiva.\nL'esordio delle squadre del Principato di Andorra nelle Coppe Europee risale alla stagione 1997-98, quando il Principat, campione nazionale in carica, fu ammesso al primo turno preliminare della Coppa UEFA dove affront\u00f2 il Dundee United, perdendo complessivamente per 17-0. Da allora la partecipazione del club del Principato \u00e8 continuata con regolarit\u00e0 uscendo sempre al primo turno prima col Ferencv\u00e1rosi (1-8 e 0-6) e poi contro il Viking (11-0 e 7-0). La partita col Viking resta l'ultima apparizione del Principat nelle competizioni europee.\nNella stagione 2008-09 il club dopo anni d'insuccessi, si \u00e8 classificato al 3\u00ba posto alle spalle del Sant Juli\u00e0 e del FC Santa Coloma. Nelle stagioni 2010, 2011 e 2012, il club si \u00e8 classificato in quarta posizione riuscendo sempre ad evitare la retrocessione. Nel giugno del 2011 il presidente Romero decise di vendere il club a Estefania Sebasti\u00e1n, che \u00e8 diventata il primo presidente-donna della storia del campionato andorrano. Nel gennaio del 2012 Xavier Canal allenatore delle giovani del club, rileva il posto di Gerard Escoda come nuovo direttore sportivo.\nStagione 2013/2014.\nIl 13 aprile dopo la sconfitta per 1 a 0 contro l'Inter Escaldes, il club della capitale retrocede in Segona Divisi\u00f2 dopo 18 anni in Primera Divisi\u00f2.\nStagione 2014/2015\nDopo alcune gare in Segona Divisi\u00f2, il club si \u00e8 ritirato dalla competizione."}
{"id": "200257", "revid": "716642", "url": "https://it.wikipedia.org/wiki?curid=200257", "title": "Uni\u00f3 Esportiva Sant Juli\u00e0", "text": "L'Uni\u00f3 Esportiva Sant Juli\u00e0 \u00e8 una societ\u00e0 calcistica andorrana con sede nel villaggio di Aixovall nella parrocchia di Sant Juli\u00e0 de L\u00f2ria.\nFondata nel 1982 dal 1994 \u00e8 iscritta alla federcalcio andorrana.\nHa vinto due campionati andorrani (nel 2004-2005 e nel 2008-2009), tre Copa Constituci\u00f3 (nel 2007-2008, 2009-2010 e 2010-2011) e tre Supercoppa d'Andorra.\nHa partecipato per due volte alla Coppa UEFA e per ben cinque alla Coppa Intertoto.\nPresenze in Europa.\nQR1= 1\u00ba turno qualificazione\nOrganico.\nRosa 2020-2021.\n\"Aggiornata al 6 novembre 2020.\""}
{"id": "200259", "revid": "2049984", "url": "https://it.wikipedia.org/wiki?curid=200259", "title": "Carlo Maderno", "text": "Formatosi a Roma al fianco dello zio Domenico Fontana, il nome di Maderno \u00e8 oggi indissolubilmente legato alla facciata della chiesa di Santa Susanna alle Terme di Diocleziano e, soprattutto, alla realizzazione della facciata e della navata longitudinale della basilica di San Pietro.\nBiografia.\nGli esordi romani.\nFormazione.\nCarlo Maderno nacque intorno al 1556 da Paolo e Caterina Fontana, sorella di Domenico Fontana; era il maggiore dei quattro fratelli Pompeo, Alessandro, Girolamo, Santino e della sorella Marta. Non esistono documenti n\u00e9 sull'anno (i critici tuttavia concordano nel collocarlo nel 1556 circa, data indicata anche da Pascoli e Baglione) n\u00e9 sul luogo di nascita, che si presuppone essere Capolago (nei pressi di Bissone, nel cantone Ticino) essendo il luogo che lo stesso Maderno, nei diversi atti notarili, dichiarava essere la propria citt\u00e0 natale.\nLe scarse possibilit\u00e0 di carriera offerte da Capolago spinsero i genitori ad affidare Carlo, ancora fanciullo, alle cure dello zio materno Domenico Fontana, considerato in quel periodo il pi\u00f9 prestigioso architetto del mondo occidentale. Non sappiamo con esattezza quando si trasfer\u00ec a Roma, dove viveva il Fontana: alcuni documenti ne attestano la presenza sin dagli anni del pontificato di papa Gregorio XIII (1572-1585), come assistente del cantiere di San Luigi dei Francesi, diretto per l'appunto dallo zio Domenico. Stando costantemente al fianco del Fontana nei diversi cantieri, il Maderno apprese rapidamente i rudimenti dell'architettura: egli, infatti, aveva sostanzialmente seguito l'iter proprio delle maestranze ticinesi - i Fontana, i Garvo, i Novi, i Castello, i Longhi, i Mola - che, giunti nell'Urbe, investivano i propri capitali per organizzare il proprio lavoro istituendo compagnie o societ\u00e0, favorendo in questo modo la scalata da umili \u00abgarzoni\u00bb al prestigioso ruolo di \u00abcapomaestri\u00bb.\nI primi lavori romani.\nAnche Maderno segu\u00ec questo meccanismo produttivo-economico, associandosi con Filippo Breccioli in una compagnia impegnata nel trasporto e nel commercio di materiali da costruzione; lavor\u00f2 tuttavia anche al fianco di Giovanni Fontana, del fratello Pompeo, di Marsilio Fontana, dello zio Domenico e di Girolamo Garvo, imponendosi prepotentemente nella scena imprenditoriale romana.\nDopo l'ascesa al soglio pontificio di Sisto V, Maderno aveva ormai raggiunto una fama cos\u00ec solida da ottenere la cittadinanza romana, insieme ai fratelli che nel frattempo lo avevano raggiunto nell'Urbe. Nell'ambito dei cantieri seguiti dall'impresa Fontana, inoltre, al Maderno vennero affidati interventi di natura prettamente tecnica, quali il trasferimento delle statue dei \"Dioscuri\" sulla piazza del Quirinale e l'innalzamento degli obelischi sistini a Santa Maria Maggiore (1588), al Laterano (1587-88), in piazza del Popolo (1587-89) e al Vaticano. Si occup\u00f2 in questi anni anche di opere di ingegneria idraulica, sia in veste esecutiva (realizz\u00f2 insieme a Giovanni Fontana l'acquedotto di Loreto) che di consulto, fornendo consigli e pareri circa la regolamentazione del fiume Velino e la prevenzione delle piene del Tevere. Nel 1592-93 prese la direzione di alcuni lavori di Francesco da Volterra, a causa della morte di questi: la ricostruzione del Ospedale di San Giacomo degli Incurabili con l'annessa chiesa, e il Collegio Salviati, entrambi commissionati dal cardinal Anton Maria Salviati.\nA questo stesso periodo risale pure la risistemazione della Cappella Foscari nella Basilica di Santa Maria del Popolo, a seguito dell'acquisto da parte del monsignor Tiberio Cerasi della futura Cappella Cerasi.\nIn seguito al definitivo trasferimento a Napoli di Fontana, caduto in disgrazia dopo la morte di Sisto V, Maderno rilev\u00f2 l'impresa di famiglia, consolidando ulteriormente la propria fama. Al 1603 risale la sua prima opera d'architettura, la facciata della chiesa di Santa Susanna, da molti considerata come il primo esempio pienamente compiuto di architettura barocca. Questa facciata, il cui asse centrale \u00e8 sottolineato mediante l'uso graduale di pilastri, semicolonne e colonne verso la parte mediana del prospetto, dest\u00f2 l'attenzione di Asdrubale Mattei, marchese di Giove e marchese di rocca Sinibalda, che gli commission\u00f2 la realizzazione del proprio palazzo (l'unica opera interamente compiuta dal Maderno) in un lotto all'angolo tra le attuali vie dei Funari e Caetani. Nel 1602 subentr\u00f2 agli incarichi di Giacomo Della Porta, morto proprio in quell'anno, ed entr\u00f2 al servizio di Clemente VIII; per la famiglia degli Aldobrandini, alla quale apparteneva il pontefice, port\u00f2 a compimento la villa Belvedere a Frascati, ampli\u00f2 il palazzo poi Doria-Pamphili su via del Corso e progett\u00f2 sempre a Roma la cappella di famiglia in Santa Maria sopra Minerva.\nLa maturit\u00e0 artistica.\nLa fabbrica di San Pietro.\nMaderno e Giovanni Fontana subentrarono agli incarichi di Giacomo della Porta anche assumendo nel luglio 1603 la soprintendenza della Fabbrica di San Pietro. La basilica petriana, infatti, versava in uno stato assai eterogeneo: se gran parte dei progetti di Michelangelo vennero attesi, con la costruzione della cupola e di un corpo a pianta centrale, una parte considerevole della navata originale continuava a rimanere in piedi, tra l'altro in precarie condizioni di conservazione. Pertanto, la fabbrica antica venne smantellata, e si decise di mutare il prestigioso complesso michelangiolesco. Venne quindi bandito un concorso al quale vennero invitati architetti di fama: Flaminio Ponzio, Giovanni Fontana, il Maderno, Girolamo Rainaldi, Niccol\u00f2 Branconio, Ottavio Turriani, Domenico Fontana, Giovanni Antonio Dosio e Lodovico Maderno. Il vincitore fu proprio il Maderno, che si ritrov\u00f2 responsabile di \u00abuno dei compiti pi\u00f9 importanti, ma anche pi\u00f9 ingrati, dell'edilizia romana del Seicento\u00bb in quanto \u00abtutti si sentivano autorizzati a mettere a confronto il suo lavoro col progetto di Michelangelo; e se i critici benevoli gli riconoscevano il merito di essere riuscito, nelle circostanze date, a salvare quanto pi\u00f9 possibile del progetto del \"divino\", quelli mal disposti gli rimproveravano il fatto stesso di essersi impegnato in una gara cos\u00ec impari\u00bb.\nMaderno, nel suo progetto di San Pietro, fu costretto a rispondere principalmente a esigenze funzionali, pastorali e teologiche. L'architetto, infatti, dovette costruire un portico, una sacrestia e una loggia per le benedizioni (non previsti dall'iniziale progetto di Michelangelo), ed evitare di lasciare inutilizzato lo spazio precedentemente coperto dall'antico tempio paleocristiano, non dimenticando tra l'altro di fornire sufficiente spazio per le attivit\u00e0 liturgiche. Maderno, inoltre, decise di completare la basilica vaticana prolungando il braccio est dell'impianto michelangiolesco, con un corpo longitudinale \u00aba tunnel processionale\u00bb, e di realizzare, a partire dal 1608, l'imponente facciata. Questo intervento rappresenta una delle opere pi\u00f9 discusse e criticate della storia dell'architettura: infatti, l'estensione della basilica, riconducibile ad una croce latina, impedisce la visione ravvicinata della grande cupola, mentre la facciata, priva dei campanili previsti nel progetto di Maderno e non realizzati per problemi strutturali, colpisce per l'eccessiva larghezza.\nUltimi anni.\nIn seguito agli interventi a San Pietro, ai quali il nome del Maderno \u00e8 indissolubilmente legato, l'architetto complet\u00f2 il coro e la cupola di San Giovanni dei Fiorentini (terminando un lavoro gi\u00e0 iniziato da Della Porta) e inizi\u00f2 la chiesa di Santa Maria della Vittoria. Fu particolarmente attivo nel cantiere di Sant'Andrea della Valle, dove lavor\u00f2 per i venti anni successivi, sino alla morte; qui complet\u00f2 la navata e costru\u00ec il transetto e coro, aiutato dalla fattiva collaborazione del nipote Francesco Borromini, che prestava servizio come intagliatore di pietre.\nMaderno fu impegnato al fianco del giovane Borromini anche in diversi altri cantieri, fra i quali si segnalano il restauro di Santa Maria della Rotonda, la progettazione della Chiesa di Sant'Ignazio di Loyola in Campo Marzio e l'edificazione di palazzo Barberini, alla quale partecip\u00f2 anche Gian Lorenzo Bernini. La direzione di quest'ultima fabbrica fu affidata al Maderno proprio in ragione della sua esperienza: qui l'ormai anziano architetto esegu\u00ec la facciata est, i primi due livelli della loggia, l'assetto e le decorazioni dell'ala settentrionale e, complessivamente, le linee generali del progetto.\nCarlo Maderno, infine, mor\u00ec a Roma il 31 gennaio 1629, alla veneranda et\u00e0 di 73 anni; la sua salma venne tumulata nella chiesa di San Giovanni dei Fiorentini."}
{"id": "200263", "revid": "339392", "url": "https://it.wikipedia.org/wiki?curid=200263", "title": "JJ Johnson", "text": ""}
{"id": "200268", "revid": "4175", "url": "https://it.wikipedia.org/wiki?curid=200268", "title": "Suite", "text": "Suite (termine francese che significa \"sequenza\", \"a seguire\") pu\u00f2 riferirsi a:"}
{"id": "200277", "revid": "2184720", "url": "https://it.wikipedia.org/wiki?curid=200277", "title": "Stanza (architettura)", "text": "La stanza (o camera in caso di edifici residenziali) \u00e8 ognuno degli ambienti interni di un edificio, ad uso abitazione o ufficio. La planimetria di una camera, l'uso e le decorazioni interne sono parte dell'architettura.\nDescrizione.\nGeneralmente sono divise l'una dall'altra da pareti. \u00c8 in comunicazione con le altre parti dell'edificio mediante porte e con l'esterno mediante le finestre e/o le porte-finestre.\nPu\u00f2 assumere altri nomi in base alla destinazione d'uso (per esempio la stanza da bagno, la camera da letto, la cucina, il corridoio, il ripostiglio, la sala da pranzo, ecc.). Le camere pi\u00f9 grandi sono chiamate sale o \"hall\" (ad esempio, l'ingresso di un albergo), quelle pi\u00f9 piccole ripostigli. \nLe camere hanno nomi specifici in base allo scopo per il quale sono state costruite; ad esempio, una stanza dove si cucinano cibi \u00e8 chiamata \"cucina\"."}
{"id": "200278", "revid": "124144404", "url": "https://it.wikipedia.org/wiki?curid=200278", "title": "Camillo Boito", "text": "Fu una figura di spicco nel dibattito che anim\u00f2 il mondo artistico italiano all'indomani dell'unit\u00e0 nazionale, incentrato sulla ricerca dello \"stile nazionale\", che avrebbe dovuto caratterizzare l'architettura, la pittura e la scultura dell'appena costituito Regno d'Italia. Fu anzi il primo ad innestare la questione dello \"stile nazionale\" e ne identific\u00f2 le linee guida, nell'ambito dell'Eclettismo e del Neoclassicismo, poi tenute presenti dagli artisti che operarono nel periodo, affermando che lo studio dei classici doveva essere il punto di arrivo e non quello di partenza nella ricerca artistica, volta a dare volto alle istanze della raggiunta unit\u00e0 nazionale.\nInoltre espresse i dettami del \"restauro filologico\", ancor oggi tenuti presenti nelle teorie del restauro attuale: riconoscibilit\u00e0 dell'intervento; rispetto per le aggiunte aventi valore artistico, che nel corso del tempo sono state apportate al manufatto; tutela dei segni dello scorrere del tempo. Rifiut\u00f2 invece il restauro stilistico e ricostruttivo, personificato da Eug\u00e8ne Viollet-le-Duc.\nBiografia.\nFiglio dell'artista Silvestro Boito e fratello maggiore del famoso letterato e musicista Arrigo Boito, Camillo studia a Padova e all'Accademia di Venezia, dove \u00e8 allievo di Pietro Selvatico (1803-1880) e nel 1856 \u00e8 nominato professore aggiunto di architettura. Dal 1860 al marzo 1908 insegna architettura all'Accademia di Belle Arti di Brera e, dal 1865, per 43 anni, \u00e8 docente all'Istituto Tecnico Superiore di Milano. Nel 1862 si sposa con la cugina Celestina, dalla quale si separer\u00e0 poco dopo. Nel 1887 si unisce in seconde nozze con la contessa Madonnina Malaspina dei marchesi di Portogruaro, che lo aveva soprannominato \"Casamatta\".\nLa sua attivit\u00e0 principale rimane l'architettura: tra i suoi progetti ricordiamo l'intervento nell'area medievale del Palazzo della Ragione di Padova, con la progettazione del Palazzo delle Debite; la realizzazione di una scuola-modello; la sistemazione del convento antoniano a sede del Museo Civico; l'ampliamento del camposanto e gli interventi sulla basilica di Sant'Antonio a Padova, tra cui un controverso restauro dell'altare di Donatello; il restauro della Pusterla di Porta Ticinese e il progetto per la Casa di riposo per Musicisti \u00abGiuseppe Verdi\u00bb a Milano; il progetto della facciata della chiesa di Santa Maria Assunta e dell'ospedale di Gallarate in provincia di Varese.\nPartecipa al movimento letterario della Scapigliatura, l'equivalente milanese della \"Boh\u00e8me\" parigina, debuttando con \"Storielle vane\" (Milano 1876) e seguite nel 1883 da \"Senso. Nuove storielle vane\" (dalla novella \"Senso\" Luchino Visconti ha tratto la sceneggiatura per il suo famosissimo omonimo film, che per\u00f2 ha poco a che fare con la trama originale, tutt'altro che patriottica), il \"Maestro di setticlavio\" del 1891 e comparso sulla rivista \"Nuova Antologia\". Sono presenti in questi racconti temi fantastici e macabri che risalgono ad E.T.A. Hoffmann, Edgar Allan Poe ed Iginio Ugo Tarchetti, ma essi invece di assumere caratteri ossessivi e allucinati sono esorcizzati da tendenze raziocinanti ed estetizzanti. Inoltre scrisse \"Gite di un artista\" e \"Scultura e pittura d'oggi. Ricerche di Camillo Boito\". Fu recensore artistico di ben note riviste dell'epoca tra le quali: \"Lo Spettatore\", \"Il Crepuscolo\", \"Illustrazione Italiana\", il \"Politecnico\", la \"Nuova Antologia\".\nCostante della narrativa di Camillo Boito \u00e8 infatti il tema della bellezza in tutte le sue forme, soprattutto quella femminile, ma anche quella musicale e artistica. Lo stile limpido e rigoroso, lontano dagli eccessi e dalle sbavature di tanta prosa scapigliata tardo ottocentesca, rese le sue opere molto amate soprattutto dai lettori che si affacciavano per la prima volta alla letteratura: l'ultima opera da lui scritta fu \"Il maestro di setticlavio\", una raccolta di racconti pubblicata nel 1891.\nBoito fu anche, dal 1898, il secondo direttore del Museo Poldi Pezzoli.\nLa ricerca dello \"stile nazionale\".\nNel primo congresso degli architetti ed ingegneri del Regno, tenutosi a Milano, fece parte della ristretta commissione deputata a redigere l'ordine del giorno, in cui si auspic\u00f2 la creazione dello \"stile nazionale\" e se ne dettarono le tre linee guida. Riassumendo, esse sono:\nNel 1911 partecip\u00f2 all'Esposizione internazionale di Torino, tenutasi in occasione del 50\u00ba anniversario dell'Unit\u00e0 d'Italia e lanci\u00f2 un appello per la definizione di uno stile nazionale: \"Noi d'oggi siamo poliglotti, ma la lingua nostra, proprio nostra dell'arte, dov'\u00e8? Quale sar\u00e0 l'impronta artistica che debba farci distinguere dalle altre epoche nella grande rassegna dei secoli?\"\nDal 1880 fu membro della commissione reale istituita per valutare i progetti del concorso per il Vittoriano e per scegliere quello da realizzare; vinse quello di Giuseppe Sacconi, che pi\u00f9 si distingueva per la sua aderenza alle idee di Boito relative allo \"stile nazionale\". Il Boito si inserisce inoltre nel dibattito incentrato sul luogo in cui costruire il monumento. La localizzazione scelta dalla commissione reale, ossia il Campidoglio, dette adito ad aspre polemiche, dovute alle necessarie demolizioni dell'antico tessuto urbano. Egli esprime la sua approvazione per le demolizioni, esprimendosi cos\u00ec: \"..quando, tra venti o trent'anni [il Vittoriano] sar\u00e0 finito, apparir\u00e0 la pi\u00f9 grande opera monumentale della Roma moderna\".\nGiuseppe Sacconi, nel corso dei vent'anni della sua direzione dell'enorme cantiere del Vittoriano, tenne sempre presenti le istanze sullo \"stile nazionale\" espresse da Boito; data l'importanza simbolica del monumento e la sua localizzazione, il monumento sarebbe stato un modello da seguire nella progettazione architettonica nei decenni a seguire.\nIl restauro filologico.\nBoito diventer\u00e0 anche un importante esponente del restauro a livello nazionale e internazionale. Punti centrali della sua teoria, definita come \u00abrestauro filologico\u00bb, sono sinteticamente:\nFu promotore, durante il IV Congresso degli ingegneri e architetti tenuto a Roma nel gennaio 1883, della I Carta Italiana del Restauro: in essa confluiranno gran parte delle sue posizioni. La Carta contribuir\u00e0 a definire in maniera concreta una via italiana al restauro che si porr\u00e0 a met\u00e0 strada tra le posizioni inglesi (the Anti-restoration Movement) e francesi (Restauro Stilistico)."}
{"id": "200280", "revid": "2056951", "url": "https://it.wikipedia.org/wiki?curid=200280", "title": "Suite (musica)", "text": "In musica, la suite (in francese \"successione\") \u00e8 un insieme di brani, per uno strumento solista, un complesso da camera o un'orchestra, correlati e pensati per essere suonati in sequenza. I pezzi che compongono una \"suite\" vengono chiamati tempi (o movimenti) e nella musica barocca sono tutti nella stessa tonalit\u00e0. \nLa suite porta anche il nome di ordre (in particolare quelle di Fran\u00e7ois Couperin), partita o sonata da camera, sebbene quest'ultimo non sia propriamente un sinonimo: nella sonata i singoli movimenti prendono il nome dall'indicazione di tempo iniziale (adagio, andante, allegro, ecc.), mentre nella \"suite\" hanno nomi di danze. La struttura \u00e8 per\u00f2 identica.\nStruttura formale.\nI movimenti obbligatori che compongono la \"suite\" barocca sono, in ordine, allemanda, corrente, sarabanda e giga. \u00c8 presente quindi un'alternanza tra tempi moderati o lenti (allemanda, sarabanda) e tempi mossi o rapidi (corrente, giga). Le \"Suite inglesi\" e le \"Partite per clavicembalo\" di Johann Sebastian Bach iniziano tutte con un pezzo introduttivo alle danze, che pu\u00f2 essere un preludio, un\"'ouverture\", una fantasia, un preambolo, una toccata o una sinfonia.\nSpesso questa sequenza standard viene arricchita con ulteriori danze, dette \"galanterie\", che possono essere una gavotta, una siciliana, una \"bourr\u00e9e\", una \"loure\", un minuetto, una musetta, una marcia, un \"double\" (una ripetizione, un \"doppio\" appunto, di una delle danze variata e arricchita di abbellimenti) o una polacca, che di norma vengono inserite tra la sarabanda e la giga. Una passacaglia, una ciaccona o una contraddanza, se presenti, sono invece solitamente poste in chiusura.\nPossono essere presenti anche movimenti non derivanti da danze, come i sopra citati preludio o \"ouverture\" (sempre all'inizio), oppure un'aria, una toccata, una fuga, una fantasia, oltre a veri e propri movimenti \"all'italiana\" (\"allegro\", \"andante\", \"largo\", ecc.).\nStruttura formale dei singoli movimenti.\nLa forma di ogni singolo movimento \u00e8 tendenzialmente bipartita monotematica:\nStoria.\nOrigini.\nLa \"suite\" deriva dalla pratica, in voga nel XVI secolo, di accoppiare danze di carattere (soprattutto quelle alla corte reale) e movimento diversi: la prima lenta in ritmo binario (pavana, passamezzo, bassadanza); la seconda vivace in ritmo ternario (saltarello, gagliarda, giga).\nNe sono un esempio le successioni di pavana, saltarello e piva contenute nella raccolta di intavolature di liuto di Joan Ambrosio Dalza (?-1508) intitolata \"Intabulatura de Lauto\". \"Libro quarto. Padoane diverse. Calate a la spagnola. Calate a la italiana. Tastar de corde col suo recercar\" \"dietro\", pubblicata a Venezia nel 1508 dall'editore Petrucci. Dobbiamo la testimonianza pi\u00f9 antica dell'uso del termine \"suite\" a Estienne du Tertre, che pubblica delle \"Suyttes de bransles\" nel 1557, costituite per\u00f2 da semplici coppie di danze.\nAnche in Inghilterra, durante l'epoca elisabettiana e fino alla met\u00e0 del XVII secolo si assiste a un fiorire di coppie di pavane e gagliarde, composte dai liutisti e virginalisti pi\u00f9 importanti del periodo, come William Byrd, John Bull e Peter Philips.\nLa prima opera che rientra propriamente nella tipologia sopra descritta \u00e8 invece \"Newe Padouan, Intrada, Dantz, und Galliarda\" (1611) del compositore e organista tedesco Paul Peuerl (1570-1625). In essa le quattro danze del titolo vengono ripetute in dieci suite.\nPeriodo barocco.\nLa formulazione della \"suite\" standard (allemanda-corrente-sarabanda-giga) \u00e8 attribuita a Johann Jakob Froberger (1616-1667) e conosce un notevole sviluppo durante il XVII secolo, soprattutto in Francia.\nNell'et\u00e0 barocca la \"suite\" conosce un successo straordinario, tanto che Georg Friedrich H\u00e4ndel ne scrive ventidue per clavicembalo, mentre Johann Sebastian Bach (volendo assimilare a questo genere anche partite e sonate da camera) ne compone per violino, violoncello, flauto, liuto, organo, clavicembalo, per formazioni cameristiche varie e per orchestra. Le composizioni pi\u00f9 tarde di Fran\u00e7ois Couperin spesso si discostano interamente dalle danze standard e consistono di pezzi con peculiarit\u00e0 proprie e nomi originali.\nEpoche successive.\nDalla met\u00e0 circa del XVIII secolo, in concomitanza con la fine della musica barocca e l'affermarsi dello stile galante, il genere comincia sentire i segni del tempo, e i compositori iniziano a preferirgli la sonata e, in ambito orchestrale, la sinfonia e il concerto.\nA partire dall'Ottocento, il significato del termine \"suite\" si amplia, andando a definire: \nL'espressione \"suite\" viene anche utilizzata nella musica leggera moderna, in particolare nell'art rock e generi correlati, per indicare un brano musicale, strumentale o cantato, strutturato in pi\u00f9 parti correlate, che per la sua complessit\u00e0 esce dai canoni della canzone.\nLa suite moderna.\nNella musica moderna, soprattutto nel rock progressivo, \u00e8 stato ripreso l'utilizzo delle suite. Tra i principali gruppi che hanno composto suite si citano, negli anni sessanta e settanta: The Beatles, The Nice, The Moody Blues, Colosseum, Genesis, Pink Floyd, Tangerine Dream, Gentle Giant, Jethro Tull, Yes, Strawbs, Van der Graaf Generator, Emerson, Lake &amp; Palmer, King Crimson, Beggars Opera, Renaissance, Fruupp, Camel, The Alan Parsons Project, Frank Zappa, Gracious, Mike Oldfield, Caravan.\nIn Italia negli stessi anni: Banco del Mutuo Soccorso, Premiata Forneria Marconi, Quella Vecchia Locanda, Le Orme, Area, Osanna, Alphataurus, Metamorfosi, Buon Vecchio Charlie, New Trolls, Il Rovescio della Medaglia, Museo Rosenbach.\nNegli anni ottanta e novanta, oltre ai gruppi progressive sono soprattutto quelli heavy metal ad adottare questa forma di composizione: Dream Theater, Marillion, Rush, \u00c4nglag\u00e5rd, Arena, IQ, Pendragon, Porcupine Tree, Spock's Beard, Queensr\u00ffche, Transatlantic, Neal Morse, Symphony X, Iron Maiden, Blind Guardian, Helloween, Angra, Gamma Ray, Circus Maximus, Mind's Eye, Vanden Plas, Rhapsody of Fire, Shadow Gallery, Queen, Muse, Opeth, Fates Warning, Flower Time."}
{"id": "200281", "revid": "4", "url": "https://it.wikipedia.org/wiki?curid=200281", "title": "Funghi allucinogeni", "text": ""}
{"id": "200287", "revid": "125202421", "url": "https://it.wikipedia.org/wiki?curid=200287", "title": "Eusebio di Nicomedia", "text": "Biografia.\nEusebio era imparentato con la famiglia di Costantino I e tenuto in grande considerazione dall'imperatore, che aveva legalizzato il Cristianesimo nel 313.\nNel concilio di Nicea del 325 l'arianesimo fu condannato e Eusebio, come Ario, fu esiliato. L'idea ariana rimase comunque molto presente all'interno della chiesa a tal punto che nel 328 vennero richiamati nelle loro sedi i vescovi in precedenza esiliati. Eusebio nel 337 battezz\u00f2 in punto di morte l'imperatore Costantino. Divenne vescovo di Costantinopoli nel 339. Eusebio si adoper\u00f2 in ogni modo per contrastare il suo mortale nemico Atanasio vescovo di Alessandria d'Egitto, e riusc\u00ec a farlo esiliare pi\u00f9 volte. Nel 340 Papa Giulio I convoc\u00f2 un concilio a Roma dove Atanasio venne riabilitato alla presenza di solo 50 vescovi. Mancava infatti la frangia ariana che in contrapposizione e su volere di Eusebio organizz\u00f2 un altro sinodo nel 341 a Antiochia, dove venne proposta una formula di compromesso, secondo la quale Cristo e il Padre coesistevano eternamente; fu invece evitato il punto controverso della consustanzialit\u00e0. Mor\u00ec in quello stesso anno, non prima di aver nominato vescovo il goto Ulfila, che porter\u00e0 l'arianesimo fra i barbari Goti.\nEusebio, come Ario, era stato educato alla scuola lucianea. Luciano di Antiochia sosteneva che il Figlio di Dio non poteva essere Dio in quanto creato da Dio Padre, concetto che provoc\u00f2 molte controversie sfociate in decine di sinodi per chiarire questo concetto della fede cristiana. In sintesi la disputa era: \"Cristo \u00e8 stato creato dal Padre o generato?\". L'Arianesimo credeva che il Figlio fosse stato creato e che quindi fosse di rango inferiore rispetto a Dio Padre."}
{"id": "200292", "revid": "80598", "url": "https://it.wikipedia.org/wiki?curid=200292", "title": "Kraftwerk", "text": "I Kraftwerk (; \"centrale elettrica\", in tedesco) sono un gruppo musicale tedesco di musica elettronica, formatosi a D\u00fcsseldorf nel 1970.\nSono considerati tra i pionieri della musica elettronica, il cui stile musicale ha influenzato la musica popolare della fine del XX secolo e ha determinato la nascita di nuovi generi musicali.\nLa formazione classica, che registr\u00f2 la maggior parte degli album e che ottenne il maggiore successo, era composta dai fondatori Ralf H\u00fctter e Florian Schneider con Karl Bartos e Wolfgang Fl\u00fcr che lasciarono il gruppo rispettivamente durante gli anni novanta e ottanta.\nStoria.\nEsordio (1970-1973).\nIl gruppo fu fondato nel 1970 da Ralf H\u00fctter e Florian Schneider, due studenti del conservatorio di D\u00fcsseldorf che avevano appena lasciato gli Organisation, il gruppo dove militavano, con cui nel 1970 registrarono un album intitolato \"Tone Float\" prodotto da Conny Plank, futuro produttore dei primi album dei Kraftwerk.\n\"Kraftwerk\", il primo album del gruppo, venne registrato da luglio a settembre del 1970 e pubblicato nel 1971. Registrato assieme ai percussionisti Andreas Hohmann e Klaus Dinger, seguir\u00e0 la stessa scia di \"Tone Float\" con sonorit\u00e0 sperimentali proprie della musica krautrock. Nel 1971, poco dopo la registrazione dell'album, Ralf H\u00fctter abbandon\u00f2 il gruppo lasciando cos\u00ec Florian Schneider assieme al batterista Klaus Dinger e al chitarrista Michael Rother. Questa formazione avr\u00e0 una durata piuttosto breve e conter\u00e0 una sola apparizione in televisione durante il programma \"Beat Club\" della rete televisiva WDR il 22 maggio del 1971. Infatti alcuni mesi dopo H\u00fctter ritorner\u00e0 nel gruppo. In concomitanza con il ritorno di H\u00fctter, abbandonarono Dinger e Rother per formare un nuovo gruppo chiamato Neu! (in italiano \"nuovo!\"). Nel giro di una settimana i Kraftwerk, ora formati solo da H\u00fctter e Schneider con la collaborazione di Emil Schult al basso, registrarono il loro secondo album pubblicato nel gennaio del 1972 con il nome di \"Kraftwerk 2\". L'album segue lo stesso stile musicale del precedente, con sonorit\u00e0 krautrock arricchite per\u00f2 dall'utilizzo, per la prima volta nella storia del gruppo, di strumenti elettronici.\nPeriodo 1973-1974.\nIl 1973 si rivel\u00f2 un anno cruciale per il gruppo. Infatti viene assunto come collaboratore grafico il pittore Emil Schult, ex collaboratore del gruppo nell'album precedente, il cui stile ispirer\u00e0 il gruppo per quanto riguarda l'estetica degli album. Il gruppo apr\u00ec un proprio studio di registrazione chiamato Kling Klang, dal titolo di un brano dell'album \"Kraftwerk 2,\" in cui registrarono il loro terzo album intitolato \"Ralf &amp; Florian\", nei cui brani incomincia a comparire in modo pi\u00f9 massiccio l'elettronica, dopo le sperimentazioni degli album precedenti. Contemporaneamente avvenne un'ulteriore svolta all'interno del gruppo: furono infatti scoperti i ritmi sintetici, eseguiti con particolari percussioni a \"pad\" costruite e brevettate da loro stessi, e venne allargata la formazione, precedentemente limitata a H\u00fctter e Schneider: entrarono infatti Wolfgang Fl\u00fcr (un percussionista), e Klaus Roeder (chitarrista e violinista). Con la nuova formazione i Kraftwerk, dopo sei mesi di lavoro, pubblicarono nel novembre del 1974 \"Autobahn\", che segn\u00f2 la svolta definitiva da parte del gruppo verso quel genere di musica che ancora oggi li contraddistingue. In seguito al successo di quest'ultima pubblicazione, la formazione inizi\u00f2 a promuoversi all'estero pubblicando, parallelamente ai loro album cantati in tedesco, edizioni cantate in inglese.\nIl successo (1975-1981).\nNei primi mesi del 1975 i Kraftwerk, rimasti in tre dopo l'abbandono di Klaus Roeder prima del termine delle registrazioni di \"Autobahn\", partirono per un tour in diverse citt\u00e0 europee e statunitensi a motivo del successo del loro ultimo album. Durante questo tour, al gruppo si arruol\u00f2 il giovane percussionista Karl Bartos. Venne cos\u00ec a formarsi la formazione storica del gruppo. Nell'ottobre dello stesso anno, il gruppo pubblic\u00f2 l'album \"Radio-Activity\" contenente il celebre brano omonimo. Nei tre anni successivi vennero pubblicati altri album importanti quali i due concept \"Trans Europe Express\", pubblicato nel 1977, e il pi\u00f9 orecchiabile \"The Man-Machine\". Nel maggio del 1981 i Kraftwerk, in pieno boom dei computer, pubblicarono \"Computer World\".\nPeriodo 1982-1998.\nNel 1982, sulla scia del successo dell'album \"Computer World\", il gruppo avvi\u00f2 un nuovo progetto in studio intitolato \"Technopop\" da cui verr\u00e0 estratto alcuni mesi dopo un singolo intitolato \"Tour de France\", dedicato all'omonima gara ciclistica. Tuttavia il progetto \"Technopop\" si interruppe subito dopo la pubblicazione del singolo, a causa di un grave incidente in bicicletta occorso a Ralf H\u00fctter che rimarr\u00e0 in coma per un breve periodo.\nL'album vide la luce solamente quattro anni dopo, nel dicembre del 1986, con il nome di \"Electric Caf\u00e9\". Il disco, primo album dei Kraftwerk ad essere registrato con la tecnologia digitale, non riscosse lo stesso successo degli album precedenti e in Germania raggiunse solo la ventitreesima posizione. L'anno successivo il percussionista Wolfgang Fl\u00fcr lasci\u00f2 il gruppo per essere sostituito da Fritz Hilpert: nel 1990 con la nuova formazione venne dato il via alle registrazioni di un nuovo album, all'inizio delle quali anche Karl Bartos abbandoner\u00e0 il gruppo.\nL'album venne pubblicato infine nel giugno del 1991 con il nome \"The Mix\", una raccolta di alcuni dei successi del gruppo realizzati con l'ausilio della tecnologia digitale. Per promuovere l'album, fu intrapreso un tour durante il quale fu reclutato, per sostituire Karl Bartos, il portoghese Fernando Abrantes e in seguito Henning Schmitz che rimarr\u00e0 in pianta stabile nel gruppo.\nDopo il tour di \"The Mix\" il gruppo smise di incidere album e inizier\u00e0 a esibirsi sporadicamente. Di questo periodo si segnalano alcune tourn\u00e9e tra cui una negli Stati Uniti nel 1998.\nPeriodo 1999-2005.\nNel 1999, i Kraftwerk decisero di interrompere la loro pausa musicale pubblicando un singolo intitolato \"Expo 2000\", omaggio all'omonima esposizione universale tenutasi ad Hannover nel 2000. Lo stesso singolo verr\u00e0 ripubblicato l'anno seguente con il titolo di \"Expo 2000 Remix\" con sei nuove versioni del brano remixate dai principali DJ della scena techno di Detroit.\nNel 2002, dopo quattro anni di assenza, i Kraftwerk ripresero la loro attivit\u00e0 dal vivo introducendo per la prima volta la strumentazione costituita da computer portatili Sony VAIO, che viene utilizzata tuttora, mentre alla fine del tour, all'inizio del 2003, il gruppo pubblic\u00f2 una ristampa del singolo \"Tour de France\", da cui sar\u00e0 ricavato anche un videoclip. Nell'estate del 2003, in concomitanza con il centesimo anniversario dell'omonima corsa ciclistica, i Kraftwerk pubblicarono un nuovo album in studio a diciassette anni dall'ultimo, \"Tour de France Soundtracks\" a cui seguir\u00e0, a partire dal febbraio del 2004, una tourn\u00e9e mondiale da cui sar\u00e0 ricavato \"Minimum-Maximum\", primo album dal vivo ufficiale del gruppo pubblicato nel giugno del 2005. Nel dicembre dello stesso anno venne pubblicato inoltre il primo video ufficiale dei Kraftwerk, intitolato sempre \"Minimum-Maximum\", contenente registrazioni delle esibizioni del gruppo durante la tourn\u00e9e e un'esibizione agli MTV Video Music Awards del 2003.\nL'abbandono di Schneider (2005-2010).\nDopo il 2005 i Kraftwerk continuarono a esibirsi dal vivo in diverse parti d'Europa facendo una pausa nel 2007, anno in cui venne pubblicato un nuovo singolo contenente un remix dei brani \"Aerodynamik\" e \"La Forme\". All'inizio del 2008 il gruppo si esib\u00ec in quattro concerti negli Stati Uniti, a cui Florian Schneider per\u00f2 non prese parte per cause non chiarite; in seguito H\u00fctter dichiarer\u00e0 che Schneider era impegnato in altri progetti comunque correlati al gruppo. In tale circostanza, Schneider fu sostituito dal video operatore Stefan Pfaffe. A partire dal 21 novembre, Pfaffe prese definitivamente il posto di Schneider che abbandon\u00f2 il gruppo dopo trentotto anni di militanza.\nI concerti 3D, il nuovo album e la morte di Schneider (2011-2020).\nDall'inizio del 2011 i Kraftwerk furono impegnati in una serie di concerti, di cui alcuni anche al MoMA di New York e uno in Italia all'Arena di Verona. La principale novit\u00e0 fu l'evento \"Retrospective\", poi riproposto in altre occasioni, che consisteva in una batteria di concerti, per otto sere consecutive, con un'esibizione al giorno totalmente dedicata ad un album alla volta. Nel 2012, i Kraftwerk furono nominati per la Rock and Roll Hall of Fame del 2013, ma persero assieme a Chic, Deep Purple, Joan Jett &amp; The Blackhearts, The Marvelettes, The Meters, N.W.A, Paul Butterfield Blues Band e Procol Harum in favore di Albert King, Donna Summer, Heart, Public Enemy, Randy Newman e Rush. Nel giugno del 2013 Ralf Hutter annunci\u00f2 un nuovo album in lavorazione. La formazione di D\u00fcsseldorf venne rinominata per la Rock and Roll Hall of Fame del 2015 e del 2017.\nNel 2017 usc\u00ec il cofanetto \"The Catalogue 3-D\", pubblicato in pi\u00f9 edizioni (Blu-ray, vinili e CD) che comprende i loro otto dischi completamente rimasterizzati. La versione blu-ray comprende i video digitali in 3-D che accompagnano gli attuali concerti dal vivo; questo cofanetto non \u00e8 da confondere con un altro (\"The Catalogue\") pubblicato nel 2009 che invece raccoglie gli otto album nella versione originale, seppur remixati. \"The Catalogue 3-D\" fu premiato ai Grammy Award per il miglior album di musica elettronica e dance.\nIl 21 aprile 2020 muore il fondatore Florian Schneider all'et\u00e0 di 73 anni, dopo una breve lotta contro il cancro. L'annuncio viene dato dallo storico amico e co-fondatore Ralf H\u00fctter il 6 maggio successivo. I due membri Karl Bartos e Wolfgang Fl\u00fcr proprio nelle ultime interviste parlarono di come avevano ripreso i contatti con Florian negli ultimi anni.\nStile musicale.\nGruppo ispirato al minimalismo e alla musica colta di Stockhausen, i Kraftwerk si distinguono per lo stile volutamente freddo e in qualche modo vicino all'estetica futurista. Le loro sonorit\u00e0 ritmiche e robotiche li hanno resi importanti antesignani di innumerevoli tendenze della musica elettronica, quali la techno, la musica house e la musica industriale, e dell'hip hop, nonch\u00e9 gli inventori del cosiddetto \"techno pop\": un genere che sarebbero andati a definire con \"Autobahn\" (1974), l'album della loro svolta \"commerciale\". Il gruppo definisce il suo stile musicale come \"robot pop\" mentre \"AllMusic\" li fa anche entrare nel novero dei gruppi del proto-punk, del rock sperimentale e dell'indie rock.\nTuttavia la musica dei Kraftwerk \u00e8 frutto di un'evoluzione. Con i primi due omonimi album del 1970 e del 1972, lo stile della formazione \u00e8 vicino alla musica cosmica tedesca e sarebbe \"ispirato ad angoscianti realt\u00e0 metropolitane, con ostiche sonorit\u00e0 ai confini del rock\". Dopo l'album di transizione \"Ralf and Florian\" (1973) il gruppo prende le distanze dal krautrock delle origini per avvicinarsi al rock elettronico con \"Autobahn\", caratterizzato da un \"sound\" pi\u00f9 personale. Il primo album interamente elettronico \u00e8 per\u00f2 \"Radio-Activity\" (1975) che segna un momentaneo e parziale riavvicinamento all'avanguardia dei primi dischi. Il successivo e pi\u00f9 ballabile \"Trans-Europe Express\" (1977) \u00e8 considerato un altro capitolo importantissimo nella discografia dei Kraftwerk che accosta pop e musica concreta, mentre Il seguente \"The Man Machine\" (1978) \"riprende e attualizza le migliori invenzioni dei primi Kraftwerk ultra sperimentali e lancia in orbita un'inedita forma di technopop ad alto quoziente di aristocrazia dandy\". In dischi pi\u00f9 recenti quali \"Computer World\" (1981) ed \"Electric Caf\u00e9\" (1986) il gruppo di D\u00fcsseldorf si avvicina alla dance minimale."}
{"id": "200293", "revid": "1318658", "url": "https://it.wikipedia.org/wiki?curid=200293", "title": "United States Geological Survey", "text": "L\u2019 Istituto Geologico degli Stati Uniti ( o USGS, dall\u2019inglese \"United States Geological Survey)\" \u00e8 un'agenzia scientifica del Governo degli Stati Uniti. Gli scienziati dell'USGS studiano il territorio degli USA, le sue risorse naturali e i rischi naturali che lo minacciano.\nL'organismo si suddivide in dipartimenti che trattano quattro maggiori discipline scientifiche, biologia, geografia, geologia e idrologia. L'USGS \u00e8 un organismo operativo e di ricerca, privo di poteri legali (non ha responsabilit\u00e0 normative) che esegue ricerche sui fatti oggettivi relativi all'ambiente.\nStoria.\nL'USGS \u00e8 stato fondato da Clarence King il 3 marzo 1879 attraverso la fusione in un'unica organizzazione di diverse agenzie geodetiche di rilevamento territoriale. Dal 1962 \u00e8 stato coinvolto anche in attivit\u00e0 di esplorazione e cartografia dell'intero globo, della Luna e dei pianeti. Esso fa parte dello dipartimento degli interni degli Stati Uniti ed \u00e8 l'unica agenzia scientifica di questo ministero. L'USGS impiega circa dipendenti, ha il suo quartier generale a Reston (Virginia) mentre gli altri pi\u00f9 importanti uffici si trovano a Denver (Colorado) e a Menlo Park (California).\nObiettivi.\nL'USGS \u00e8 la maggiore agenzia per la cartografia civile degli Stati Uniti; essa \u00e8 nota per le sue carte topografiche del territorio degli Stati Uniti in scala 1: con quadrangoli di 7,5 minuti primi.\nL'USGS gestisce il National Earthquake Information Center con sede a Golden (Colorado), organismo in grado di individuare la posizione e la magnitudo dei terremoti di tutto il mondo. Il National Geomagnetism Program dell'USGS monitora il campo magnetico terrestre in osservatori magnetici e distribuisce in tempo reale i dati di magnetometria.\nNel 2005 l'agenzia stava lavorando per creare un National Volcano Early Warning System un sistema di monitoraggio e previsione delle eruzioni vulcaniche, migliorando il monitoraggio strumentale dei 169 vulcani nel territorio statunitense e predisponendo delle metodologie per la valutazione dei rischi che si determinano nei vari siti. L'USGS gestisce altri 17 centri di ricerca negli Stati Uniti, compreso il Patuxent Wildlife Research Center. Il motto dell'USGS \u00e8 \"science for a changing world\" (\"la scienza per un mondo in cambiamento\").\nCollegamenti esterni.\nSiti delle discipline trattate dai dipartimenti dell'USGS:"}
{"id": "200294", "revid": "599", "url": "https://it.wikipedia.org/wiki?curid=200294", "title": "USGS", "text": ""}
{"id": "200303", "revid": "1788047", "url": "https://it.wikipedia.org/wiki?curid=200303", "title": "Baden", "text": ""}
{"id": "200306", "revid": "16073", "url": "https://it.wikipedia.org/wiki?curid=200306", "title": "Seconda relazione fondamentale della trigonometria", "text": ""}
{"id": "200308", "revid": "729019", "url": "https://it.wikipedia.org/wiki?curid=200308", "title": "Malattia di Darier", "text": "La malattia di Darier, o discheratosi follicolare di Lutz-Darier-White, \u00e8 una genodermatosi a trasmissione autosomica dominante caratterizzata da un'eruzione cutanea costituita da papule ipercheratosiche.\nStoria.\nFu descritta per la prima volta nel 1889 da Ferdinand-Jean Darier e James Clarke White.\nEpidemiologia.\nLa prevalenza \u00e8 di 1 caso ogni 30.000-100.000 abitanti. Colpisce in egual misura sia uomini che donne. L'esordio della patologia si verifica solitamente durante l'adolescenza ma in alcuni casi pu\u00f2 non presentarsi prima della sesta o settima decade. Bench\u00e9 la penetranza sia completa negli adulti, l'espressione fenotipica \u00e8 variabile.\nPatogenesi.\nLa malattia di Darier \u00e8 causata da mutazioni nel gene \"ATP2A2\", nel locus 12q24.1, composto da 21 esoni, codificanti per tre isoforme di 4,4 kb (SERCA2a, SERCA2b e SERCA2c) grazie allo splicing alternativo. La Ca2+ ATPasi del reticolo endoplasmatico di tipo 2 (SERCA2), \u00e8 un canale del Ca2+ transmembrana posto nel reticolo endoplasmatico e nel reticolo sarcoplasmatico. SERCA2a \u00e8 espressa prevalentemente nel muscolo striato e cardiaco, SERCA2b nell'epidermide e in altri tessuti, SERCA2c in modo pi\u00f9 diffuso. Fisiologicamente due ioni Ca2+ nel citoplasma entrano nel canale, vi si legano determinando la fosforilazione di questo da parte di ATP che a sua volta provoca un cambiamento conformazionale che ne permette il rilascio nel lume del reticolo endoplasmatico, dopodich\u00e9 il canale viene defosforilato ritornando allo stato iniziale. Sono note centinaia di mutazioni del gene ATP2A2 di tipo nonsenso, missenso e frameshift che determinano aploinsufficienza e riduzione della funzione del canale. \nIn seguito alla stimolazione dei GPCR da parte dei corrispondenti ligandi, si attivano vie di segnalazione mediate da IP3 che determinano il rilascio di Ca2+ dal reticolo endoplasmatico nel citoplasma. Elevate concentrazioni di Ca2+ citoplasmatico causano l'attivazione di TRPC1 (Transient Receptor Potential Cationic 1), un canale del calcio transmembrana che facilita l'ingresso di Ca2+ extracellulare nel citoplasma, riducendo l'apoptosi e favorendo la proliferazione cellulare. Basse concentrazioni di Ca2+ nel reticolo endoplasmatico determinano alterazioni nel ripiegamento proteico, nel traffico vescicolare e nelle modificazioni post-traslazionali. Questo sembra particolarmente importante per proteine del citoscheletro come le caderine e le desmoplachine che non vengono correttamente ripiegate o non raggiungono la membrana plasmatica; questo rende ragione dell'acantolisi caratterizzante la patologia. Risulta modificato anche il gradiente di Ca2+ negli strati epidermici determinando alterazioni nella differenziazione cellulare. Si pensa che l'assenza di meccanismi di compensazione dell'epidermide (come altre isoforme di SERCA) renda ragione delle manifestazioni quasi esclusivamente cutanee della patologia.\nIstologia.\nL'epidermide \u00e8 caratterizzata da acantolisi con formazione di lacune che sono inizialmente soprabasali poi si diffondono irregolarmente attraverso lo strato spinoso. Negli strati superiori dell'epidermide, l'alterata differenziazione dei cheratinociti determina cellule discheratosiche dal citoplasma eosinofilo, piccoli nuclei picnotici scuri ed alone perinucleare note come \"corpi rotondi\", riscontrabili nello strato spinoso e cellule di piccole dimensioni dal citoplasma eosinofilo raggrinzito e nuclei allungati note come \"grani\", riscontrabili nello strato corneo e nello strato granuloso. Si ritiene che siano il risultato di una forma di apoptosi. Lo strato corneo mostra ipercheratosi ortocheratosica. Il derma superficiale presenta un infiltrato linfocitario di lieve o media entit\u00e0 con rari eosinofili e protrusioni villose delle papille dermiche nelle lacune. Nella variante comedonica i tappi cheratinici sono pi\u00f9 pronunciati. Nella variante bollosa si riscontrano lacune di maggiori dimensioni che contengono numerose cellule acantolitiche.\nClinica.\nL'esordio della patologia si verifica solitamente entro i 20 anni ma pi\u00f9 raramente si pu\u00f2 presentare anche nell'infanzia e negli anziani. Fattori scatenanti possono essere il calore, la sudorazione, l'esposizione solare prolungata e la frizione. All'esordio interessa spesso le aree fotoesposte o pi\u00f9 prone alla macerazione e le unghie. Si presenta con un'eruzione costituita da papule ipercheratosiche, ruvide, untuose, di colore da rosso a bruno-giallastro, isolate o confluenti, sulle aree seborroiche ovvero regione temporale, viso, attaccatura dei capelli, cuoio capelluto, orecchie, collo, ascelle, regione sternale, dorso, perineo e alle pieghe ascellari, addominali e inguinali. Alle pieghe le lesioni si presentano come chiazze o placche formate dalla confluenza di numerose papule intensamente eritematose, fissurate, maleodoranti e vegetanti. Al dorso delle mani e dei piedi pu\u00f2 assumere l'aspetto dell'acrocheratosi verruciforme con papule piane, verrucose, del colore della cute o brunastre, ai palmi delle mani e alle piante dei piedi possono essere riscontrati pits, ipercheratosi focale o diffusa e macchie emorragiche. Nei fenotipi cutanei pi\u00f9 scuri si possono riscontrare piccole macule biancastre \"a confetto\" note come leucodermia guttata. Le unghie sono fragili, mostrano solchi e fissurazioni longitudinali dolenti e le caratteristiche bande longitudinali rosse e bianche terminanti con un'indentatura a V al bordo libero della lamina. Alla mucosa orale si presenta come papule biancastre ombelicate o \"ad acciottolato\" localizzate frequentemente al palato ma che possono interessare il resto della cavit\u00e0 orale, l'orofaringe e l'esofago; possono causare ostruzione dei dotti salivari e sialoadenite. Gli occhi possono presentare placche ipercheratosiche, erosioni corneali e blefarite.\nRaramente si possono sviluppare vescico-bolle alle pieghe, comedoni o lesioni nodulo-cisti acneiformi.\nLe lesioni della malattia di Darier sono frequentemente soggette a sovrainfezioni batteriche e da HSV o herpes zoster. Le patologie neuropsichiatriche risultano pi\u00f9 comuni rispetto alla popolazione generale. Le lesioni tendono a peggiorare o a recidivare nella stagione calda.\nPrognosi.\nSi tratta di una patologia ad andamento cronico-recidivante. La severit\u00e0 della patologia \u00e8 variabile e, sebbene in parte determinata dalla specifica mutazione in ATP2A2, sembra anche influenzata da fattori ambientali. Possono essere coinvolte le sole lamine ungueali cos\u00ec come quasi l'intera superficie cutanea.\nDiagnosi.\nLa malattia di Darier \u00e8 diagnosticata clinicamente e confermata mediante biopsia ed esame istopatologico. Nelle lesioni sintomatiche o su cui si sospetta sovrainfezione vanno effettuati tamponi cutanei ed esami colturali con antibiogramma volti all'identificazione del patogeno e all'impostazione di una terapia antibiotica efficace.\nTerapia.\nNon esiste una terapia efficace e risolutiva; discreti risultati si ottengono con i retinoidi per uso sistemico, ma le recidive sono quasi sempre presenti alla sospensione della terapia. I trattamenti locali si basano invece su antisettici, emollienti e cheratoplastici.\nAttualmente la migliore terapia rimane la somministrazione di retinoidi, sia in forma orale (come l'Acitretina) che in forma topica."}
{"id": "200309", "revid": "125271082", "url": "https://it.wikipedia.org/wiki?curid=200309", "title": "Movimento Fascismo e Libert\u00e0 - Partito Socialista Nazionale", "text": "Il Movimento Fascismo e Libert\u00e0 - Partito Socialista Nazionale (MFL-PSN), \u00e8 un partito politico italiano fondato il 25 luglio 1991 dal giornalista e senatore del MSI Giorgio Pisan\u00f2 con la denominazione Movimento Fascismo e Libert\u00e0, cambiata poi nell'attuale nel 2009.\nStoria.\n\"Fascismo e Libert\u00e0\" nel 1989 nasce come corrente politica interna al Movimento Sociale Italiano - Destra Nazionale, facendo riferimento al senatore Giorgio Pisan\u00f2 e al suo settimanale Candido.\n\"Fascismo e Libert\u00e0\" nel luglio 1991 esce dal Movimento Sociale Italiano dell'allora segretario Gianfranco Fini.\nGiorgio Pisan\u00f2 guida la frangia dei \"camerati irriducibili\" fondando il 25 luglio 1991 il nuovo soggetto politico profondamente mussoliniano denominato \"Movimento Fascismo e Libert\u00e0\" \"(MFL)\".\nNel 1994 il \"MFL\" partecipa ad un progetto di conservazione missina con una decina di ex-dirigenti del MSI guidati da Pino Rauti, fondando il 3 marzo 1995 il Movimento Sociale Fiamma Tricolore.\nAlcuni mesi pi\u00f9 tardi, dopo una breve esperienza minoritaria all'interno del nuovo soggetto, il \"MFL\" esce dal Movimento Sociale Fiamma Tricolore, ritrovando, (e da allora mantenendo), la sua unicit\u00e0 identitaria.\nDopo la morte di Pisan\u00f2 nel 1997, il movimento \u00e8 stato dilaniato da lotte interne circa la titolarit\u00e0 dei vertici.\nNel 2009, il \"Movimento Fascismo e Libert\u00e0 (MFL)\" aggiungendo la dicitura \"Partito Socialista Nazionale (PSN)\" alla originaria denominazione, radica le sue finalit\u00e0 ideologiche e si distingue nel caldeggiare le posizioni pi\u00f9 socialiste dell'originale fascismo rivoluzionario e della Repubblica Sociale Italiana.\nLe accuse di ricostituzione del PNF.\nIl MFL-PSN \u00e8 stato numerose volte citato in giudizio per supposta ricostituzione del disciolto Partito Nazionale Fascista e per apologia del fascismo (a causa dell'utilizzo di simbologia fascista). Per quanto riguarda l'ammissibilit\u00e0 dell'uso dei simboli fascisti nel corso delle elezioni le sentenze sono state di vario tipo e a volte, anche a distanza di pochi giorni, il giudizio della magistratura poteva apparire contraddittorio. In alcuni casi infatti tali simboli sono stati ammessi tout-court, in altri \u00e8 stato consentito solo l'uso (in tutto o in parte) del solo elemento figurativo (in generale il fascio repubblicano) ma sono state vietate diciture quali \"fascismo\" o \"fascista\", in altri casi ancora i simboli sono stati \"ammessi con riserva\".\nPartecipazione a elezioni.\nL'unica partecipazione del \"Movimento Fascismo e Libert\u00e0\" alle elezioni politiche nazionali avviene nel 1992. Il simbolo e la dicitura nella loro interezza non sono accettati: quello che rimane \u00e8 la scritta \u00abLibert\u00e0\u00bb lungo il cerchio di contorno.\nLa lista, presente solo in Calabria per la Camera e in Lombardia per il Senato, ottiene rispettivamente lo 0,21% e lo 0,11% nelle due regioni.\nIl movimento fa successivamente qualche sporadico ingresso in assemblee elettive, a partire dal 1999, presentando il suo simbolo in varie elezioni amministrative, ottenendo l'elezione di un piccolo numero di consiglieri comunali nel corso degli anni. Ad esempio alle elezioni amministrative 2010, il MFL-PSN elegge un consigliere comunale a Parella (TO) con 14 voti, mentre nel 2011 nel comune di Roatto (AT) ottiene 16 voti per il suo candidato a Sindaco; nel 2015 a Cellarengo (AT) elegge 3 consiglieri comunali, che si riconfermano nel 2020.. Alle elezioni amministrative italiane del 2017 ottiene tre consiglieri di opposizione nel comune di Mura (BS) con 41 voti, pari all'11,8%.\nIn occasione delle elezioni politiche di aprile 2006, il simbolo viene nuovamente ricusato dal Ministero dell'Interno. La dirigenza, cos\u00ec, presenta un altro simbolo, definito dalla stessa \u00abautocensurato\u00bb (si tratta in realt\u00e0 di sostituire l'emblema del fascio e la parola \u00abfascismo\u00bb con la scritta in colore bianco \u00abcensurato\u00bb su una macchia grigia). Nonostante la modifica, il MFL-PSN non riesce a partecipare all'elezione delle camere del Parlamento a causa del mancato raggiungimento delle firme necessarie alla presentazione delle liste. Il simbolo \u00abCensurato e Libert\u00e0\u00bb \u00e8 presente alle elezioni comunali di Torino, svoltesi il mese successivo alle politiche, con Carlo Gariglio come candidato a sindaco.\nIdeologia.\nIl MFL-PSN \u00e8 partito dichiaratamente fascista e nazionalsocialista, nonch\u00e9 l'unico in cui compaia la denominazione \"fascismo\" sul simbolo stesso, che include e pone in evidenza al centro un fascio littorio repubblicano di colore rosso.\nIl MFL-PSN, rifacendosi al fascismo pi\u00f9 ortodosso, prende le distanze dal Movimento Sociale Italiano della leadership di Gianfranco Fini e dai partiti neofascisti quali Casa Pound, Forza Nuova, Fiamma Tricolore, con cui rifiuta accordi o alleanze, ribadendo categoricamente di non essere classificabile come un partito di destra. Non a caso le maggiori critiche del MFL-PSN vengono mosse verso gli attuali movimenti e partiti di estrema destra, accusati di essere estranei al pensiero di Mussolini e di aver tradito l'ideologia del Ventennio.\nFin dall'elezione di Carlo Gariglio alla segreteria nazionale del partito, il MFL-PSN \u00e8 dichiaratamente antigiudaico. \nAlla base del suo programma politico vi \u00e8 la lotta al presunto \"sistema giudaico-massonico\".\nIl MFL-PSN aderisce alla World Union of National Socialists, l'internazionale neonazista."}
{"id": "200312", "revid": "767487", "url": "https://it.wikipedia.org/wiki?curid=200312", "title": "Ius gentium", "text": "In diritto romano, lo ius gentium \u00e8 l'insieme di regole che ha la sua fonte nella \"naturalis ratio\" e che viene osservato in eguale misura tra tutti i popoli. Esso si contrappone concettualmente allo \"ius civile\" quale diritto proprio di ciascuna \"civitas\".\nMentre lo \"ius civile\" deriva da leggi scritte, il primo trova invece la sua fonte nell'agire che resta invariato nel tempo, e diventa legittima prassi. Non riguarda, tuttavia, la tradizione di un popolo, ma le abitudini comuni agli uomini di ogni luogo e tempo, che si possono quindi ritenere connaturate con l'uomo e legittime.\nIl giurista romano Gaio ci fornisce nel paragrafo introduttivo delle sue \"Istituzioni\" la seguente nozione di \"ius gentium\": G. 1.1 \u00abQuod vero naturalis ratio inter omnes homines constituit, id apud omnes populos peraeque custoditur vocaturque \"ius gentium\", quasi quo iure omnes gentes utuntur. Populus itaque Romanus partim suo proprio, partim communi omnium hominum iure utitur\u00bb (trad.: \"Ci\u00f2 che invece ha stabilito la \"naturalis ratio\" tra tutti gli uomini viene in eguale misura osservato presso tutti i popoli ed \u00e8 chiamato \"ius gentium\", quasi come del diritto di cui si servono tutte le genti. E cos\u00ec il popolo romano si serve in parte del diritto proprio, parte del diritto comune a tutte le genti\").\nGenesi ed evoluzione dello \"ius gentium\".\nI primi vagiti dello \"ius gentium\" possono essere collocati nel periodo successivo al conflitto con Cartagine e all'espansione vertiginosa in Roma dei traffici commerciali. Allorch\u00e9 a Roma si riversarono mercanti e \"peregrini\" da ogni citt\u00e0 del mondo conosciuto si impose con immediata evidenza il problema del diritto applicabile alle controversie che riguardavano i \"cives\" e i non \"cives\" (\"peregrini\") da un canto, o i \"peregrini\" nei loro rapporti d'altro canto.\nAll'uopo non poteva certo essere applicato lo \"ius civile\", orgogliosa prerogativa dei \"cives romani\", considerato \"ius proprium civium Romanorum\". \nInutilizzabile lo \"ius civile\", venne in soccorso dei \"peregrini\" il pretore, che gi\u00e0 dal 367 a.C. amministrava la giustizia correggendo, modificando, ampliando all'occorrenza il diritto civile. Dotato di \"imperium\", il pretore bene poteva oltrepassare i limiti dello \"ius civile\" e applicare alle controversie tra i \"peregrini\" o tra \"peregrini\" e \"cives\" le regole esposte a inizio anno nel suo \"Edictum\".\nQuesto tipo di controversie divent\u00f2 cos\u00ec frequente nella prassi giudiziaria che nel 242 a.C. venne creato un secondo \"praetor\", cd. \"praetor peregrinus\", da affiancare a quello gi\u00e0 esistente, che assunse il nome di \"praetor urbanus\".\nCon il passare dei secoli, le norme codificate nell'editto del \"praetor peregrinus\" furono applicate anche ai rapporti tra i \"cives\". In quanto collegato all'idea di una \"naturalis ratio\" e all\"'honos\" del pretore, chiamato ad applicarlo, lo \"ius gentium\" appare collegato, come nozione , a quelle di \"ius naturale\" e di \"ius honorarium\", sia pure da essi distinto."}
{"id": "200324", "revid": "1543377", "url": "https://it.wikipedia.org/wiki?curid=200324", "title": "Patriarcato di Venezia", "text": "Il patriarcato di Venezia () \u00e8 una sede metropolitana della Chiesa cattolica in Italia appartenente alla regione ecclesiastica Triveneto. Nel 2019 contava 310.640 battezzati su 365.251 abitanti. \u00c8 retto dal patriarca Francesco Moraglia.\nTerritorio.\nIl territorio si estende per 871\u00a0km\u00b2 sulla citt\u00e0 metropolitana di Venezia centrale, comprendendo interamente i comuni di Mira, Venezia, Quarto d'Altino, Cavallino-Treporti, Jesolo, Eraclea e gran parte di quello di Caorle. A questi si aggiunge una piccolissima porzione del comune di Mirano (alcune vie a sud est della cittadina afferenti alla parrocchia di Marano Veneziano, nel vicariato di Mira/Gambarare), parte del comune di San Don\u00e0 di Piave (frazione Cittanova, con propria parrocchia), mentre vi sono escluse l'isola di Pellestrina di Venezia (quattro parrocchie in diocesi di Chioggia), la localit\u00e0 Ca' Nani di Jesolo (dipendente dalla parrocchia di Santa Maria di Piave, in diocesi di Treviso) e le frazioni San Giorgio di Livenza, Brussa e Castello di Brussa, in comune di Caorle (con proprie parrocchie di cui la prima in diocesi di Vittorio Veneto e le altre due in diocesi di Concordia-Pordenone).\nSede patriarcale \u00e8 la citt\u00e0 di Venezia, dove si trova la basilica cattedrale di San Marco. La basilica di San Pietro di Castello, gi\u00e0 cattedrale della diocesi di Castello, \u00e8 stata cattedrale del patriarcato fino al 1807.\nParrocchie.\nIl patriarcato comprende 125 parrocchie nella citt\u00e0 metropolitana di Venezia suddivise in 9 vicariati:\nDal 1818 al 1968 esistette anche una \"forania di Torcello\", comprendente i territori della soppressa diocesi di Torcello, ovvero le parrocchie di Torcello, San Magno di Tre Palade, San Michele del Quarto, San Giovanni Battista di Jesolo, Santa Maria di Jesolo, Santa Maria Elisabetta del Cavallino, Santissima Trinit\u00e0 di Treporti, San Martino di Burano, Santa Caterina di Mazzorbo, Santa Maria e Donato di Murano e San Pietro di Murano. Fu sostituita dal \"vicariato dell'Estuario\", con sede a Burano, poi a sua volta integrato nel \"vicariato di Cannaregio-Estuario\".\nProvincia ecclesiastica.\nIl Patriarcato di Venezia ha come suffraganee:\nStoria.\nIl titolo risale all'8 ottobre 1451 ed \u00e8 erede dell'antico patriarcato di Grado. Quest'ultimo fu istituito nel 606 in seguito allo scisma che divise il patriarcato di Aquileia: il territorio risult\u00f2 allora diviso nelle due sedi di Grado, filoromana, e di Cormons, scismatica. Dopo la ricomposizione dello scisma (699) il patriarcato di Grado rimase comunque indipendente e gli vennero riconosciute come suffraganee le numerose diocesi della \"Venetia maritima\" (cio\u00e8 la costa compresa tra la Laguna Veneta e l'Istria, allora domini bizantini).\nFrattanto, nel 774, lo sviluppo urbanistico di Venezia aveva portato alla fondazione della diocesi di Olivolo (che prese il nome di Castello nell'XI secolo) e, per lo stesso motivo, anche il patriarca di Grado fin\u00ec per trasferirsi nella citt\u00e0 lagunare, nel 1105, stabilendosi presso la chiesa di San Silvestro.\nQuando, nel corso del Medioevo, i numerosi centri insulari della Laguna finirono per agglomerarsi gradualmente dando una fisionomia pi\u00f9 unitaria a Venezia, risult\u00f2 che in citt\u00e0 erano contemporaneamente presenti quattro cariche ecclesiastiche di rango episcopale, ciascuna con propria giurisdizione:\nA queste si aggiungevano diverse altre diocesi con sede in laguna: Torcello, Chioggia, Caorle, Equilio ed Eraclea.\nNel corso del XV secolo avvennero una serie di sconvolgimenti che riformarono profondamente l'organizzazione territoriale della Chiesa in zona.\nNel 1440 il veneziano papa Eugenio IV univa al patriarcato di Grado la soppressa diocesi di Eraclea.\nL'8 ottobre 1451, con la bolla \"Regis aeterni\" di papa Niccol\u00f2 V, vennero soppressi il patriarcato di Grado e la diocesi di Castello. Con i territori e le giurisdizioni di entrambe fu eretto il patriarcato di Venezia e vi fu nominato l'ultimo vescovo castellano, Lorenzo Giustiniani. La sede patriarcale rimase nella basilica di San Pietro di Castello, precedente cattedrale della diocesi castellana.\nNonostante il titolo altisonante, il territorio del patriarcato di Venezia era in origine molto modesto e per secoli si limit\u00f2 alla sola citt\u00e0 e ad alcune exclavi in terraferma: Gambarare, erede dell'abbazia di Sant'Ilario, e i resti del patriarcato di Grado, ovvero la stessa Grado, Latisana e il cosiddetto \"Campardo\" (sei parrocchie localizzate a est di Conegliano). Aveva solo tre suffraganee: Chioggia e le decadenti Torcello e Caorle.\nNel 1465 la diocesi di Cittanova, che dal 1448 era stata data \"in commendam\" ai patriarchi, torn\u00f2 ad avere un proprio vescovo. Nel 1466 al patriarcato fu aggregata la soppressa diocesi di Equilio.\nIl 10 gennaio 1604 il Senato veneziano proib\u00ec la fondazione di ospedali gestiti da ecclesiastici, di monasteri, chiese e altri luoghi di culto senza autorizzazione preventiva della Signoria; il 26 marzo 1605 un'altra legge proibiva l'alienazione di beni immobili dai laici agli ecclesiastici, gi\u00e0 proprietari, pur essendo solo un centesimo della popolazione, di quasi la met\u00e0 dei beni fondiari della Repubblica; e limitava le competenze del foro ecclesiastico, prevedendo il deferimento ai tribunali civili degli ecclesiastici responsabili di reati di particolare gravit\u00e0. Il 17 aprile 1606 papa Paolo V con la bolla \"Superioribus mensibus\" scomunicava il Senato e scagliava l'interdetto sulla Serenissima, provvedimenti che ritir\u00f2 solo il 21 aprile 1607. Questi avvenimenti ritardarono la conferma romana del patriarca Francesco Vendramin, che avvenne nel 1608, tre anni dopo la nomina da parte del Senato della Serenissima; inoltre pot\u00e9 prendere possesso della sua sede solo nel gennaio 1609.\nNel 1751 fu soppresso il patriarcato di Aquileia e quello di Venezia rimase l'unico titolo patriarcale nella regione.\nNel 1807, dopo che con la caduta della Repubblica si era resa inutile la carica di primicerio della Basilica di San Marco, la cattedra venne definitivamente posta nella basilica di San Marco.\nIl 1\u00ba maggio 1818 avvenne il primo importante ampliamento dei confini con la bolla \"De salute dominici gregis\" di papa Pio VII. Al patriarcato vennero unite le soppresse diocesi di Caorle (costituita da appena due parrocchie) e di Torcello (undici parrocchie). Di contro, Grado passava a Gorizia e Gradisca, e Latisana a Udine, mentre le sei parrocchie del \"Campardo\" coneglianese andavano a Ceneda. Quanto alla metropolia, essa veniva estesa a tutto il Veneto e il Friuli (eccettuate Gorizia e Gradisca, e Trieste): Udine (che nel 1847 torner\u00e0 nuovamente sede metropolitana), Padova, Vicenza, Verona, Treviso, Ceneda, Concordia, Feltre e Belluno, Adria e, in via provvisoria, Cittanova, Capodistria, Parenzo e Pola.\nDall'8 al 12 agosto 1897 Venezia ospit\u00f2 il quinto Congresso eucaristico nazionale italiano.\nAltre variazioni importanti sono avvenute nel Novecento: nel 1919 fu acquisito il territorio dell'isola del Lido (parrocchia di Malamocco), gi\u00e0 parte della diocesi di Chioggia. Nel 1927 la diocesi di Treviso in forza della bolla \"Ob nova\" di papa Pio XI ha ceduto la gran parte della forania di Martellago, con le parrocchie di Chirignago, Mestre, Dese, Favaro, Trivignano, Zelarino, Campalto e Carpenedo, oltre che le parrocchie di Oriago, Borbiago e Mira.\nNel 1964, infine, \u00e8 stato abolito il titolo di patriarca latino di Costantinopoli.\nL'ultima variazione dei confini si \u00e8 avuta il 29 giugno 2018 quando, in forza del decreto \"Quo aptius\" della Congregazione per i vescovi, ha ceduto alla diocesi di Concordia-Pordenone le due parrocchie delle frazioni di Brussa e Castello di Brussa, in comune di Caorle.\nIl patriarcato di Venezia \u00e8 tradizionalmente sede cardinalizia: dal 1827 al 2011 tutti i patriarchi erano anche cardinali. Al patriarca di Venezia spetta inoltre storicamente il titolo di primate della Dalmazia. L'utilizzo del titolo di Patriarca di Venezia e Primate della Dalmazia \u00e8 ancora attestato alla fine del XVIII secolo (in latino: \"patriarch\u00e6 Venetiarum Dalmati\u00e6que primatis\").\nNel secolo scorso, ben tre patriarchi sono in seguito divenuti papi: san Pio X, san Giovanni XXIII ed il venerabile Giovanni Paolo I.\nRito.\nIl rito liturgico seguito nel patriarcato di Venezia \u00e8 quello romano. Tuttavia, sino al 1596, con l'uniformazione decretata dal Concilio di Trento, la metropolia di Venezia seguiva un particolare rito, detto patriarchino, di tradizione aquileiese ed ereditato dal patriarcato di Grado. Questo particolare rito rimase parzialmente in uso nella basilica di San Marco sino al 1807 e alla sua incorporazione nel patriarcato ed elevazione a chiesa cattedrale. Particolari caratteristiche del rito patriarchino erano una differente distribuzione delle feste liturgiche e il particolare tipo di canto polifonico, detto appunto \"canto patriarchino\" o \"aquileiese\".\nInsegne.\nAi patriarchi veneziani che non siano cardinali \u00e8 concesso l'uso straordinario della \"romana porpora\" gi\u00e0 da tempi antichi, facendo particolare attenzione alla berretta porpora che monta il fiocco come le altre dignit\u00e0 episcopali, in modo da non essere confusa con quella imposta dal pontefice durante il concistoro per la creazione di nuovi cardinali. \nUn'ulteriore differenza sta nel tipo di colore: il rosso vestito dai cardinali \u00e8 \"marezzato\" cio\u00e8 presenta delle striature nel rosso, mentre il rosso vestito da un patriarca non cardinale \u00e8 uniforme, cio\u00e8 senza le striature.\nLo stemma dei patriarchi cattolici, cos\u00ec come quello del patriarca di Venezia, prevede un galero verde con quindici fiocchi per parte e si distingue da quello dei cardinali per i colori verde e oro, anzich\u00e9 rosso.\nCronotassi dei patriarchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl patriarcato nel 2019 su una popolazione di 365.251 persone contava 310.640 battezzati, corrispondenti all'85,0% del totale.\nCulto.\nSanti e reliquie.\nPer la sua lunga e particolare storia, la Chiesa veneziana conserva un gran numero di reliquie e corpi di santi."}
{"id": "200327", "revid": "228587", "url": "https://it.wikipedia.org/wiki?curid=200327", "title": "Sepolcro di Hilarus Fuscus", "text": "Il sepolcro di Hilarus Fuscus \u00e8 un monumento funerario, posto sull'Appia Antica nei pressi di Roma. Sulla facciata in muratura era presente un'epigrafe recante il nome del defunto (in latino: \"Hilarus Fuscus\" o \"Hilarius Fuscus\", italianizzato anche in \"Ilario Fusco\"), sparita poi nel periodo tra il 1978 e 1998.\nDall'architettura del sepolcro e dall'analisi delle figure rappresentate (in particolare dalla pettinatura delle donne) \u00e8 possibile datare il monumento alla fine del periodo repubblicano, inizio dell'et\u00e0 imperiale (attorno al 30 a.C.).\nCitazioni letterarie.\nLa tomba viene anche ricordata da \u00c9mile Zola nel romanzo \"Roma\" del 1896."}
{"id": "200328", "revid": "1982", "url": "https://it.wikipedia.org/wiki?curid=200328", "title": "Croix-sur-Ourcq", "text": ""}
{"id": "200329", "revid": "11497", "url": "https://it.wikipedia.org/wiki?curid=200329", "title": "Castrocaro", "text": ""}
{"id": "200335", "revid": "115733924", "url": "https://it.wikipedia.org/wiki?curid=200335", "title": "Myxiniformes", "text": "Myxiniformes, missiniformi o missinoidi, sono un ordine di vertebrati agnati (classe myxini), stenotermi e stenoalini, ed esclusivamente marini.\nTassonomia.\nAssieme alle lamprede (ordine Petromyzontiformes o petromizonti) costituiscono gli unici rappresentanti attuali dell'infraphylum agnatha. Alcuni autori classificano il taxon all'interno della classe, altrimenti fossile, Heterostraci.\nSecondo recenti analisi molecolari, le missine appartengono anch'esse ai vertebrati. Altri, invece, considerano le missine come un gruppo gemello dei vertebrati all'interno del taxon Craniata.\nIl pi\u00f9 antico rappresentante del gruppo \u00e8 \"Myxinikela siroka\", del Carbonifero di Mazon Creek.\nDescrizione.\nLe missine, o mixine, sono creature marine anguilliformi, scheletricamente dotate del solo cranio. Hanno una bocca sprovvista di mascelle, allungata, non a forma di ventosa e dentellata come quella delle lamprede, ma con sei corti tentacoli e una lingua a pistone dentellata con la quale, agganciandola al dente palatino, dilaniano un punto vulnerabile, in genere apertura anale od opercolo, di animali debilitati o imprigionati e dentro cui penetrano profondamente, divorandoli dall'interno. Riescono a strappare brandelli della preda addentandola in questo modo e, dopo avere formato un nodo col corpo, lo fanno scorrere verso la testa strappandone il tessuto.Una caratteristica che li contraddistingue \u00e8 la posizione delle loro fessure branchiali, che \u00e8 leggermente spostata in direzione caudale; questo adattamento permette all'animale di non avere difficolt\u00e0 nella respirazione durante il pasto, potendo infatti addentrarsi con la parte cefalica all'interno del corpo della sua preda.\nSe minacciate, le missine sono in grado di emettere un muco fibroso da un centinaio di ghiandole disposte lungo il loro corpo. Il muco aumenta drasticamente di volume a contatto con l'acqua e impiega molto tempo a dissolversi, ed \u00e8 in grado di ostruire le branchie di qualunque pesce tenti di ingoiarle, provocando difficolt\u00e0 respiratorie e permettendo alle missine di fuggire.\nEtologia.\nHanno comportamento gregario e fossorio ed estrema specializzazione sensoriale, e sono in grado, in massa, di ridurre velocemente un pesce di grosse dimensioni o un cetaceo alle sole parti scheletriche, rivestite dalla pelle.\nGeneri.\nLa famiglia delle Myxinidae comprende 79 specie, divise in 6 generi:"}
{"id": "200340", "revid": "712828", "url": "https://it.wikipedia.org/wiki?curid=200340", "title": "Ordine della Fenice (Harry Potter)", "text": ""}
{"id": "200342", "revid": "185138", "url": "https://it.wikipedia.org/wiki?curid=200342", "title": "Za'tarc", "text": ""}
{"id": "200343", "revid": "12290", "url": "https://it.wikipedia.org/wiki?curid=200343", "title": "Hok'taur", "text": "Nella serie televisiva di fantascienza \"Stargate SG-1\", gli Hok'taur sono esseri umani sottoposti a mutazione genetica.\nTerminologia.\nHok'taur \u00e8 una terminologia Goa'uld composta dai due vocaboli: \"Hok\", che significa \"perfetto\" o \"migliorato\", e \"Taur\", che vuol dire \"umano\".\nHok'taur significa dunque \"umano perfetto\", ovvero un essere umano con capacit\u00e0 extra come forza sovrumana, velocit\u00e0 potenziata, intelligenza superiore, telecinesi, telepatia ecc.\nStoria.\nSul pianeta Hanka (P8X-987) il Goa'uld Nirrti lavor\u00f2 per anni per riuscire a creare un Hok'taur, facendo esperimenti su Cassandra negli episodi \"Il cavallo di Troia\" e \"Fuoco nella mente\". Nirrti mor\u00ec nella puntata \"\"Metamorfosi\" quando perse il controllo dei suoi \"esperimenti\" che la uccisero.\nPer sconfiggerla, l'SG-1 deve convincere gli Hok'taur delle loro buone intenzioni e sar\u00e0 proprio uno di loro che leggendo nella mente di Nirrti scopre la verit\u00e0.\nQuando Nirrti viene sconfitta dall'SG-1 gli Hok'taur vengono guariti dalla tecnologia che aveva loro modificato il DNA, che loro stessi avevano imparato ad usare."}
{"id": "200344", "revid": "37401", "url": "https://it.wikipedia.org/wiki?curid=200344", "title": "Il bell'Antonio", "text": ""}
{"id": "200346", "revid": "228587", "url": "https://it.wikipedia.org/wiki?curid=200346", "title": "Bolero", "text": ""}
{"id": "200347", "revid": "1305887", "url": "https://it.wikipedia.org/wiki?curid=200347", "title": "Big Fish", "text": "Il termine Big Fish, che significa \"grande pesce\" in lingua inglese, pu\u00f2 riferirsi a:"}
{"id": "200348", "revid": "287204", "url": "https://it.wikipedia.org/wiki?curid=200348", "title": "Ebouleau", "text": ""}
{"id": "200349", "revid": "287204", "url": "https://it.wikipedia.org/wiki?curid=200349", "title": "Epagny (Aisne)", "text": ""}
{"id": "200350", "revid": "287204", "url": "https://it.wikipedia.org/wiki?curid=200350", "title": "Eparcy", "text": ""}
{"id": "200351", "revid": "287204", "url": "https://it.wikipedia.org/wiki?curid=200351", "title": "Aves (isola)", "text": "L'isola di Aves (spagnolo: \"Isla de Aves\") \u00e8 una piccola e remota isola situata nel mar dei Caraibi, a e a 110 km a ovest delle isole di Guadalupa e Dominica. Lunga non pi\u00f9 di 375 metri e larga al massimo 50\u00a0m, il punto di massima altezza, in un giorno di bonaccia, \u00e8 di soli 4 metri; la sua superficie \u00e8 di circa 4,5\u00a0ha. In certi casi, durante le tempeste pi\u00f9 violente, l'isola viene completamente sommersa dalle acque. Formata da sabbia e povera di vegetazione, l'isola si trova in una zona pericolosa per la navigazione, come testimoniato dalle numerose barche naufragate lungo la costa.\nNon va confusa con le isole Las Aves, presso il gruppo de Los Roques, situate pi\u00f9 in prossimit\u00e0 delle coste venezuelane.\nLa Isla de Aves fa parte delle Dipendenze Federali Venezuelane. Le forze navali del Venezuela vi hanno installato una base militare che sorge su di una sorta di palafitta costruita al fine di proteggerla dalle maree. Alcuni stati caraibici, fra cui soprattutto la Dominica, rivendicano la sovranit\u00e0 dell'isola, da essi chiamata \"Bird Island\".\nLa isla de Aves deriva il suo nome dal fatto che essa \u00e8 luogo di riposo e riproduzione per molte specie di uccelli marini (\"aves\" in spagnolo significa infatti \"uccelli\") e per la tartaruga verde (\"Chelonia mydas\").\nStoria.\nL'isola fu probabilmente scoperta da Avaro Sanzze nel 1584, anche se non venne subito colonizzata. Successivamente \u00e8 stata rivendicata da Spagna, Gran Bretagna, Portogallo e Paesi Bassi. Nel corso dei secoli XVII, XVIII e XIX, gli abitanti delle isole olandesi Sint Eustatius e Saba visitarono regolarmente Aves per raccogliere uova di tartaruga e di uccelli.\nNel 1854, un capitano degli Stati Uniti scopr\u00ec le abbondanti quantit\u00e0 di guano su Aves e non molto tempo dopo inizi\u00f2 una raccolta sistematica. Sia le autorit\u00e0 olandesi sia quelle venezuelane dopo averlo scoperto iniziarono a protestare. Gli olandesi mandarono una nave da guerra ad Aves. Il capitano trov\u00f2 degli americani che caricano guano. Li inform\u00f2 che gli olandesi consideravano Aves appartenente ai Paesi Bassi.\nL'isola fu nuovamente coinvolta in controversie nel 1857 quando tre uomini di Boston: Shelton, Samson e Tappan; si trovarono in una disputa con il governo venezuelano dopo che avevano deciso di occupare l'isola \"che avevano scoperto in una condizione abbandonata\"; ci\u00f2 era stato fatto in conformit\u00e0 con la Guano Islands Act recentemente approvata. \nNel frattempo, nel 1859, l'amministratore di St. Eustatius diede una concessione per raccogliere il guano su Aves a \"Edward Green, Kean &amp; Co.\" di Baltimora a $ 2,50 per tonnellata. Decise che \"\"sebbene Aves non fosse mai stato effettivamente insediato dagli olandesi, gli abitanti di Statia e Saba avevano fatto uso dell'isola pi\u00f9 a lungo di quanto chiunque si possa ricordare\", il che \"costituiva una prova di possesso.\" Confer\u00ec una concessione provvisoria e chiese al Governatore di Cura\u00e7ao di confermare. Il governatore, nel frattempo, aveva ricevuto una richiesta di estrazione del guano su Aves da un gruppo di uomini d'affari isola olandese Sint Maarten, \"che si erano assicurati che Aves era riconosciuto come possedimento del governo olandese\"\".\nLe autorit\u00e0 olandesi di Cura\u00e7ao, sotto le quali ricadevano Sint Eustatius e Saba, si sedettero con i venezuelani e insieme decisero di trovare un giudice reciprocamente accettabile per decidere sulla propriet\u00e0 dell'isola di Aves. La regina di Spagna fu accettata da entrambe le parti e nel 1865 Isabella II decise in merito, votando a favore dei venezuelani.\nTuttavia, il giudizio di Isabella riconobbe il diritto degli abitanti delle isole olandesi St. Eustatius, Saba e St. Maarten di pescare nelle acque intorno a Aves. Poich\u00e9 questo era la necessit\u00e0 principale che avevano gli olandesi, accettarono la sentenza. Pi\u00f9 tardi, alcuni storici olandesi hanno sostenuto che i consiglieri di Isabella avrebbero potuto confondere Aves con l'arcipelago di Las Aves tra Bonaire e Los Roques, appena al largo della costa del Venezuela.\nDal 1878 al 1912, l'isola fu nuovamente occupata dai minatori di guano americani fino a quando le scorte non furono esaurite.\nIsla de Aves fu inclusa nella riorganizzazione territoriale del Venezuela fatta dal presidente Joaqu\u00edn Crespo nel 1895. Nel 1905, Isla de Aves era un comune chiamato \"Municipio Oriental\" parte del territorio federale di Col\u00f3n.\nNel 1950, una flotta della Marina venezuelana composta da due motovedette e una nave da trasporto furono inviate per prendere il controllo dell'isola con un gruppo di soldati.\nIl 2 giugno 1978, la Marina venezuelana fu mandata a fondare una base navale scientifica chiamata \"Sim\u00f3n Bol\u00edvar\" sul lato sottovento (ovest) vicino all'estremit\u00e0 meridionale dell'isola, costruita come una piattaforma costruita su palafitte parzialmente nell'acqua, che era abitata permanentemente da un gruppo di scienziati e personale militare.\nIl 28 marzo 1978, il Venezuela, usando come riferimento l'Aves Island, sanc\u00ec i suoi confini marittimi con gli Stati Uniti tra l'isola di Aves e Porto Rico nel Trattato di confine marittimo tra Stati Uniti e Venezuela; questo trattato entr\u00f2 in vigore il 24 novembre 1980 dopo essere stato ratificato da entrambe le parti.\nL'isola \u00e8 il territorio venezuelano pi\u00f9 vicino agli Stati Uniti, a circa 163 miglia dall'isola statunitense di St. Croix .\nIl 17 giugno 1980, il Venezuela concord\u00f2 con la Francia che la longitudine 62 \u00b0 48\u2032 52 \u2033 O dovrebbe essere il confine marittimo tra l'isola di Aves e la Guadalupa e la Martinica.\nDurante una visita in Venezuela, il primo ministro della Dominica Roosevelt Skerrit , nel giugno 2006, ha dichiarato che l\"'isola di Aves appartiene al Venezuela\", ponendo fine al reclamo territoriale."}
{"id": "200352", "revid": "287204", "url": "https://it.wikipedia.org/wiki?curid=200352", "title": "Henryk Dembinski", "text": ""}
{"id": "200353", "revid": "599013", "url": "https://it.wikipedia.org/wiki?curid=200353", "title": "Epaux-B\u00e9zu", "text": ""}
{"id": "200355", "revid": "287204", "url": "https://it.wikipedia.org/wiki?curid=200355", "title": "Epieds (Aisne)", "text": ""}
{"id": "200356", "revid": "1305772", "url": "https://it.wikipedia.org/wiki?curid=200356", "title": "Abacab", "text": "Abacab \u00e8 l'undicesimo album in studio del gruppo musicale britannico Genesis, pubblicato il 14 settembre 1981 dalla Charisma Records.\nDescrizione.\nL'album \u00e8 il primo registrato nello studio di propriet\u00e0 dei Genesis: \"The Farm\" a Chiddingfold, nel Surrey.\nIl titolo \"Abacab\" nacque durante le sedute di arrangiamento della \"title track\": il chitarrista Mike Rutherford, autore anche del testo, ha dichiarato allo show radiofonico statunitense \"In the Studio with Redbeard\": \u00abCi sono tre parti musicali in \"Abacab\", e ci riferivamo a loro come \"sezione A\", \"B\" e \"C\" [...] e in momenti diversi, erano in ordine diverso. Iniziavamo con la \"sezione A\" e poi \"sezione C\" [...] e ad un certo momento, l'ordine delle sezioni formarono la parola \"ABACAB\". La versione finale comunque non \u00e8 affatto cos\u00ec, \u00e8 qualcosa come \"Accaabbaac\"\u00bb .\nI Genesis con \"Abacab\" apportano alcune decisive e radicali modifiche al loro stile musicale, ed optano per sonorit\u00e0 generalmente pi\u00f9 minimaliste ed elettroniche rispetto alla loro produzione precedente, assorbendo a loro modo anche l'influenza di sonorit\u00e0 punk e new wave certamente pi\u00f9 in linea con il gusto di pubblico e critica all'inizio degli anni ottanta.\nI tre membri della band sono sempre stati concordi nel dichiarare che il cambio di direzione musicale, gi\u00e0 parzialmente incominciato con \"...And Then There Were Three...\" e \"Duke\" fosse necessario per la loro sopravvivenza in un clima musicale e commerciale segnato da profondi cambiamenti. Abbondano su quest'album brani semplici e concisi come \"Man on the Corner\", \"Keep It Dark\" e \"No Reply at All\", tutte pubblicate come singoli cos\u00ec come la stessa \"Abacab\" (che a tal fine fu privata della lunga coda strumentale che, sull'album, porta il brano a durare quasi 7 minuti); piuttosto lineari ed orecchiabili sono anche \"Like It or Not\" e \"Another Record\". Due sole tracce presentano un respiro pi\u00f9 ampio, vagamente pi\u00f9 vicino al rock progressivo degli anni precedenti: \"Me And Sarah Jane\" di Banks e \"Dodo/Lurker\". Completa la lista tracce \"Who Dunnit?\", definito da Phil Collins come \u00abla risposta dei Genesis al punk\u00bb: un brano infarcito di suoni dissonanti (generati soprattutto dal sintetizzatore polifonico ARP Quadra di Tony Banks) e con un testo volutamente demenziale; l'inclusione di questo brano nell'album fu dovuta, a quanto pare, al suggerimento del capo della Atlantic Ahmet Erteg\u00fcn che lo prefer\u00ec alla pi\u00f9 tradizionale \"You Might Recall\".\nDal punto di vista dei crediti, le composizioni attribuite all'intero gruppo prevalgono sui brani scritti dai singoli membri (una canzone per ciascun autore).\nPer la prima (e quasi unica) volta nella loro carriera, i Genesis ospitarono musicisti esterni su un loro disco in studio: Phil Collins, vincendo peraltro l'iniziale opposizione dei suoi compagni, chiam\u00f2 a suonare sul singolo \"No Reply at All\" l'intera sezione fiati degli Earth, Wind &amp; Fire, The Phenix Horns, gi\u00e0 apparsi sul suo fortunato esordio solista, \"Face Value\".\nUlteriore novit\u00e0 \u00e8 rappresentata dal fatto che i Genesis produssero \"Abacab\" praticamente da soli, pur con l'ausilio esperto dell'ingegnere del suono Hugh Padgham, che gi\u00e0 aveva assistito Collins in \"Face Value\". Padgham \u00e8 riconosciuto fra i principali responsabili del timbro caratteristico della batteria di Collins, carico di compressione e \"gate reverb\", inaugurato sul terzo album di Peter Gabriel (1980) e distintivo di quest'album e dei successivi lavori sia dei Genesis che dello stesso Collins come solista, nonch\u00e9 destinato ad influenzare anche il suono di molti altri dischi pop rock di quel decennio.\nNelle sessioni di registrazione di \"Abacab\" i Genesis registrarono altri cinque brani che, esclusi dall'album, furono pubblicati solo in un secondo tempo: \"Paperlate\", \"You Might Recall\" e \"Me And Virgil\" furono dapprima raccolti in un EP a 45 giri intitolato \"3\u00d73\" che, trainato dal brano \"Paperlate\" (anch'esso con i Phenix Horns), rimase ben dieci settimane in classifica e in seguito inclusi nell'edizione Europa/USA di \"Three Sides Live\"; altri due brani strumentali intitolati \"Naminanu\" e \"Submarine\" finirono invece sul lato B rispettivamente di \"Keep It Dark\" e \"Man On The Corner\": entrambi erano originariamente parte di un unico lungo brano la cui sequenza era: \"Dodo/Lurker/Submarine/Naminanu\" ma il gruppo alla fine li scart\u00f2 perch\u00e9 avevano un suono troppo legato al passato.\nAccoglienza.\nLa svolta stilistica si rivel\u00f2 in generale vantaggiosa per l'album, che vendette diversi milioni di copie in tutto il mondo. Nel Regno Unito fu il secondo disco consecutivo del gruppo a conquistare la vetta della Official Albums Chart. Negli Stati Uniti fu invece il loro primo lavoro capace di scalare la top 10 della Billboard 200, fino al settimo posto, nonch\u00e9 il primo a ottenere il disco di platino oltreoceano. In Italia raggiunse la seconda posizione in classifica, risultando il 13\u00ba disco pi\u00f9 venduto nel Paese durante l'anno 1981.\nL'album fu seguito da due tourn\u00e9e dal successo poco meno che planetario svoltesi tra settembre e dicembre del 1981. Gli spettacoli di New York e Birmingham furono registrati e in seguito pubblicati nell'album \"Three Sides Live\" del 1982."}
{"id": "200357", "revid": "1982", "url": "https://it.wikipedia.org/wiki?curid=200357", "title": "Epine-aux-Bois", "text": ""}
{"id": "200359", "revid": "1305772", "url": "https://it.wikipedia.org/wiki?curid=200359", "title": "Il fuggitivo", "text": ""}
{"id": "200360", "revid": "228587", "url": "https://it.wikipedia.org/wiki?curid=200360", "title": "Fanny", "text": ""}
{"id": "200361", "revid": "367445", "url": "https://it.wikipedia.org/wiki?curid=200361", "title": "Iles Braghetto", "text": "Biografia.\nLaureato in lettere presso l'Universit\u00e0 di Padova, insegnante di religione, \u00e8 stato consigliere regionale del Veneto e presidente della Commissione Bilancio e Affari Istituzionali della Regione Veneto. In passato \u00e8 stato anche assessore regionale alla Sanit\u00e0 e vicesindaco della citt\u00e0 di Padova.\nFino al 2009 \u00e8 stato deputato del Parlamento europeo. Candidato nel 2004 per la lista dell'UDC nella circoscrizione nord-est, \u00e8 stato proclamato il 28 luglio 2005 in sostituzione di Antonio De Poli, che opta per la carica di assessore della Regione Veneto, e dopo rinuncia dell'allora ministro Carlo Giovanardi. Era iscritto al gruppo del Partito Popolare Europeo e componente della Commissione per l'occupazione e gli affari sociali e della Commissione per la pesca.\nNel febbraio 2009 annuncia di voler uscire dall'UDC per candidarsi alle elezioni regionali venete del 2010 con l'Alleanza di Centro di Francesco Pionati che sostiene il Ministro Luca Zaia candidato alla presidenza del Veneto.\nIndagato nel 2021 per distrazione di fondi europei destinati tra il 2011 e 2014 dalla Regione Veneto a corsi di formazione professionali . Inoltre nello stesso ambito indagato per simulazione di reato e accesso non autorizzato alla banca dati dell'Agenzia delle Entrate ai danni di funzionari regionali che avevano sollevato il caso."}
{"id": "200362", "revid": "1181", "url": "https://it.wikipedia.org/wiki?curid=200362", "title": "Rocco Tano", "text": ""}
{"id": "200369", "revid": "406204", "url": "https://it.wikipedia.org/wiki?curid=200369", "title": "Gerarchia delle fonti di diritto", "text": ""}
{"id": "200376", "revid": "287204", "url": "https://it.wikipedia.org/wiki?curid=200376", "title": "Etampes-sur-Marne", "text": ""}
{"id": "200377", "revid": "287204", "url": "https://it.wikipedia.org/wiki?curid=200377", "title": "Etaves-et-Bocquiaux", "text": ""}
{"id": "200378", "revid": "287204", "url": "https://it.wikipedia.org/wiki?curid=200378", "title": "Etouvelles", "text": ""}
{"id": "200379", "revid": "399", "url": "https://it.wikipedia.org/wiki?curid=200379", "title": "Virginia Apgar", "text": "Ostetrica e anestesista allo Sloane Hospital for Women di New York, introdusse nel 1952 un sistema di valutazione della vitalit\u00e0 e dell'efficienza delle funzioni vitali primarie dei neonati chiamato \"Indice di Apgar\", che \u00e8 ancora oggi utilizzato in tutto il mondo.\nBiografia.\nL'infanzia di Virginia.\nVirginia Apgar nacque a Westfield, New Jersey, il 7 giugno 1909, da Helen Clarke Apgar e Charles Emory Apgar. Al momento della sua nascita, i suoi genitori avevano gi\u00e0 due bambini: Charles Emory Jr, che si ammal\u00f2 presto di tubercolosi e mor\u00ec prima di compiere quattro anni, e Lawrence Clarke che aveva due anni quando Virginia nacque. Anche Lawrence, purtroppo, non godeva di buona salute in quanto soffriva di eczema cronico; poich\u00e9 era principalmente la madre ad occuparsi di lui, Virginia trascorse la maggior parte della sua infanzia con il padre e fu grazie a questo che egli pot\u00e9 trasmetterle le sue pi\u00f9 grandi passioni: la musica e la scienza.\nSia Virginia che Lawrence, infatti, iniziarono fin da piccoli a prendere lezioni di musica: Lawrence suonava il pianoforte, mentre la piccola Ginny (cos\u00ec era soprannominata Virginia) impar\u00f2 a suonare il violino e il violoncello.\nL'amore per la scienza trasmessole dal padre, poi, fece s\u00ec che Virginia volle iscriversi, una volta terminato il Liceo, all'Universit\u00e0: ella scelse di laurearsi in medicina, scelta piuttosto inusuale tra le donne dell'epoca. Non avendo conosciuto prima d'allora nessuna donna medico, la sua scelta fu probabilmente influenzata dal fatto che entrambi i suoi fratelli avevano sofferto per qualche malattia ed ella era stata spesso in contatto con il medico che li aveva in cura.\nNel 1925 Virginia inizi\u00f2 a frequentare il Mount Holyoke College, South Hadley, Massachusetts, diplomandosi in zoologia e chimica. Durante gli anni trascorsi al College, continu\u00f2 a suonare entrando a far parte anche dell'orchestra del Mount Holyoke e partecip\u00f2 anche a molte altre attivit\u00e0 extracurriculari. Per pagarsi gli studi, per\u00f2, dovette fare anche numerosi lavori, tra cui quello di fare esperimenti sui gatti nel dipartimento di zoologia del College. Riusc\u00ec comunque a diplomarsi nel 1929 con ottimi risultati.\nGli anni all'universit\u00e0.\nConvinta di voler diventare un medico, Virginia entr\u00f2 al Columbia University's College of Physicians and Surgeons. Ben presto, per\u00f2, a causa della profonda crisi che colp\u00ec gli Stati Uniti nel 1929 la famiglia Apgar sub\u00ec notevoli danni economici e Virginia dovette accettare un prestito da alcuni amici di famiglia per poter continuare i suoi studi. Nonostante questo, si laure\u00f2 nel 1933: a 24 anni, Virginia Apgar realizzava il suo sogno e diventava finalmente un medico.\nVinse, poi, subito dopo un posto al Columbia Presbyterian Hospital per la specializzazione in chirurgia, dove inizi\u00f2 il suo internato sotto la guida del dottor Alan Whipple, primario di chirurgia dell'istituto.\nBen presto, per\u00f2, il dottor Whipple consigli\u00f2 a Virginia di abbandonare l'idea di specializzarsi in chirurgia per diversi motivi: a New York, all'epoca, i chirurghi erano moltissimi e a causa della grande crisi sarebbe stato ancora pi\u00f9 difficile per lei, essendo una donna, riuscire a praticare la professione; oltre questo, c'erano gi\u00e0 quattro chirurghi che facevano l'internato con il dottor Whipple e non c'erano altri finanziamenti.\nDalla chirurgia all'anestesia....\nNonostante questi problemi, il dottor Whipple era fermamente convinto che Virginia dovesse rimanere in Medicina e fu proprio lui a suggerirle di diventare un'anestesista. In quel periodo infatti erano pochi i medici specializzati in questo settore, tant'\u00e8 che l'anestesia era praticata pi\u00f9 che altro da infermiere, ma tutti erano consapevoli del fatto che questa specializzazione fosse di fondamentale importanza per la chirurgia. Fu anche questo uno dei motivi che spinse Virginia ad accettare il consiglio del dottore: gi\u00e0 dall'agosto 1934 inizi\u00f2 a cercare un posto dove iniziare questa nuova specializzazione. Per prima cosa scrisse al dottor Frank McMechan, segretario generale dell'Associated Anesthesists of the United States and Canada (all'epoca, la pi\u00f9 grande associazione del Nord America per l'anestesia), chiedendogli di inviarle una lista di possibili luoghi dove poter studiare. Questi le rispose inviandole una lista di tredici possibili posti, ma di questi solo due erano retribuiti. Per motivi finanziari, dunque, poich\u00e9 Virginia doveva mantenersi da sola, decise di terminare il suo internato in Chirurgia fino al novembre 1935.\nDal 1936 al 1937, Virginia impar\u00f2 le basi dell'anestesia dalle infermiere del Columbia Presbyterian Hospital.\nIl 1\u00ba gennaio del 1937, Virginia part\u00ec per un viaggio di sei mesi a Madison, Wisconsin, con lo scopo di visitare il dipartimento di anestesia guidato dal dottor Ralph Waters, ma ebbe numerosi problemi per trovare un luogo dove vivere e fu costretta a tornare a New York dove trascorse i successivi sei mesi con il dottor Ernest Rovenstine al Bellevue Hospital, incontrando ancora moltissimi problemi per trovare un alloggio, in quanto la maggior parte erano riservati agli uomini (cosa che la infastidiva molto).\nFinalmente nel 1938 termin\u00f2 il suo internato in anestesia al Bellevue e torn\u00f2 al Columbia Presbyterian Hospital per lavorare nel reparti di anestesia: durante lo stesso anno fu nominata primario di tale reparto. Fu la prima donna a riuscirci.\n...all'anestesia ostetrica.\nDal 1949, Virginia Apgar decise di specializzarsi ulteriormente e si interess\u00f2 all'anestesia ostetrica: il suo obiettivo era quello di assicurare alle donne che stavano per dare alla luce un bambino, soprattutto se con parto cesareo, il giusto quantitativo di anestetico, ma soprattutto voleva cercare di trovare il modo per ridurre la mortalit\u00e0 delle donne durante il parto, che all'epoca era elevatissima.\nEntr\u00f2 a far parte del Columbia's Sloane Hospital for Women, dove gi\u00e0 da prima che Virginia arrivasse si stava studiando il problema.\nL'entusiasmo di Virginia per questo nuovo obiettivo fu per\u00f2 smorzato nel 1950 dalla morte del padre: nonostante la grave perdita, Virginia fu confortata dal fatto che suo padre era almeno riuscito a vederla diventare medico.\nAl Columbia's Sloane Hospital inizi\u00f2 il suo lavoro organizzando un programma per l'insegnamento: tutti gli studenti avrebbero dovuto lavorare per due mesi nel reparto di anestesia ostetrica; bisogna dire che molti tra coloro che si stavano specializzando si sentivano in un certo qual modo onorati di poter lavorare con Virginia Apgar.\nIl suo metodo d'insegnamento era particolare: preferiva spiegare al letto del paziente, piuttosto che tenere solo lezioni teoriche e in pi\u00f9 spesso utilizzava il proprio corpo come modello; oltre le sue lezioni non c'era molto altro da leggere e studiare in quanto all'epoca era stato scritto ancora molto poco su questa specializzazione.\nL'attenzione per i neonati: l'Indice di Apgar.\nFin da quando si interess\u00f2 all'anestesia ostetrica, Virginia spese molto tempo e impegno nello studio degli effetti che gli anestetici utilizzati durante il parto avevano sui neonati, e ancora prima sui feti: si accorse, in particolare, che spesso gli anestetici causavano ai neonati problemi respiratori. Fu anche per questo motivo, dunque, che si inizi\u00f2 ad utilizzare l'anestesia epidurale piuttosto che quella totale sulle donne che stavano partorendo, dando cos\u00ec alle nuove mamme la possibilit\u00e0 di osservare fin dai primi istanti il proprio bambino.\nVirginia si interess\u00f2 poi al problema della rianimazione: si accorse che molto spesso i neonati che ne avevano bisogno, non erano rianimati nel modo corretto, anzi si rese conto che i metodi usati dai medici erano piuttosto scadenti.\nIn questo ambito, Virginia Apgar diede il suo pi\u00f9 grande contributo alla medicina: il punteggio di Apgar. Prima dell'introduzione di tale punteggio, i neonati non ricevevano le giuste attenzioni subito dopo la nascita, tanto \u00e8 vero che molto spesso accadeva che bambini apparentemente sani alla nascita, morivano pochi minuti dopo.\nL'invenzione di questo codice fu quasi casuale: una mattina del 1949, uno studente chiese alla dott.ssa Apgar quale fosse il metodo migliore per visitare un bambino appena nato; Virginia annot\u00f2 su un foglio cinque punti da considerare e un relativo punteggio da attribuire al neonato sulla base delle osservazioni effettuate. I punti da valutare erano: attivit\u00e0 cardiaca, attivit\u00e0 respiratoria, tono muscolare, reattivit\u00e0 alla stimolazione, colorito.\nTale codice doveva servire a medici e infermieri in sala parto per stabilire se un neonato avesse bisogno o meno di rianimazione.\nUn \"prototipo\", se cos\u00ec si pu\u00f2 definire, del punteggio di Apgar fu presentato nel 1952, sotto il nome di \"Newborn Scoring System\" al congresso della International Anesthesia Research Society e fu poi pubblicato ufficialmente nel 1953. A partire dal 1962, si inizi\u00f2 a chiamarlo \"punteggio di Apgar\".\nIl pediatra Joseph Butterfield utilizz\u00f2 le lettere del cognome APGAR per creare un acronimo che facesse memorizzare meglio agli studenti i cinque punti da analizzare:\nTale acronimo fu poi pubblicato nel 1963 sul Journal of the American Medical Association (JAMA).\nGli hobby di Virginia.\nLa medicina non fu l'unico interesse di Virginia: ebbe infatti numerosi hobby e non permise mai che il lavoro la assorbisse completamente. Uno dei suoi interessi era collezionare francobolli, ma amava molto anche lo sport: andava spesso a pesca (grazie ai suoi numerosi viaggi pesc\u00f2 anche lungo la barriera corallina in Australia), giocava a badminton e a golf ed era anche una tifosa di football; le piaceva anche il giardinaggio.\nOltre questo, ogni momento per lei era buono per imparare qualcosa di nuovo, il mondo era la sua classe e ogni giorno c'era una nuova eccitante lezione da imparare. Il dottor Stanley James, professore emerito di pediatria e di ginecologia e ostetricia la defin\u00ec una \"studentessa fino al giorno della sua morte\". Qualche anno prima di morire, ad esempio, volle addirittura imparare a guidare un aereo e inizi\u00f2 a prendere lezioni di volo.\nVirginia era anche un'eccellente relatrice e le sue lezioni erano molto amate dal pubblico poich\u00e9 sapeva come renderle divertenti.\nTra tutti i suoi numerosi hobbies, per\u00f2, sicuramente il suo preferito rimaneva la musica: nonostante tutti i suoi impegni non smise mai di suonare il violino e il violoncello ed ebbe anche occasione di esibirsi insieme alla Teaneck Symphony of New York, Amateur Music Players e nel Catgut Acoustical Society. Amava talmente tanto la musica che decise persino di imparare a costruire da sola i propri strumenti: un giorno una sua paziente, Carleen Hutchins, le raccont\u00f2 come aveva costruito il proprio violino e le permise anche di suonarlo; fu probabilmente da qui che nacque questo nuovo interesse in Virginia. A causa dei numerosi impegni di lavoro, aveva tempo di dedicarvisi solo da mezzanotte alle due, nella camera da letto del suo appartamento, e lavorando solo cos\u00ec poche ore al giorno riusc\u00ec a costruire un violino, un violoncello e una viola.\nL'esperienza al March of Dimes.\nNel 1959, Virginia decise di concedersi un anno sabbatico, ma non smise certo di studiare: si iscrisse alla Johns Hopkins University di Baltimora per conseguire un diploma per la Sanit\u00e0 Pubblica e continu\u00f2 a tenere conferenze soprattutto sui difetti che riscontrava nei neonati.\nIl diploma che aveva appena conseguito e il suo interesse ad aiutare i neonati, specialmente se avevano malformazioni, fecero s\u00ec che il 19 aprile 1959 le fosse chiesto di entrare a far parte della National Foundation for Infantile Paralysis, forse pi\u00f9 noto come March of Dimes, un'organizzazione fondata nel 1938 dall'allora presidente degli Stati Uniti Franklin Delano Roosevelt per curare e vaccinare i bambini affetti da poliomielite. Virginia accett\u00f2, ma contemporaneamente dovette lasciare il Columbia Hospital e di conseguenza l'anestesia, poich\u00e9 non sarebbe stata in grado di gestire al meglio entrambi gli impegni.\nNel giugno del 1959, dunque, entr\u00f2 a far parte ufficialmente del March of Dimes, come direttrice del Dipartimento di malattie congenite e nel 1968 fu nominata vicepresidente della Fondazione.\nDurante tutti questi anni, la sua preoccupazione principale fu quella di raccogliere fondi per finanziare la ricerca soprattutto riguardo alle cause che scatenavano malattie congenite; organizz\u00f2 anche dei corsi che insegnassero ai genitori come contribuire alla prevenzione di alcune di queste malattie e soprattutto come occuparsi di bambini nati con malformazioni.\nGrazie al contributo di Virginia e al suo programma di raccolta fondi, la poliomielite fu presto praticamente eliminata dagli Stati Uniti.\nGli ultimi anni.\nDal 1963 in poi, Virginia pubblic\u00f2 moltissimi articoli (oltre 70) riguardo l'anestesiologia, la rianimazione e le anomalie congenite, fino a quando nel 1972 pubblic\u00f2 con il contributo di Joan Beck il suo primo libro intitolato \"Is my baby all right?\". Nel frattempo continu\u00f2 a tenere conferenze soprattutto riguardo alla sindrome di Down pubblicando ancora una volta numerosi articoli che furono poi raccolti dalla New York Academy of Sciences in un libro intitolato \"Down's Syndrome (Mongolism)\" nel 1970.\nNel 1974 il suo fisico cominci\u00f2 a non sopportare pi\u00f9 una vita cos\u00ec impegnativa e fu presto ricoverata al Columbia Presbyterian Medical Center di New York, dove mor\u00ec il 7 agosto 1974 a causa di una cirrosi del fegato, di cui soffriva da alcuni anni. Virginia fu sepolta accanto ai suoi genitori (la madre era morta nel 1969) nel Fairview Cemetery a Westfield, nel New Jersey: sulla sua tomba furono incise le parole \"Creator of the Apgar Score\".\nL'Indice di Apgar.\nL'Indice di Apgar \u00e8 un criterio per valutare le condizioni di salute dei neonati subito dopo la nascita. In base alla valutazione di alcuni parametri ad ogni neonato viene attribuito un punteggio che va da 0 a 10; solitamente si ripete la visita ad un minuto e a cinque minuti dopo la nascita, ma se le condizioni del neonato si mostrano particolarmente critiche pu\u00f2 e deve essere effettuato in qualsiasi istante di vita.\nIn base a tali parametri si considera normale un neonato con punteggio compreso tra 7 e 10, moderatamente depresso se ha un punteggio compreso tra 4 e 6, infine gravemente depresso se ha un punteggio minore di 4.\nEcco come Virginia Apgar descrisse nell'articolo del 1953 l'applicazione del suo punteggio:\n\"\u00c8 stata fatta una lista di tutti i segni obiettivi che si potevano riscontrare in ogni caso in un neonato al momento della nascita. Di questi, sono stati considerati utili cinque segni che possono essere facilmente determinati senza interferire con la cura del bambino. Ad ogni segno \u00e8 attribuito un punteggio pari a 0, 1 o 2 a seconda se questo \u00e8 presente o assente. Un punteggio di 10 indica che il bambino \u00e8 nelle migliori condizioni possibili. Il momento per valutare questi segni [...] corrisponde a 60 secondi dopo la nascita.\nI parametri considerati sono i seguenti:\nRiconoscimenti.\nVirginia Apgar, nel corso della sua vita ma anche dopo la sua morte, ricevette numerosissimi riconoscimenti e incarichi di prestigio dalla maggior parte delle Associazioni di cui fece parte, a testimonianza dell'impegno e dell'enorme contributo che diede alla medicina grazie al suo operato.\nOltre questo fu membro onorario dell'American Academy of Pediatrics e dell'American College of Obstetricians and Gynecologists, ma anche un membro in numerosi gruppi di ricerca: l'American Association for the Advancement of Science, l'American Society of Human Genetics, l'Harvey Society, la Teratology Society e il Twenty-Five Year Club of Presbyterian Hospital di New York.\nBisogna sottolineare, infine, che la straordinaria personalit\u00e0 e l'operato di Virginia continuarono ad essere premiati anche dopo la sua morte:"}
{"id": "200380", "revid": "287204", "url": "https://it.wikipedia.org/wiki?curid=200380", "title": "Etreillers", "text": ""}
{"id": "200383", "revid": "287204", "url": "https://it.wikipedia.org/wiki?curid=200383", "title": "Etreux", "text": ""}
{"id": "200384", "revid": "599013", "url": "https://it.wikipedia.org/wiki?curid=200384", "title": "Etr\u00e9aupont", "text": ""}
{"id": "200391", "revid": "1226", "url": "https://it.wikipedia.org/wiki?curid=200391", "title": "11 settembre 2001", "text": ""}
{"id": "200393", "revid": "466539", "url": "https://it.wikipedia.org/wiki?curid=200393", "title": "Erba", "text": "Con il termine erba o pianta erbacea si indicano genericamente le piante con fusto non lignificato. Solitamente le erbacee sono annuali, ma non rare sono le specie biennali o perenni che, dopo l'appassimento della parte aerea, rinascono l'anno successivo grazie alla sopravvivenza della radice in stato quiescente durante la stagione sfavorevole.\nDescrizione.\nCon il termine \"erbe aromatiche\" si indicano le piante aromatiche, di cui si utilizzano esclusivamente fusti o foglie. Non tutte le erbe aromatiche sono per\u00f2 piante erbacee, come ad esempio il Rosmarino. In erboristeria si parla invece di erbe medicinali o erbe officinali per quelle piante che hanno propriet\u00e0 curative e benefiche riconosciute dalla medicina.\nPer i tappeti erbosi alcune specie pi\u00f9 comuni sono le Graminacee \"Lolium perenne\", \"Poa pratensis\", \"Festuca arundinacea\", \"Festuca rubra commutata\", \"Festuca ovina\". Fuori dalle Graminacee \u00e8 popolare \"Dichondra repens\".\nMolte piante, per lo pi\u00f9 erbacee, hanno poi ricevuto il nome volgare di \"erba\" accompagnato da un complemento che quasi sempre ne specifica le caratteristiche o l'impiego. Tra le pi\u00f9 conosciute, spesso riconducibili non a una singola specie, ma a varie specie pi\u00f9 o meno simili, si possono citare: erba aglina, erba amara, erba bozzolina, erba bruca, erba canina, erba cannella, erba cimicina, erba coda, erba cornacchia, erba gatta, erba mate, erba medica, erba pignola, erba ragna, erba rota, erba stella, erba strega, erba pepe e cos\u00ec via."}
{"id": "200396", "revid": "125069341", "url": "https://it.wikipedia.org/wiki?curid=200396", "title": "Oltre (Claudio Baglioni)", "text": "Oltre - un mondo uomo sotto un cielo mago, noto anche come Oltre, \u00e8 l'undicesimo album da studio del cantautore Claudio Baglioni, pubblicato il 17 novembre 1990 dalla CBS. L'album contiene sperimentazioni con la world music, e fu registrato e prodotto nel giro di tre anni. In molte interviste Baglioni lo defin\u00ec come l'inizio di una trilogia del tempo, in cui \"Oltre\" rappresenta il passato, \"Io sono qui\" il presente e \"Viaggiatore sulla coda del tempo\" il futuro. L'album divise la critica musicale.\nRegistrazione.\nNell'estate del 1988, Baglioni inizi\u00f2 a comporre la musica per un nuovo album dopo tre anni dalla pubblicazione de \"La vita \u00e8 adesso\". Le prime sessioni di registrazione furono effettuate ai Real World Studios vicino a Bath, sotto la direzione di Celso Valli e Pasquale Minieri, nello stesso periodo in cui Peter Gabriel stava registrando la sua colonna sonora per \"L'ultima tentazione di Cristo\" di Martin Scorsese.\nIn una breve intervista pubblicata sul n. 1703 di \"Topolino\", Baglioni rivel\u00f2 in maniera implicita che il titolo del nuovo album sarebbe stato \"A presto\". Riguardo al processo creativo nella realizzazione delle canzoni, Minieri disse:\nPer quanto riguardava il titolo provvisorio, Minieri afferm\u00f2:\nL'8 settembre 1988, si tenne allo Stadio Comunale di Torino la tappa italiana dello Human Rights Now! di Bruce Springsteen, Sting, Peter Gabriel, Youssou N'Dour e Tracy Chapman. Baglioni fu scelto come il rappresentante per l'Italia, presentando canzoni inerenti al tema dell'evento (come la sua versione della \"Ninna nanna della guerra\" o \"Uomini persi\") e dichiarando la sua decisione di prendere parte al concerto per la causa dei diritti umani. Durante la sua esibizione, un piccolo gruppo di ultras iniziarono a fischiare e lanciare oggetti contro il cantante, ignorando la natura umanitaria del concerto e considerando Baglioni come insensibile alle tematiche (nonostante il suo repertorio contenesse canzoni di critica sociale e di speranza in un futuro migliore) e soprattutto fuori luogo in un evento da loro ritenuto come esclusivamente rock. L'evento spiacevole ebbe un forte impatto su Baglioni, che decise di non apparire pi\u00f9 in pubblico e di concentrarsi soltanto sull'album.\nNell'ottobre del 1989, iniziarono le prevendite del disco con il titolo provvisorio di \"Un mondo pi\u00f9 uomo sotto un cielo mago\" e per l'occasione venne rilasciata una brochure a finestra a tre ante, colorata di blu e rosso. Tuttavia, la CBS rinvi\u00f2 la pubblicazione dell'album al 1990 ed iniziarono inoltre a circolare voci secondo cui Baglioni non fosse stato soddisfatto del proprio lavoro svolto fino a quel momento e che avesse deciso di riscrivere completamente l'album, allontanando cos\u00ec la data del rilascio.\nIntanto, le sessioni di registrazione si spostarono in differenti studi in Europa e coinvolsero artisti internazionali, come Paco de Luc\u00eda e Youssou N'Dour, i collaboratori di Gabriel Tony Levin e Manu Katch\u00e9, nonch\u00e9 gli Italiani Pino Daniele e Mia Martini. I musicisti e cantanti coinvolti contribuirono con la loro musica e cultura nativa, per conferire all'album un suono e un'atmosfera etnici.\nSignificato dei brani.\n\"Oltre\" \u00e8 un concept album che segue la storia e l'evoluzione di Cucaio, il cui nome \u00e8 ispirato alla pronuncia sbagliata che Baglioni dava del suo nome quando era bambino. Riguardo al personaggio, Baglioni disse:\nAssieme all'album, \u00e8 presente un libretto contenente un testo, scritto con la tecnica del flusso di coscienza, attraverso il quale il cantautore spiega i \"Gusci\" delle canzoni.\nPubblicazione.\nNell'ottobre 1990, RaiStereoDue trasmise le prime due tracce dell'album un mese prima della pubblicazione ufficiale.\nIl successivo 4 novembre, Claudio Baglioni sub\u00ec un grave incidente automobilistico a Roma con la sua Porsche, con lacerazioni alla mano, al volto e alla lingua. I bollettini medici confermarono successivamente che gli interventi chirurgici non avrebbero costretto il cantautore ad interrompere la sua carriera. Il 15 novembre, Baglioni fu l'unico ospite in una puntata del Maurizio Costanzo Show di Canale 5, apparendo in pubblico per la prima volta dopo l'incidente.\nIl 17 novembre 1990, dopo tre anni dal suo annuncio, l'album di inediti fu pubblicato in Italia con il titolo \"Oltre - un mondo uomo sotto un cielo mago\" . Nel 1991 venne rilasciata una versione di \"Oltre\" in vari paesi tra cui Spagna, Canada, Germania, Francia, Nord e Sud America. \"Oltre\" \u00e8 l\u2019unico album di Claudio Baglioni pubblicato in tutta l\u2019Europa, a differenza di quegli degli anni settanta pubblicati solo in Spagna e Francia, e quelli degli anni ottanta pubblicati in Germania.\nNel febbraio 1991, la CBS dichiar\u00f2 che l'album aveva venduto in Italia pi\u00f9 di 900 000 copie.\nAccoglienza.\n\"Oltre\" sorprese i critici musicali e i giornalisti italiani. In un articolo scritto assieme ad Enzo Biagi per \"TV Sorrisi e Canzoni\", il compositore Ennio Morricone afferm\u00f2:\nIl critico musicale Gino Castaldo scrisse su \"La Repubblica\":\nRoberto Giallo su \"l'Unit\u00e0\" scrisse invece:"}
{"id": "200397", "revid": "729019", "url": "https://it.wikipedia.org/wiki?curid=200397", "title": "NPSH", "text": "NPSH, sigla di Net Positive Suction Head, \u00e8 la prevalenza netta di aspirazione positiva di una pompa, ovvero la differenza tra la pressione in un punto di un generico circuito idraulico e la tensione di vapore del liquido nello stesso punto, e dipende da parametri caratteristici dell'impianto, cio\u00e8 dalle modalit\u00e0 di installazione della pompa.\nL'NPSH normalmente viene indicata in metri di c.a..\nInstallazione pompe centrifughe.\nLe due tipiche installazioni di pompe centrifughe (ad asse orizzontale) sono: \nIn teoria una pompa centrifuga, creando il vuoto assoluto nella condotta di aspirazione potrebbe aspirare fino ad un'altezza di 10,33 m c.a. ( corrispondenti alla pressione atmosferica patt= 1,033 kg/cm2).\nIn realt\u00e0 l'aspirazione massima ammissibile non pu\u00f2 superare i 5 - 6 m c.a. (nelle pompe autoadescanti pu\u00f2 arrivare a 8 m) poich\u00e9 quando, a seguito dell'aspirazione generata dalla pompa, la pressione del liquido in un dato punto della condotta di aspirazione scende sotto la tensione di vapore del liquido stesso, si iniziano a liberare bolle di vapore, al quale si aggiungono anche i gas eventualmente disciolti nel fluido (legge di Henry), le quali vengono trasportate dal fluido all'interno della pompa dove, a seguito del brusco aumento di pressione, implodono (cavitazione) determinando una brusca variazione di pressione dell'ordine delle migliaia di N/mm2, la quale crea dei seri danni alle parti idrauliche della pompa.\nPer tale motivo \u00e8 importante che il costruttore, tra le caratteristiche tecniche della macchina, fornisca anche l'altezza massima di aspirazione della pompa oppure la curva dell'NPSH in funzione della portata.\nRelazione tra NPSH e massima altezza di aspirazione.\nL'NPSH indica la pressione assoluta che deve esistere all'ingresso della pompa affinch\u00e9 non insorgano fenomeni di cavitazione nel circuito\nEsiste una relazione tra l'altezza massima di aspirazione H e NPSH.\nNel caso del circuito idraulico in figura, l'NPSH nella sezione 1-1 vale per definizione:\ndove.\napplicando il teorema di Bernoulli tra la sez.0-0 e la sez. 1-1 (trascurando il termine cinematico) si pu\u00f2 ricavare il valore di p1:\nsostituendo tale valore nella precedente si ottiene:\nin cui formula_2 \u00e8 l'altezza geodetica tra le sezioni 0-0 e 1-1 (nel disegno chiamata H), Y \u00e8 la perdita di carico tra le sezioni 0-0 e 1-1, formula_3 \u00e8 la pressione superficiale del liquido, formula_4 \u00e8 la tensione di vapore del liquido, formula_5 \u00e8 la densit\u00e0 del liquido, formula_6 \u00e8 l'accelerazione di gravit\u00e0.\nNel caso di serbatoio aperto p0 = 1,033 kg/cm2 e pertanto p0/\u03c1g = 10,33 m c.a.\nNPSH(r).\nNella pompa si distingue tra \ndove NPSH (a) \u00e8 l'NPSH calcolato alla bocca di aspirazione della pompa, e NPSH (r) \u00e8 l'NPSH minimo con cui la pompa pu\u00f2 lavorare senza che si verifichi cavitazione.\nNPSH (a) e NPSH (r) sono due grandezze indipendenti tra loro, ma \u00e8 importante invece la relazione che tra loro deve esistere: se si vuole evitare il fenomeno della cavitazione occorre che:\nL'NPSH (r) \u00e8 una caratteristica della pompa e ogni costruttore fornisce la relativa curva in funzione della portata, della prevalenza e del rendimento.\nAll'atto pratico \u00e8 necessario tenere conto dell'NPSH al fine di determinare l'altezza massima dalla quale la pompa pu\u00f2 aspirare, non trascurando, ovviamente, anche le perdite di carico della tubazione di aspirazione.\nPer una pompa che lavora in aspirazione, dalla curva caratteristica NPSH(r) - Q si determina il valore di NPSH (r) e da questo la massima altezza di aspirazione con la seguente relazione :\nH = (p0-pv)/\u03c1g - Yasp - NPSH(r)\nTale valore teorico deve essere ridotto di almeno un 10% ."}
{"id": "200403", "revid": "367445", "url": "https://it.wikipedia.org/wiki?curid=200403", "title": "Gordon Moore", "text": "Biografia.\nNato a San Francisco, in California, frequent\u00f2 gli studi di chimica e fisica presso l'Universit\u00e0 della California, Berkeley e il California Institute of Technology, fu in quest'ultima che ottenne il Dottorato di Ricerca in Chimica. Nel 1956 fu reclutato come ricercatore presso la neonata compagnia californiana Shockley Semiconductor. In questo luogo scopr\u00ec il significato della parola \"semiconduttore\" (da quel momento nell'arco di 10 anni sarebbe diventato uno dei pi\u00f9 grandi visionari del mondo dei semiconduttori). Il rapporto con il suo capo (William Shockley) non fu dei migliori e questo port\u00f2 lui e altri 7 suoi colleghi ad abbandonare nel 1957 la Shockley Semiconductor ed a fondare un'altra compagnia di silicio: Fairchild Semiconductor.\nQui lavor\u00f2 per 11 anni ed \u00e8 proprio in questo periodo (1965) enunci\u00f2 la sua pi\u00f9 sensazionale scoperta, che prese il nome di Legge di Moore. Nel 1968 lasci\u00f2 la Fairchild Semiconductor, insieme ad un suo collega Robert Noyce, per fondare un'altra societ\u00e0 di semiconduttori: la Intel. All'et\u00e0 di 72 anni lasci\u00f2 il board of directors per raggiunti limiti di et\u00e0 ed ora rimane \"Presidente Onorario\" di Intel.\nMoore inoltre \u00e8 stato direttore di Gilead Sciences Inc., membro del National Academy of Engineering e IEEE. Nel 1990 ricevette la National Medal of Technology and Innovation direttamente dal Presidente George H. W. Bush."}
{"id": "200407", "revid": "1904508", "url": "https://it.wikipedia.org/wiki?curid=200407", "title": "Paolo Frisi", "text": "Biografia.\nPaolo Frisi venne educato dai Barnabiti di Sant'Alessandro a Milano, dove ebbe come compagno di studi Pietro Verri che ne tesseva in pi\u00f9 occasioni le lodi e la tiepida vocazione. Nel 1743 entr\u00f2 comunque nella Congregazione religiosa, date probabilmente le difficili condizioni economiche in cui versava la famiglia dopo i rovesci economici del padre, che era morto lasciando la vedova e sei figli in difficolt\u00e0 (Paolo era il secondogenito).\nA ventun'anni scrisse una dissertazione sulla figura della Terra che gli procur\u00f2 un'ampia reputazione e indusse il Re di Sardegna ad assegnargli la cattedra di filosofia nel Collegio di Casale Monferrato. La sua amicizia con Radicati, un uomo di opinioni liberali, indusse i suoi superiori nell'ordine dei barnabiti a fargli lasciare la cattedra di Casale e a imporgli di svolgere incarichi di predicatore a Novara.\nNel 1753 venne eletto membro corrispondente della Academie des Sciences di Parigi e poco dopo divenne professore di filosofia nel collegio barnabita Sant'Alessandro a Milano. Un attacco acrimonioso alla sua opera sulla figura della Terra portatogli in questo periodo da un giovane gesuita diede inizio alla sua ostilit\u00e0 nei confronti dei gesuiti; successivamente ebbe modo di avvicinarsi ai gruppi ostili ai gesuiti, che tra gli altri comprendevano Jean d'Alembert, Nicolas de Condorcet e altri Enciclopedisti.\nNel 1756 Francesco I di Lorena, granduca di Toscana, lo nomin\u00f2 alla cattedra di matematica dell'Universit\u00e0 di Pisa, posto che tenne per otto anni.\nNel 1757 divenne associato della Accademia Imperiale di San Pietroburgo e membro straniero della Royal Society di Londra; nel 1758 divenne membro dell'Accademia di Berlino, nel 1766 di quella di Stoccolma e nel 1770 delle Accademie di Copenaghen e di Berna. Egli ricevette in vari momenti onorificenze e segni di distinzione da vari sovrani europei; l'imperatrice Maria Teresa d'Austria gli assicur\u00f2 una pensione annua di 100 zecchini.\nNel 1764 fu nominato professore di matematica nelle Scuole Palatine e ottenne da Papa Pio VI lo scioglimento dalla giurisdizione ecclesiastica e l'autorizzazione a diventare prete secolare. Nel 1766 visit\u00f2 Francia e Inghilterra e nel 1768 Vienna. Successivamente divenne direttore di una scuola di architettura in Milano. Egli fu uno degli animatori de \"Il Caff\u00e8\", la pubblicazione di Milano che promuoveva idee liberali ispirate all'illuminismo e che esercit\u00f2 una notevole influenza sulla vita culturale, sociale e politica di Milano e di altre parti d'Italia. Frisi inoltre scrisse vari testi su Galileo Galilei, Bonaventura Cavalieri, Isaac Newton e Jean d'Alembert contribuendo in misura rilevante alla diffusione delle loro idee in Italia. Nel 1768, nell'ambito degli scontri giurisdizionali tra il cancelliere asburgico Wenzel Anton von Kaunitz e il pontefice Clemente XIII, Frisi scrisse il \"Ragionamento sopra la podest\u00e0 temporale de' principi e l'autorit\u00e0 spirituale della Chiesa\", manifesto della produzione anticuriale italiana, rimasto inedito fino alla met\u00e0 del XX secolo.\nFrisi diede numerosi contributi alla matematica, alla fisica e all'astronomia. In fisica lavor\u00f2 sulla luce e sull'elettricit\u00e0, su temi avanzati per il suo tempo, ma spiegando questi fenomeni con le vibrazioni dell'etere. Fu per merito suo che in Italia si iniziarono a introdurre i parafulmini per la protezione degli edifici.\nI suoi lavori in astronomia ebbero il merito di basarsi sulla teoria della gravitazione di Newton. La sua memoria \"De moto diurno terrae\" fu premiata dall'Accademia di Berlino. Egli inoltre affront\u00f2 l'impegnativo problema del moto della Luna.\nNel 1781 tratt\u00f2 il problema isoperimetrico, problema nel quale si erano impegnati Jacob e Johann Bernoulli ed Eulero.\nPer la sua conoscenza della cinematica e dell'idraulica venne frequentemente consultato su problemi di gestione dei canali e di altri corsi d'acqua in varie parti dell'Europa. A lui si deve il tracciato del Naviglio da Milano a Pavia, aperto alla navigazione nel 1819.\nA lui \u00e8 intitolato il Liceo scientifico statale Paolo Frisi della citt\u00e0 di Monza, l'Istituto comprensivo \"Paolo Frisi\" di Melegnano (Milano) e l\u2019Istituto di Istruzione Secondaria Superiore \u201cPaolo Frisi\u201d di Milano.\nSuo fratello Antonio Francesco Frisi (1733-1817) fu storico e canonico del Duomo di Monza."}
{"id": "200408", "revid": "838137", "url": "https://it.wikipedia.org/wiki?curid=200408", "title": "Web Services Description Language", "text": "Il Web Services Description Language (WSDL) \u00e8 un linguaggio formale in formato XML utilizzato per la creazione di \"documenti\" per la descrizione di Web service.\nDescrizione.\nMediante WSDL pu\u00f2 essere infatti descritta l'interfaccia pubblica di un Web service (ovvero una descrizione basata su XML) che indica come interagire con un determinato servizio.\nUn \"documento\" WSDL contiene infatti, relativamente al Web service descritto, informazioni su:\nLe operazioni supportate dal Web service ed i messaggi che \u00e8 possibile scambiare con lo stesso sono descritti in maniera astratta e quindi non collegati ad uno specifico protocollo di rete e ad uno specifico formato.\nIl WSDL \u00e8 solitamente utilizzato in combinazione con SOAP e XML Schema per rendere disponibili Web service su reti aziendali o su internet: un programma client pu\u00f2, infatti, \"leggere\" il documento WSDL relativo ad un Web service per determinare quali siano le funzioni messe a disposizione sul server e quindi utilizzare il protocollo SOAP per utilizzare una o pi\u00f9 delle funzioni elencate dal WSDL.\nLa versione 1.1 di WSDL non \u00e8 stata adottata come standard dal World Wide Web Consortium (W3C).\nIl 26 giugno 2007 la versione 2.0 \u00e8 stata promossa a standard ufficiale (in forma di \"raccomandazione\") dal W3C.\nStili e codifiche.\nUn documento WSDL pu\u00f2 essere caratterizzato da quattro distinte combinazioni di stili e codifiche:\nEsempio di documento WSDL 2.0.\n&lt;?xml version=\"1.0\" encoding=\"UTF-8\"?&gt;\n&lt;description xmlns=\"http://www.w3.org/ns/wsdl\" \n xmlns:tns=\"http://www.example.com/wsdl20sample\" \n xmlns:whttp=\"http://www.w3.org/ns/wsdl/http\"\n xmlns:wsoap=\"http://www.w3.org/ns/wsdl/soap\"\n targetNamespace=\"http://www.example.com/wsdl20sample\"&gt;\n&lt;!-- Abstract types --&gt;\n &lt;types&gt;\n &lt;xs:schema xmlns=\"http://www.example.com/wsdl20sample\"\n xmlns:xs=\"http://www.w3.org/2001/XMLSchema\" \n targetNamespace=\"http://www.example.com/wsdl20sample\"&gt;\n &lt;xs:element name=\"request\"&gt;\n &lt;xs:complexType&gt;\n &lt;xs:sequence&gt;\n &lt;xs:element name=\"header\" maxOccurs=\"unbounded\"&gt;\n &lt;xs:complexType&gt;\n &lt;xs:simpleContent&gt;\n &lt;xs:extension base=\"xs:string\"&gt;\n &lt;xs:attribute name=\"name\" type=\"xs:string\" use=\"required\"/&gt;\n &lt;/xs:extension&gt;\n &lt;/xs:simpleContent&gt;\n &lt;/xs:complexType&gt;\n &lt;/xs:element&gt;\n &lt;xs:element name=\"body\" type=\"xs:anyType\" minOccurs=\"0\"/&gt;\n &lt;/xs:sequence&gt;\n &lt;xs:attribute name=\"method\" type=\"xs:string\" use=\"required\"/&gt;\n &lt;xs:attribute name=\"uri\" type=\"xs:anyURI\" use=\"required\"/&gt;\n &lt;/xs:complexType&gt;\n &lt;/xs:element&gt;\n &lt;xs:element name=\"response\"&gt;\n &lt;xs:complexType&gt;\n &lt;xs:sequence&gt;\n &lt;xs:element name=\"header\" maxOccurs=\"unbounded\"&gt;\n &lt;xs:complexType&gt;\n &lt;xs:simpleContent&gt;\n &lt;xs:extension base=\"xs:string\"&gt;\n &lt;xs:attribute name=\"name\" type=\"xs:string\" use=\"required\"/&gt;\n &lt;/xs:extension&gt;\n &lt;/xs:simpleContent&gt;\n &lt;/xs:complexType&gt;\n &lt;/xs:element&gt;\n &lt;xs:element name=\"body\" type=\"xs:anyType\" minOccurs=\"0\"/&gt;\n &lt;/xs:sequence&gt;\n &lt;xs:attribute name=\"status-code\" type=\"xs:anySimpleType\" use=\"required\"/&gt;\n &lt;xs:attribute name=\"response-phrase\" use=\"required\"/&gt;\n &lt;/xs:complexType&gt;\n &lt;/xs:element&gt;\n &lt;/xs:schema&gt;\n &lt;/types&gt;\n&lt;!-- Abstract interfaces --&gt;\n &lt;interface name=\"RESTfulInterface\"&gt;\n &lt;fault name=\"ClientError\" element=\"tns:response\"/&gt;\n &lt;fault name=\"ServerError\" element=\"tns:response\"/&gt;\n &lt;fault name=\"Redirection\" element=\"tns:response\"/&gt;\n &lt;operation name=\"Get\" pattern=\"http://www.w3.org/ns/wsdl/in-out\"&gt;\n &lt;input messageLabel=\"GetMsg\" element=\"tns:request\"/&gt;\n &lt;output messageLabel=\"SuccessfulMsg\" element=\"tns:response\"/&gt;\n &lt;/operation&gt;\n &lt;operation name=\"Post\" pattern=\"http://www.w3.org/ns/wsdl/in-out\"&gt;\n &lt;input messageLabel=\"PostMsg\" element=\"tns:request\"/&gt;\n &lt;output messageLabel=\"SuccessfulMsg\" element=\"tns:response\"/&gt;\n &lt;/operation&gt;\n &lt;operation name=\"Put\" pattern=\"http://www.w3.org/ns/wsdl/in-out\"&gt;\n &lt;input messageLabel=\"PutMsg\" element=\"tns:request\"/&gt;\n &lt;output messageLabel=\"SuccessfulMsg\" element=\"tns:response\"/&gt;\n &lt;/operation&gt;\n &lt;operation name=\"Delete\" pattern=\"http://www.w3.org/ns/wsdl/in-out\"&gt;\n &lt;input messageLabel=\"DeleteMsg\" element=\"tns:request\"/&gt;\n &lt;output messageLabel=\"SuccessfulMsg\" element=\"tns:response\"/&gt;\n &lt;/operation&gt;\n &lt;/interface&gt;\n&lt;!-- Concrete Binding Over HTTP --&gt;\n &lt;binding name=\"RESTfulInterfaceHttpBinding\" interface=\"tns:RESTfulInterface\" \n type=\"http://www.w3.org/ns/wsdl/http\"&gt;\n &lt;operation ref=\"tns:Get\" whttp:method=\"GET\"/&gt;\n &lt;operation ref=\"tns:Post\" whttp:method=\"POST\" \n whttp:inputSerialization=\"application/x-www-form-urlencoded\"/&gt;\n &lt;operation ref=\"tns:Put\" whttp:method=\"PUT\" \n whttp:inputSerialization=\"application/x-www-form-urlencoded\"/&gt;\n &lt;operation ref=\"tns:Delete\" whttp:method=\"DELETE\"/&gt;\n &lt;/binding&gt;\n&lt;!-- Concrete Binding with SOAP--&gt;\n &lt;binding name=\"RESTfulInterfaceSoapBinding\" interface=\"tns:RESTfulInterface\" \n type=\"http://www.w3.org/ns/wsdl/soap\" \n wsoap:protocol=\"http://www.w3.org/2003/05/soap/bindings/HTTP/\"\n wsoap:mepDefault=\"http://www.w3.org/2003/05/soap/mep/request-response\"&gt;\n &lt;operation ref=\"tns:Get\" /&gt;\n &lt;operation ref=\"tns:Post\" /&gt;\n &lt;operation ref=\"tns:Put\" /&gt;\n &lt;operation ref=\"tns:Delete\" /&gt;\n &lt;/binding&gt;\n&lt;!-- Web Service offering endpoints for both the bindings--&gt;\n &lt;service name=\"RESTfulService\" interface=\"tns:RESTfulInterface\"&gt;\n &lt;endpoint name=\"RESTfulServiceRestEndpoint\" \n binding=\"tns:RESTfulInterfaceHttpBinding\" \n address=\"http://www.example.com/rest/\"/&gt;\n &lt;endpoint name=\"RESTfulServiceSoapEndpoint\" \n binding=\"tns:RESTfulInterfaceSoapBinding\" \n address=\"http://www.example.com/soap/\"/&gt;\n &lt;/service&gt;\n&lt;/description&gt;"}
{"id": "200409", "revid": "6340", "url": "https://it.wikipedia.org/wiki?curid=200409", "title": "Edda Snorra", "text": ""}
{"id": "200416", "revid": "599013", "url": "https://it.wikipedia.org/wiki?curid=200416", "title": "Etr\u00e9pilly (Aisne)", "text": ""}
{"id": "200417", "revid": "287204", "url": "https://it.wikipedia.org/wiki?curid=200417", "title": "Evergnicourt", "text": ""}
{"id": "200418", "revid": "767487", "url": "https://it.wikipedia.org/wiki?curid=200418", "title": "Peter Lindgren", "text": "\u00c8 maggiormente conosciuto per essere stato chitarrista della band progressive metal svedese Opeth. Si \u00e8 unito alla band nel 1991 per suonare il basso per un singolo show; per\u00f2, per via dell'allontanamento degli altri membri, \u00e8 dovuto rimanere nel gruppo e passare alla chitarra, condividendo i doveri del chitarrista e del compositore con il cantante Mikael \u00c5kerfeldt. Il 17 maggio 2007 Lindgren ha annunciato che avrebbe abbandonato la band, motivando la sua scelta con una perdita di entusiasmo e di stimoli. Sia Lindgren che \u00c5kerfeldt hanno dichiarato che la divisione si \u00e8 compiuta in buoni rapporti di amicizia.\nNegli Opeth, gli assoli di Lindgren si possono sentire nelle canzoni \"Deliverance\" dall'album omonimo, e in When, My Arms Your Hearse, e Beneath the Mire da \"Ghost Reveries\". Come viene spiegato nel documentario \"The Making of Deliverance and Damnation\" contenuto nel live \"Lamentations\", la decisione su a chi affidare la parte della chitarra solista era presa in base alle esigenze di \u00c5kerfeldt alla voce, e anche in base a chi desiderava maggiormente fare un particolare assolo. Se \u00c5kerfeldt aveva dei problemi a fare un assolo, lo passava a Peter, e viceversa.\n\u00c8 anche chitarrista nel gruppo musicale Infinity."}
{"id": "200419", "revid": "1305772", "url": "https://it.wikipedia.org/wiki?curid=200419", "title": "Born to Run", "text": "Born to Run \u00e8 il terzo album del cantautore statunitense Bruce Springsteen, pubblicato dalla Columbia Records nel 1975.\nNel 2003 l'album \u00e8 stato inserito alla posizione 18 nella lista dei 500 migliori album di tutti i tempi della rivista \"Rolling Stone\".\nIl disco.\n\u00c8 questo l'album che ha segnato indubbiamente una svolta per il successo di Bruce Springsteen: dopo due album musicalmente interessanti, ma poco fortunati, \"Born to Run\" riesce infatti a confermarsi anche presso il grande pubblico.\nMusicalmente risulta pi\u00f9 rock ed incisivo rispetto ad altri suoi lavori, con testi molto poetici e diretti: tutte le canzoni di questo album, nessuna esclusa, sono fra le pi\u00f9 famose ed apprezzate dai fan di Springsteen, che le esegue spesso nei suoi concerti.\nI testi hanno per oggetto, come i precedenti due dischi, un'America difficile, dai toni amari, e contraddistinta da una ribellione giovanile che tenta di mantenersi al margine o contrastare l'effimero sogno americano.\nTracce.\nTesti e musiche di Bruce Springsteen; edizioni musicali Laurel Canyon Music Ltd."}
{"id": "200420", "revid": "1982", "url": "https://it.wikipedia.org/wiki?curid=200420", "title": "F\u00e8re", "text": ""}
{"id": "200421", "revid": "1982", "url": "https://it.wikipedia.org/wiki?curid=200421", "title": "Fert\u00e9-Chevresis", "text": ""}
{"id": "200422", "revid": "7336", "url": "https://it.wikipedia.org/wiki?curid=200422", "title": "Carboidrato", "text": ""}
{"id": "200423", "revid": "7336", "url": "https://it.wikipedia.org/wiki?curid=200423", "title": "Lipide", "text": ""}
{"id": "200426", "revid": "7336", "url": "https://it.wikipedia.org/wiki?curid=200426", "title": "Lipido", "text": ""}
{"id": "200437", "revid": "1442080", "url": "https://it.wikipedia.org/wiki?curid=200437", "title": "Bondage", "text": "Il bondage (termine francese), o in italiano bondaggio, \u00e8 una pratica in cui si immobilizza un \"partner\" consenziente o se ne limita temporaneamente la capacit\u00e0 sensoriale. \u00c8 possibile sia legare con corde, sia con corsetti, cappucci, bavagli, o catene, eccetera. In generale il \"bondage\" si basa sull'impedimento consensuale della libert\u00e0 fisica del movimento, di vedere, di parlare, di sentire. Il \"bondage\" pi\u00f9 comune \u00e8 il \"rope bondage\", ovvero effettuato con corde di vari materiali, sia in stile occidentale sia in stile tradizionale \"shibari\" (giapponese), oppure nei vari stili a partire dallo stile \"americano\", oppure semplicemente decorativo come potrebbe essere il \"macram\u00e9\" che ha un approccio puramente decorativo.\nIl \"bondage\" \u00e8 una pratica tra adulti consenzienti, intrapresa conoscendone i rischi e le conseguenze, il cui scopo principale \u00e8 vivere le emozioni che queste pratiche danno. Nel \"bondage\" si vivono forti emozioni fisiche, date dalla costrizione stessa e dalle posture del corpo, ma ancor pi\u00f9 da quelle mentali quali lo scambio di fiducia estremo che si instaura, e l'abbandono che si vive all'interno della costrizione.\nTecniche.\nLe principali tecniche di \"bondage\" possono essere raggruppate in sei diverse categorie:\nOgnuna di queste categorie prevede numerosissime varianti, sia a causa della variet\u00e0 degli strumenti utilizzati, sia a causa delle modalit\u00e0 secondo cui questi strumenti sono disposti e adoperati.\nIn particolare sono note numerose ed elaborate tecniche per la realizzazione di complessi \"bondage\" con corde e nodi, tecniche che richiedono una certa competenza da parte di chi le realizza; fra queste tecniche, l\"hishi\", erroneamente chiamato \"karada\" (termine giapponese che indica semplicemente il corpo) \u00e8 diventato un'icona della tecnica giapponese, bench\u00e9 in realt\u00e0 in Giappone non sia molto utilizzata dai maestri pi\u00f9 affermati. L'esecuzione dell\"hishi\" prevede una totale immobilizzazione del busto e delle braccia, mediante una sequenza molto accurata di passaggi di corda e di nodi, effettuati soprattutto lungo l'asse anteriore e posteriore del corpo, centralmente, costruendo delle figure geometriche a rombo da cui prende il nome (hishi = diamante). \nSecondo antichi manoscritti rinvenuti negli scavi di Bam, in Persia, si ritiene che la restrizione o modificazione forzata dei normali movimenti del corpo a scopi erotici fosse gi\u00e0 praticata dai Medi.\nA volte in associazione al \"bondage\" possono essere eseguite pratiche di dominazione psicologica e giochi sadomasochistici (frustate, pene dolorose, solletico), il cui scopo \u00e8 quello di far crescere nel partner sottomesso il senso di dominazione e umiliazione. Se il partner dominante agisce senza cognizione di causa, o in condizioni psicofisiche non ideali, il rischio di procurare danno pu\u00f2 crescere notevolmente.\nPericolosit\u00e0 e precauzioni.\nLa pratica del \"bondage\" pu\u00f2 comportare rischi anche gravi per la salute e l'incolumit\u00e0 delle persone, soprattutto se \u00e8 intrapresa senza una sufficiente conoscenza ed esperienza delle sue tecniche e/o non vengono osservate alcune regole di base.\nIl \"bondage\" non deve essere praticato quando:\nNel \"bondage\" la consensualit\u00e0 \u00e8 essenziale, \u00e8 necessario accertarsi che entrambi i partner abbiano prestato un consenso validamente espresso. \nNon bisogna lasciare mai da sola una persona sottoposta a \"bondage\": la persona che lega ha la responsabilit\u00e0 di preoccuparsi costantemente delle condizioni di salute e psicologiche della persona legata. \nIl \"bondage\" \u00e8 una pratica che richiede un certo grado di abilit\u00e0 e con cui bisogna gi\u00e0 avere una certa dimestichezza. Tra le precauzioni da osservare:"}
{"id": "200438", "revid": "7336", "url": "https://it.wikipedia.org/wiki?curid=200438", "title": "Amidi", "text": ""}
{"id": "200441", "revid": "14787", "url": "https://it.wikipedia.org/wiki?curid=200441", "title": "Vandoeuvre-l\u00e8s-Nancy", "text": ""}
{"id": "200442", "revid": "1982", "url": "https://it.wikipedia.org/wiki?curid=200442", "title": "Fert\u00e9-Milon", "text": ""}
{"id": "200447", "revid": "1272592", "url": "https://it.wikipedia.org/wiki?curid=200447", "title": "Influenza", "text": "L\u2019influenza \u00e8 una malattia infettiva respiratoria acuta causata dal virus dell'influenza, un virus a RNA della famiglia degli Orthomyxoviridae. I sintomi possono essere da lievi a severi; i pi\u00f9 comuni sono febbre, faringodinia (mal di gola), coriza, rinorrea (naso che cola), mialgie e artralgie (dolori ai muscoli e alle articolazioni), cefalea, tosse e malessere generale. Tipicamente i sintomi iniziano due giorni dopo l'esposizione al virus (periodo di incubazione) e generalmente durano meno di una settimana.\nLa tosse pu\u00f2 durare anche pi\u00f9 di due settimane. Nei bambini ci pu\u00f2 essere nausea e vomito, che in realt\u00e0 non sono comuni nell'adulto. La nausea e il vomito sono presenti pi\u00f9 comunemente in infezioni gastroenteriche non correlate al virus dell'influenza, che a volte, in maniera inappropriata, sono chiamate \u201cinfluenza intestinale\u201d. La malattia pu\u00f2 colpire anche le vie respiratorie basse. Le complicanze dell'influenza includono la polmonite virale, la polmonite batterica secondaria, l'infezione dei seni paranasali, il peggioramento di problemi di salute preesistenti, come l'asma e lo scompenso cardiaco.\nTre tipi di virus dell'influenza infettano l'uomo: sono chiamati Tipo A, Tipo B e Tipo C. Di solito il virus \u00e8 trasmesso per via aerea con la tosse o gli starnuti: ci\u00f2 si ritiene che accada per lo pi\u00f9 a distanza relativamente ravvicinata. L'influenza pu\u00f2 essere spesso trasmessa toccando superfici contaminate dal virus e poi portandosi le mani alla bocca e agli occhi. Il periodo di contagiosit\u00e0 inizia un giorno prima della comparsa dei sintomi e termina circa una settimana dopo; bambini e persone immunodepresse possono essere contagiose per un periodo pi\u00f9 lungo. L'infezione pu\u00f2 essere confermata cercando il virus nelle secrezioni della gola, del naso, delle vie aeree pi\u00f9 basse (espettorato) e nella saliva. Il test pi\u00f9 accurato \u00e8 la ricerca dell'RNA virale con PCR (polymerase chain reaction).\nIl frequente lavaggio delle mani riduce il rischio di infezione poich\u00e9 il virus \u00e8 inattivato dal sapone. \u00c8 anche utile indossare una mascherina chirurgica. La vaccinazione annuale contro l'influenza \u00e8 raccomandata dall'Organizzazione mondiale della sanit\u00e0 per i soggetti ad elevato rischio.\nIl vaccino \u00e8 di solito efficace contro tre o quattro tipi di influenza ed \u00e8 usualmente ben tollerato. Il vaccino preparato per un anno pu\u00f2 non essere utile nell'anno successivo, dal momento che il virus evolve rapidamente. Sono stati utilizzati alcuni farmaci antivirali come l'inibitore della neuraminidasi oseltamivir per trattare l'influenza. I loro benefici in persone per altri aspetti sane non appaiono superare i loro rischi. Non sono stati trovati benefici anche nei pazienti con altre patologie.\nL'Organizzazione mondiale della sanit\u00e0 ha dichiarato l'epidemia di un nuovo tipo di influenza A/H1N1 come una pandemia nel giugno 2009.\nL'influenza pu\u00f2 anche colpire altri animali come il maiale, il cavallo e alcuni uccelli.\nStoria.\nIl nome di questa infezione deriva dalla vecchia concezione astrologica e della dottrina miasmatico-umorale di questa malattia, che affermava che la malattia fosse causata dall\u2019\"influenza\" degli astri.\nI sintomi dell'influenza umana furono descritti da Ippocrate circa 2400 anni fa. Da allora, il virus ha causato diverse pandemie. I dati storici sono difficili da interpretare, poich\u00e9 i sintomi possono essere simili a quelli di altre malattie come difterite, febbre tifoide o dengue. La parola \"influenza\" venne introdotta all'inizio del Quattrocento in Italia per descrivere un'epidemia causata dall'influenza degli astri; lo stesso termine venne accolto nella lingua inglese nel Settecento, mentre i francesi chiamarono la malattia con il nome di \"grippe\". La prima registrazione certa di una pandemia di influenza risale al 1580, quando il virus si svilupp\u00f2 in Asia e si sparse in Europa attraverso l'Africa. La mortalit\u00e0 era elevata anche a causa dell'abitudine di effettuare salassi. Nella Roma del Rinascimento circa 8000 persone perirono e gravi focolai si ebbero in molte citt\u00e0 spagnole. La pandemia continu\u00f2 sporadicamente attraverso il XVII ed il XVIII secolo, e nel 1830-1833 fu particolarmente estesa, infettando circa un quarto della popolazione esposta.\nLa pi\u00f9 famosa e letale pandemia fu la cosiddetta \"influenza spagnola\" (influenza di tipo A, sottotipo H1N1), che comparve dal 1918 al 1919. La denominazione fu impropria, dato che le tracce storiche attribuiscono ad altri luoghi l'apparizione dei primi casi, vedi l'ondata epidemica cinese nel marzo 1918 oppure quella tra le truppe statunitensi in servizio nel Kansas. Stime successive indicarono da 40 a 50 milioni di vittime, mentre stime attuali indicano un numero variabile tra 50 e 100 milioni di persone uccise dal virus. Questa pandemia \u00e8 stata descritta come \"il pi\u00f9 grande olocausto medico della storia\", e potrebbe aver ucciso tante persone quante ne fece la peste nera. Questo terribile numero di vittime venne causato da un tasso di infezione estremamente elevato (superiore al 50%) e l'estrema gravit\u00e0 dei sintomi, causati forse da una \"tempesta citochinica\". Infatti i sintomi nel 1918 erano talmente inusuali che inizialmente venne diagnosticata come dengue, colera o tifo. Un osservatore scrisse: \"Una delle complicazioni pi\u00f9 impressionanti \u00e8 l'emorragia dalle membrane delle mucose, specialmente il naso, lo stomaco e l'intestino. Pu\u00f2 accadere anche il sanguinamento dalle orecchie o da petecchie emorragiche sulla pelle\". La maggioranza delle morti avvenne a causa di polmonite batterica, una infezione secondaria provocata dall'influenza, ma il virus uccise anche direttamente, causando emorragie massive ed edemi polmonari.\nL'influenza spagnola fu veramente globale, estendendosi addirittura fino all'Artide e alle isole remote del Pacifico. Questa malattia insolitamente grave uccise tra il 2% e il 20% degli infetti (il rapporto tra contagi letali e contagi totali diagnosticati \u00e8 detto \"tasso di letalit\u00e0\" o, in inglese, \"Case Fatality Ratio\" - da non confondersi con il tasso di mortalit\u00e0), a differenza delle normali epidemie di influenze che si aggira attorno allo 0,1%.\nUn'altra strana caratteristica della pandemia era costituita dalla letalit\u00e0 molto elevata in giovani adulti, in quanto il 99% dei decessi totali fu di persone con meno di 65 anni, e pi\u00f9 della met\u00e0 delle morti tra adulti dai 20 ai 40 anni. Questa caratteristica \u00e8 strana poich\u00e9 l'influenza \u00e8 normalmente pi\u00f9 letale in persone molto giovani (sotto i 2 anni) e molto anziane (oltre i 70 anni). La mortalit\u00e0 totale della pandemia non \u00e8 nota, ma \u00e8 stimata tra il 2,5% e il 5% della popolazione mondiale. 25 milioni di persone potrebbero essere morte nelle prime 25 settimane. In paragone l'AIDS ha ucciso 25 milioni di persone nei primi 25 anni.\nVerso la fine dell'Ottocento si diffuse il modello microbiologico di spiegazione per le malattie infettive ed in quegli anni venne scoperto il bacillo \"Haemophilus influenzae\" grazie alle ricerche del batteriologo tedesco Richard F.J. Pfeiffer e per molti anni fu considerata questa la causa dell'epidemia; solamente negli anni venti il virus fu isolato nei maiali e sal\u00ec alla ribalta la reale causa virale dell'influenza. Altri studi degni di nota furono quelli portati avanti da Richard E. Shope nel 1931 che dimostr\u00f2 la trasmissibilit\u00e0 del virus tra i maiali usando materiale filtrato estratto dalle vie respiratorie di maiali malati; nel 1933 Wilson Smith riusc\u00ec ad indurre la polmonite nei topi grazie all'inoculazione di materiale infetto preso dal naso dei furetti; nel 1940 i furetti vennero infettati con un secondo ceppo virale proveniente da esseri umani, che fu definito \"influenza B\", mentre nel 1949 fu isolato un terzo ceppo influenzale definito \"C\". Nel 1940 l'australiano F.M.Burnet fece una scoperta che apr\u00ec le porte alla preparazione dei vaccini, quando not\u00f2 che i virus influenzali si moltiplicavano nell'embrione del pollo.\nLe successive pandemie di influenza non furono cos\u00ec devastanti. L'influenza asiatica del 1957 (tipo A, ceppo H2N2) e l'influenza di Hong Kong del 1968 (tipo A, ceppo H3N2) furono minori, anche se morirono milioni di persone. Nel 1977 l'influenza russa morirono circa 0,7 milioni di persone. Nelle ultime pandemie erano disponibili gli antibiotici per il controllo delle infezioni secondarie che contribuirono a ridurre la mortalit\u00e0, a differenza della influenza spagnola del 1918.\nLa causa eziologica dell'influenza, i virus della famiglia Orthomyxoviridae, venne scoperta per la prima volta da Richard Schope nel 1931 nei maiali. Questa scoperta venne seguita dall'isolamento del virus nell'uomo da un gruppo di ricercatori guidato da Patrick Laidlaw al Medical Research Council in Inghilterra nel 1933. Tuttavia, solo quando nel 1935 Wendell Stanley per la prima volta studi\u00f2 il virus del mosaico del tabacco venne compresa la natura non cellulare dei virus.\nIl primo passo significativo nella prevenzione dell'influenza fu lo sviluppo nel 1944 di un vaccino per l'influenza da parte di Thomas Francis, Jr., basandosi sul lavoro di Frank Macfarlane Burnet, che dimostr\u00f2 la perdita di virulenza del virus quando veniva coltivato in uova di gallina fertilizzate. L'applicazione delle osservazioni da parte di Francis permise al gruppo di ricercatori all'Universit\u00e0 del Michigan di sviluppare il primo vaccino influenzale, con il supporto dell'esercito statunitense. L'esercito venne profondamente coinvolto nella ricerca a causa dell'esperienza nella prima guerra mondiale, quando migliaia di soldati furono uccisi dal virus in pochi mesi.\nAnche se ci furono delle preoccupazioni nello stato del New Jersey nel 1976, a livello mondiale nel 1977 e in nazioni asiatiche nel 1997, non ci furono pandemie dopo l'influenza di Hong Kong del 1968. L'immunit\u00e0 ai ceppi di influenza delle precedenti pandemie e la vaccinazione hanno limitato la diffusione del virus e potrebbero aver aiutato nella prevenzione di ulteriori pandemie.\nRicerca scientifica.\nLe ricerche sull'influenza includono gli studi sulla virologia molecolare, sul come il virus produce malattie (patogenesi), la risposta immunitaria dell'ospite, la genetica virale e come si propaga il virus (epidemiologia). Questi studi aiutano lo sviluppo di contromisure, ad esempio una migliore comprensione della risposta immunitaria aiuta lo sviluppo del vaccino e la comprensione del meccanismo con cui il virus invade le cellule aiuta lo sviluppo di farmaci antivirali. Un importante programma di ricerca \u00e8 l\u2019\"Influenza Genome Sequencing Project\", che sta creando una libreria di sequenze, che dovrebbe aiutare a chiarire quali fattori rendono un ceppo pi\u00f9 letale di un altro, quali geni sono pi\u00f9 coinvolti nelle immunit\u00e0 e come il virus evolve nel tempo.\nLa ricerca di nuovi vaccini \u00e8 particolarmente importante: i vaccini attuali sono lenti e costosi da produrre e devono essere riformulati ogni anno. Il sequenziamento del genoma dell'influenza e le tecnologia a DNA ricombinante possono accelerare la generazione di nuovi ceppi di vaccini permettendo agli scienziati di sostituire in nuovi antigeni in ceppi di vaccini gi\u00e0 esistenti. Le nuove tecnologie che sono in sviluppo per la crescita del virus in una coltura cellulare promettono rese maggiori, costi inferiori, qualit\u00e0 migliore. Le ricerche su un vaccino universale per l'influenza A, mirato contro la protenina M2 sono in corso alla university of Ghent da Walter Fiers e il suo team.\nEpidemiologia.\nVariazioni stagionali.\nIl picco influenzale avviene in inverno, e poich\u00e9 nell'emisfero boreale e in quello australe l'inverno giunge in periodi dell'anno diversi, esistono due diverse stagioni influenzali ogni anno. Per questo motivo l'OMS raccomanda due diverse formulazioni di vaccino ogni anno, una per il nord e una per il sud.\nNon \u00e8 totalmente chiaro il motivo dell'insorgenza stagionale di focolai influenzali, invece di un'insorgenza uniforme durante tutto l'anno. Una possibile spiegazione \u00e8 che, poich\u00e9 le persone passano maggiormente il tempo in luoghi chiusi durante l'inverno, esse sono in contatto pi\u00f9 spesso, e questo promuove la trasmissione da persona a persona. Un'altra spiegazione si basa sulle basse temperature che comportano un'aria pi\u00f9 secca che pu\u00f2 deidratare le mucose e impedire che il corpo possa espellere efficacemente le particelle di virus. Il virus potrebbe anche sopravvivere pi\u00f9 a lungo su superfici esposte a temperature pi\u00f9 basse. Inoltre l'aumento dei viaggi dovuto alle vacanze invernali pu\u00f2 giocare a favore del virus. Un fattore importante \u00e8 costituito dall'elevata trasmissione tramite aerosol del virus in ambienti freddi (con temperature inferiori ai 5\u00a0\u00b0C) con bassa umidit\u00e0. Tuttavia cambiamenti stagionali nel tasso di infezioni avvengono anche nelle regioni tropicali, e i picchi di infezione avvengono principalmente durante la stagione delle piogge. Le modifiche stagionali nei contatti tra persone in ambiente scolastico, che costituiscono il fattore principale in altre malattie infantili come il morbillo e la pertosse possono essere significative anche nel caso dell'influenza. La combinazione di questi effetti stagionali pu\u00f2 essere amplificato dalla \"risonanza dinamica\" con i cicli di malattie endogene. Il ceppo H5N1 presenta carattere stagionale sia nell'uomo che nei volatili.\nIn alternativa \u00e8 stato ipotizzato che le infezioni stagionali di influenza sono un effetto dei livelli di vitamina D sull'immunit\u00e0 al virus. Quest'idea venne proposta per la prima volta nel 1965 da Robert Edgar Hope-Simpson. Egli propose che la causa delle epidemie di influenza durante l'inverno potrebbero essere connesse con le fluttuazioni stagionali dei livelli di vitamina D, che \u00e8 prodotta dalla pelle sotto l'influenza delle radiazioni ultraviolette del sole (o da fonti artificiali).\nQuesto potrebbe spiegare il motivo dell'insorgenza del virus in inverno e durante la stagione delle piogge, quando le persone passano il tempo principalmente in casa, e il loro livello di vitamina D cala. Inoltre alcuni studi hanno suggerito che la somministrazione di olio di fegato di merluzzo, che contiene grandi quantit\u00e0 di vitamina D, pu\u00f2 ridurre l'incidenza di infezione del tratto respiratorio.\nDiffusione epidemica e pandemica.\nEssendo l'influenza causata da una moltitudine di specie e ceppi di virus, ogni anno alcuni ceppi possono estinguersi mentre altri possono causare epidemie ed altri anche pandemie. Tipicamente nelle due normali stagioni influenzali in un anno (una per emisfero) ci sono tra i tre e i cinque milioni di casi di malesseri gravi e fino a 500\u00a0000 decessi a livello mondiale, che per alcune definizioni costituiscono una epidemia influenzale ogni anno. Anche se l'incidenza del virus pu\u00f2 variare molto, ogni anno, circa 36\u00a0000 decessi e pi\u00f9 di 200\u00a0000 ospedalizzazioni sono da collegare, negli Stati Uniti, all'influenza.\nImpatto economico.\nL'influenza causa dei costi diretti conseguenti alla perdita di produttivit\u00e0 e ai trattamenti medici relativi, assieme a costi indiretti per le misure preventive. Negli Stati Uniti, l'influenza ha un costo di oltre 10 miliardi di dollari l'anno, e una pandemia potrebbe far aumentare i costi diretti e indiretti fino a centinaia di miliardi di dollari. Tuttavia, l'impatto economico delle pandemie passate non \u00e8 stato studiato e alcuni autori hanno suggerito che la spagnola caus\u00f2 di fatto un effetto positivo per il guadagno pro-capite, nonostante la grande riduzione della forza lavoro e i gravi effetti di recessione a breve termine. Altri studi hanno cercato di prevedere i costi di una pandemia grave come quella di influenza spagnola nell'economia statunitense, nel caso ipotizzato di un'infezione del 30% dei lavoratori, il 2,5% dei decessi e un periodo di malattia di tre settimane. Una tale situazione diminuirebbe il prodotto interno lordo del 5%. Ulteriori costi deriverebbero dal trattamento medico di un numero variabile da 18 a 45 milioni di persone e il costo totale si aggirerebbe attorno ai 700 miliardi di dollari.\nAnche i costi per la prevenzione sono alti. I governi di tutto il mondo hanno speso miliardi di dollari per la preparazione e la pianificazione di una potenziale pandemia di influenza aviaria, i cui costi derivano dall'acquisto di farmaci e vaccini, oltre alla gestione dell'emergenza e le strategia per il controllo delle frontiere. Il 1\u00ba novembre 2005 il presidente George W. Bush illustr\u00f2 la strategia nazionale per la sicurezza contro l'influenza aviaria e richiese al congresso 7,1 miliardi di dollari per l'implementazione del piano.\nNel 2006, pi\u00f9 di 10 miliardi di dollari sono stati spesi e pi\u00f9 di 200 milioni di volatili sono stati abbattuti per tentare di contenere l'influenza aviaria, tuttavia questi sforzi sono stati poco efficaci per il controllo della propagazione del virus, e ne sono stati tentati altri: ad esempio il governo vietnamita adott\u00f2 una strategia combinata di vaccinazione del pollame di massa, disinfezione, abbattimento controllato, campagne di informazione e bando di pollame nelle citt\u00e0. Come risultato il costo di allevamento aument\u00f2, mentre il costo ai consumatori scese a causa del crollo della domanda.\nQuesto provoc\u00f2 perdite disastrose negli allevatori. Alcuni non riuscirono a mettere in pratica le misure che richiedevano di isolare l'allevamento dal contatto con volatili selvatici, rischiando di perdere l'allevamento. L'allevamento globale di pollame divenne poco redditizio all'aumentare dell'endemicit\u00e0 del virus nei volatili selvatici. La rovina economica per alcuni allevatori provoc\u00f2 anche casi di suicidio, mentre altri non cooperarono con gli sforzi per contenere il virus.\nSorveglianza virologica ed epidemiologica in Italia.\nL'OMS svolge da cinquant'anni una sorveglianza continua e globale attraverso il \"Sistema globale di sorveglianza e di risposta all'influenza\" (Gisrs) a cui partecipano 110 Paesi. In Italia il (NIC-Centro Nazionale Influenza) opera all'interno del Dipartimento Malattie Infettive dell'Istituto Superiore di Sanit\u00e0. Il NIC fa capo ad una rete di 14 laboratori, dislocati prevalentemente all'interno di strutture universitarie e distribuiti su tutto il territorio nazionale. I dati delle indagini di laboratorio sui ceppi circolanti durante la stagione influenzale forniscono indicazioni sulle variazioni antigeniche del virus e di conseguenza sulla formulazione dei vaccini.\nAll'interno di ogni Paese esiste poi, accanto alla sorveglianza virologica, anche un sistema di sorveglianza clinica. In Italia la sorveglianza clinico-epidemiologica viene svolta da una rete di circa 1000 medici di famiglia e pediatri \"sentinella\" che effettuano un monitoraggio sull'1.5% della popolazione nazionale.\nIl periodo di sorveglianza epidemiologica \u00e8 compreso tra la 42 settimana di ogni anno e la 17 dell'anno successivo, mentre il periodo di sorveglianza virologica tra la 46 settimana di ogni anno e la 17 dell'anno successivo. I risultati epidemiologici e virologici sono pubblicati settimanalmente sul sito del Ministero della Salute e sul sito dell'ISS.\nC'\u00e8 anche il progetto Influweb che utilizza l'attivit\u00e0 di volontari-utenti web per il monitoraggio dell'influenza in Italia.\nEziologia.\nAlla famiglia Orthomyxoviridae appartengono tre tipi di virus influenzali: Influenzavirus A, Influenzavirus B e Influenzavirus C. Influenza A e C infettano diverse specie, mentre l'Influenza B quasi esclusivamente infetta l'uomo.\nI virus A e B presentano in superficie 2 glicoproteine:\nInfluenzavirus A.\nI virus del tipo A sono i patogeni pi\u00f9 virulenti nell'uomo e causano le malattie pi\u00f9 gravi.\nA seconda delle glicoproteine di superficie, il virus A si suddivide in sottotipi (o serotipi). Si conoscono 18 sottotipi di emoagglutinina (da H1 a H18) e 11 sottotipi di neuraminidasi (da N1 a N11). Tutti i sottotipi sono stati ritrovati nelle specie aviarie, mentre l'uomo e altri animali ospitano solo alcuni sottotipi: ci\u00f2 significa che sono gli uccelli i serbatoi naturali del virus A. In particolare i volatili acquatici selvatici sono ospiti naturali per una grande variet\u00e0 di virus di tipo A, che occasionalmente sono trasmessi alle altre specie e potrebbero essere la causa di focolai devastanti nel pollame domestico oppure di pandemie nell'uomo.\nLe pandemie del 1918-19 (spagnola, causata dal sottotipo H1N1), 1957-58 (asiatica, causata dal sottotipo H2N2) e 1968-69 (Hong Kong, sottotipo H3N2) sono state effetto di un rimescolamento genico di virus aviari e umani, ma la trasmissione di un virus aviario all'uomo pu\u00f2 causare una malattia grave anche senza rimescolamento (ad es. il focolaio avvenuto nel 1997 a Hong Kong a causa del virus A/H5N1). Fortunatamente questo sottotipo non riusc\u00ec a rimescolarsi e ad acquisire la capacit\u00e0 di trasmettersi da uomo a uomo.\nAltri sottotipi la cui presenza \u00e8 stata confermata nell'uomo sono:\nInfluenzavirus B.\nIl virus dell'Influenza B \u00e8 quasi esclusivamente un patogeno umano ed \u00e8 meno comune dell'influenza A. I soli animali conosciuti ad essere vulnerabili al virus B oltre all'uomo, sono i pinnipedi. Questo tipo di influenza muta 2\u20133 volte meno rapidamente del tipo A e di conseguenza ha una minore diversit\u00e0 genetica, con un solo serotipo. A causa di questa scarsa diversit\u00e0 antigenica, normalmente si acquisisce un certo grado di immunit\u00e0 all'influenza B. Tuttavia, l'influenza B muta abbastanza velocemente per impedire una immunit\u00e0 permanente. Il ridotto tasso di mutazione antigenica, combinata con una scarsa gamma di ospiti (che impedisce uno spostamento antigenico tra specie diverse) assicura l'impossibilit\u00e0 di pandemie di influenza B.\nInfluenzavirus C.\nL'influenza C infetta l'uomo e i suini e pu\u00f2 causare gravi malattie ed epidemie locali. Tuttavia, l'influenza C \u00e8 meno comune rispetto agli altri tipi e normalmente sembra causare solo disturbi non troppo gravi nei bambini.\nDeriva antigenica.\nI nuovi virus influenzali sono prodotti costantemente da \"mutazioni\" o da \"riassortimento\". I piccoli cambiamenti negli antigeni emagglutinina e neuramidasi sulla superficie del virus sono \"mutazioni antigeniche minori\". Questo fenomeno viene chiamato \"deriva antigenica\" (\"drift\") e crea una \"variante di ceppo\". Uno di questi ceppi pu\u00f2 infine raggiungere una maggiore virulenza, diventa dominante e si diffonde rapidamente nella popolazione, spesso causando un'epidemia.\nSpostamento (\"shift\") antigenico.\nQuando il virus acquisisce antigeni del tutto nuovi, ad esempio per \"riassortimento\" tra i ceppi aviari e i ceppi umani, si parla invece di \"spostamento antigenico\" (\"antigenic shift\"). Se un virus di influenza umana viene prodotto con antigeni completamente nuovi, chiunque sar\u00e0 vulnerabile e questo nuovo tipo di influenza pu\u00f2 propagarsi senza controllo, causando una pandemia. \u00c8 stato proposto un modello alternativo, dove le pandemie periodiche sono prodotte dall'interazione di un insieme fisso di ceppi virali con una popolazione umana con un insieme di immunit\u00e0 in cambiamento continuo verso diverso ceppi virali.\nProtezione incrociata.\nLa protezione incrociata \u00e8 il meccanismo che regola l'interazione fra una specifica variante genetica dell'influenza ed il sistema immunitario. Il sistema immunitario \u00e8 in grado di contrastare tutte le varianti genetiche antigenicamente \"simili\" a quelle che in passato hanno infettato l'organismo.\nLa diversit\u00e0 antigenica fra varianti del virus non risulta proporzionale alla loro diversit\u00e0 genetica, cio\u00e8 al numero di nucleotidi dissimili fra le sequenze nucleotidiche che codificano i loro antigeni. Infatti, mentre le mutazioni nelle sequenze nucleotidiche si manifestano in modo casuale e regolare nel tempo, l'evoluzione antigenica risulta molto irregolare.\nIn particolare nel tempo si osserva una successione di \"clusters\" di ceppi tra di loro molto simili e dissimili da quelli contenuti negli altri clusters. Quando un cluster si estingue, ne emerge uno nuovo che prende il suo posto.\nClinica.\nSi suole intendere con la parola \"influenza\" una malattia banale, blanda, in attrito con la storia di questa malattia che, in genere per complicanze batteriche, in passato ha falcidiato migliaia di vittime. Nell'era antibiotica le sovrainfezioni batteriche frequenti un tempo sono state scongiurate, ma la malattia mantiene le sue caratteristiche morbose.\nSegni e sintomi.\nTutti i sintomi dell'influenza sono comuni a molte altre malattie, il che porta a confonderla soprattutto con la faringite, la tonsillite e il raffreddore comune. \u00c8 il quadro d'insieme ad aumentare l'attendibilit\u00e0 della diagnosi:\nL'influenza pu\u00f2 anche avere esito letale, specialmente in soggetti deboli, neonati, anziani o con malattie croniche.\nComplicanze.\nLa maggior parte delle persone che contrae l'influenza recupera in una o due settimane, ma gli individui pi\u00f9 fragili possono sviluppare complicazioni pericolose come la polmonite. In base all'OMS: \"Ogni inverno, decine di milioni di persone contraggono l'influenza. La maggior parte rimane a casa per circa una settimana. Altri, la maggior parte anziani, muoiono. Sappiamo che il conteggio dei morti a livello mondiale supera il centinaio di migliaia di persone l'anno, ma anche nelle nazioni sviluppate i numeri non sono sicuri, perch\u00e9 le autorit\u00e0 mediche normalmente non verificano i veri decessi per influenza e i decessi per malattie simili\".\nAnche le persone in salute possono essere contagiate e conseguenze pi\u00f9 gravi possono comparire ad ogni et\u00e0. Le persone che hanno superato i 50 anni, i bambini molto piccoli e le persone di ogni et\u00e0 con patologie croniche sono pi\u00f9 esposte alle complicazioni dell'influenza come polmoniti, bronchiti, sinusiti e infezioni alle orecchie..\nInoltre l'influenza pu\u00f2 peggiorare problemi di salute cronici gi\u00e0 presenti. Le persone con enfisemi, bronchiti croniche o asma possono accusare insufficienza respiratoria mentre hanno l'influenza, mentre chi \u00e8 affetto da coronaropatie o insufficienza cardiaca pu\u00f2 sviluppare uno scompenso cardiaco acuto. Anche il fumo costituisce un fattore di rischio associato con patologie pi\u00f9 gravi e pu\u00f2 incrementare la letalit\u00e0 dell'influenza.\nEsami di laboratorio e strumentali.\nI test di laboratorio disponibili sono in continuo miglioramento. Il \"Center for Disease Control and Prevention\" statunitense conserva un elenco aggiornato dei test per l'influenza disponibili. I test di diagnosi rapida hanno una sensibilit\u00e0 del 70-75%, e una specificit\u00e0 del 90-95% quando sono comparati con la coltura virale. Questi test possono essere particolarmente utili durante la stagione influenzale (prevalenza 25%) in assenza di un focolaio locale o stagione para-influenzale (prevalenza = 10%).\nLa diagnosi pu\u00f2 essere effettuata\nSono disponibili test rapidi eseguibili in ambulatorio, ma hanno una sensibilit\u00e0 e una specificit\u00e0 non superiore alla diagnosi clinica, pertanto possono essere d'aiuto solo nelle fasi iniziali o finali dell'epidemia. In corso di epidemia si tratta di procedure costose e del resto inutili. Gli studi di analisi decisionale suggeriscono infatti che \"durante i focolai locali\" di influenza, la prevalenza \u00e8 oltre il 70%, quindi i pazienti con qualunque combinazione di sintomi tra quelli sopra descritti pu\u00f2 essere trattata con inibitori della neuraminidasi senza effettuare test. Anche in assenza di focolai locali, il trattamento pu\u00f2 essere giustificato negli anziani durante la stagione influenzale quando la prevalenza supera il 15%. Siccome i farmaci anti-virali nel trattamento dell'influenza sono tanto meno efficaci quanto meno tempestivamente somministrati, \u00e8 importante iniziare il trattamento appena si ha una ragionevole certezza della malattia combinando gli elementi clinici con i dati epidemiologici locali.\nTrattamento.\nI consigli generali sono il riposo, l'assunzione di liquidi, l'astinenza da bevande alcoliche e dal fumo. I bambini e gli adolescenti con sintomi influenzali (in particolare la febbre) non dovrebbero assumere acido acetilsalicilico (Aspirina) durante l'infezione (specialmente con il tipo B), perch\u00e9 potrebbe causare la sindrome di Reye, una patologia del fegato rara, ma fatale. Siccome l'influenza \u00e8 causata da un virus, gli antibiotici non hanno effetto sull'infezione; a meno di non essere stati prescritti per la prevenzione delle infezioni secondarie, come la polmonite batterica. I farmaci antivirali sono a volte efficaci, ma i virus possono sviluppare resistenze ai farmaci antivirali standard.\nLe due classi di antivirali utilizzati sono gli inibitori della neuraminidasi e gli inibitori M2. I primi sono preferiti nelle infezioni da virus influenzali, mentre gli inibitori M2 sono stati raccomandati dal CDC durante la stagione influenzale 2005-2006\nInibitori della neuraminidasi.\nI farmaci inibitori della neuraminidasi come l\"'oseltamivir\" (nome commerciale \"Tamiflu\") e lo \"zanamivir\" (nome commerciale \"Relenza\") sono stati progettati per bloccare la replicazione del virus nell'organismo. Questi farmaci sono spesso efficaci contro l'influenza A e B riducendone i sintomi e le complicanze.. Altri ceppi di influenza possono presentare vari gradi di resistenza contro questi antivirali ed \u00e8 impossibile prevedere quale grado di resistenza possono presentare in ceppi pandemici futuri.\nInibitori M2.\nI farmaci antivirali \"amantadina\" e \"rimantadina\" sono progettati per bloccare il canale ionico virale e prevenire l'infezione delle cellule da parte del virus. Questi farmaci sono a volte efficaci contro l'influenza A se sono stati somministrati in tempo, ma sono sempre inefficaci contro l'influenza B. La resistenza all'amantadina e alla rimantadina in America dell'H3N2 \u00e8 incrementata al 91% nel 2005.\nPrevenzione.\nLa prevenzione pu\u00f2 essere maggiormente efficace se si osservano norme igieniche di base. Le persone che contraggono l'influenza sono maggiormente contagiose tra il secondo e il terzo giorno dopo l'infezione, e l'infettivit\u00e0 dura per circa 10 giorni. Generalmente i bambini sono pi\u00f9 contagiosi degli adulti.. La diffusa credenza che l'influenza sia collegata all'esposizione a temperature rigide, \u00e8 ovviamente sbagliata e priva di fondamento scientifico.\nLa propagazione del virus avviene attraverso le particelle di aerosol e il contatto con superfici contaminate, quindi \u00e8 importante persuadere le persone a coprirsi la bocca quando starnutiscono e lavarsi regolarmente le mani. Nelle aree dove il virus pu\u00f2 essere presente sulle superfici pu\u00f2 essere raccomandabile la disinfezione delle stesse. L'alcool \u00e8 un agente disinfettante efficace, mentre l'uso di sali di ammonio quaternario pu\u00f2 essere combinata con l'alcool per incrementare la durata dell'azione disinfettante. Negli ospedali i disinfettanti a base di ammonio quaternario e agenti a rilascio di alogeni come l'ipoclorito di sodio sono utilizzati per la disinfezione delle stanze o degli arredi che sono stati utilizzati dai pazienti con sintomi influenzali. Durante le pandemie passate, la chiusura di scuole, chiese e teatri rallent\u00f2 la diffusione del virus ma non ebbe un effetto significativo nel numero totale dei decessi.\nVaccinazione.\nI vaccini influenzali possono essere prodotti in vari modi; il metodo tradizionale consiste nel far crescere il virus in embrioni di pollo. Dopo la purificazione, il virus \u00e8 inattivato (ad esempio, attraverso trattamenti con detergenti) per produrre un vaccino con un virus inattivato. In alternativa, il virus pu\u00f2 essere coltivato in uova fino a quando perde la sua virulenza, in modo da produrre un vaccino vivo attenuato.\nI vaccini costituiti da virus intero possono provocare la reazione del sistema immunitario come se il corpo fosse effettivamente infettato e possono apparire i sintomi dell'infezione (molti sintomi di influenza e raffreddore sono solo sintomi di infezione generale), anche se non sono gravi o durevoli come quelli provocati dalla vera infezione. Il pi\u00f9 pericoloso effetto collaterale \u00e8 costituito dalla reazione allergica sia al materiale virale che ai residui delle uova di gallina utilizzati per la coltura del virus. Queste reazioni tuttavia sono estremamente rare. Il vaccino non deve essere somministrato a: bambini di et\u00e0 inferiore a 6 mesi; persone allergiche alle proteine dell'uovo (perch\u00e9 nella produzione industriale i virus influenzali vengono fatti crescere nelle uova di gallina).\nOltre che vaccini costituiti da virus intero attenuato o inattivato, oggi disponiamo di vaccini \"split\", costituiti da particelle virali sottoposte a lisi, o di vaccini subunit\u00e0 (che contengono solo le glicoproteine che costituiscono il rivestimento esterno del virus). L'introduzione dei vaccini split e subunit\u00e0 ha permesso di azzerare gli effetti collaterali del vaccino.\nL'efficacia dei vaccini \u00e8 variabile. A causa delle rapide mutazioni del virus, un particolare vaccino solitamente conferisce protezione per un periodo non superiore al paio di anni. Ogni anno, l'OMS ricerca i ceppi che saranno in circolazione durante l'anno successivo, permettendo alle aziende farmaceutiche di sviluppare vaccini che forniscano la migliore immunit\u00e0 contro questi ceppi e possano essere utilizzati per la prevenzione o combinati con la soppressione di animali infetti per sradicare i focolai.\n\u00c8 tuttavia possibile essere vaccinati e contrarre l'influenza. Il vaccino viene riformulato ogni anno per alcuni ceppi specifici, ma non \u00e8 possibile includere tutti i ceppi che infettano le persone nel mondo durante la stagione influenzale. La formulazione e la produzione delle milioni di dosi necessarie per l'epidemia stagionale richiede circa sei mesi; occasionalmente un ceppo nuovo o conosciuto diventa predominante durante questo periodo e infetta le persone, anche se sono state vaccinate (come nella stagione influenzale 2003-2004 con il ceppo H3N2). Inoltre \u00e8 possibile essere infettati appena prima della vaccinazione e ammalarsi con il ceppo che dovrebbe essere prevenuto dal vaccino, poich\u00e9 quest'ultimo impiega circa due settimane per diventare efficace.\nSoggetti a cui \u00e8 raccomandata la vaccinazione.\nLa vaccinazione contro il virus \u00e8 fortemente raccomandata per i soggetti ad alto rischio come anziani, diabetici, cardiopatici, pazienti con malattie respiratorie, neoplastiche o con deficit immunitari.\nNella stagione 2006-2007, per la prima volta il CDC ha raccomandato la vaccinazione dei bambini con et\u00e0 inferiore a 59 mesi.\nLa vaccinazione ha comunque un elevato valore sociale, dati i costi che il contagio e la malattia comportano: vaccinarsi per l'influenza, quindi, comporterebbe anche dei vantaggi sul piano della spesa sanitaria.\nInfezione negli animali.\nL'influenza infetta molte specie di animali e pu\u00f2 avvenire il trasferimento di ceppi virali tra specie diverse. I volatili sono considerati i principali ospiti di virus influenzali. Tutti i sottotipi noti (identificati con la sigla HxNy) sono stati trovati nei volatili ma molti sottotipi sono endemici nell'uomo, nel cane, nel cavallo e nei suini; segni di infezioni sono state trovate anche in gatti, pinnipedi, cammelli, furetti e balene. Le varianti del virus influenzale sono a volte chiamate in accordo con la specie in cui quel particolare ceppo \u00e8 endemico. Le varianti principali sono quindi: Influenza aviaria, Influenza umana, Influenza equina, Influenza canina, Influenza suina (l'Influenza felina si riferisce generalmente alla Rinotracheite virale felina o Calicivirus felino e non l'infezione da un virus influenzale). Nei maiali, nei cavalli e nei cani i sintomi sono simili a quelli che compaiono nell'uomo, con febbre, tosse e perdita di appetito. La frequenza negli animali non \u00e8 stata studiata accuratamente come nell'uomo, tuttavia ad esempio i focolai di infezione nei suini sono comuni e non sono mortali.\nI sintomi nei volatili sono variabili e possono essere aspecifici. I sintomi che seguono le infezioni con bassa patogenicit\u00e0 possono essere piumaggio increspato, riduzione della produzione di uova o perdita di peso combinata con disturbi respiratori. Queste sintomi rendono le diagnosi sul campo difficili, poich\u00e9 il tracciamento di una epidemia richiede test di laboratorio di campioni prelevati da esemplari infetti. Alcuni ceppi come l'H9N2 sono altamente virulenti nel pollame e possono causare sintomi gravi e tassi di letalit\u00e0 significativi. Nella sua forma pi\u00f9 patogenica, l'influenza dei polli e dei tacchini produce una veloce comparsa di sintomi gravi che comportano il decesso in quasi il 100% dei casi entro due giorni. Man mano che il virus si propaga in allevamenti intensivi di polli, questi focolai possono procurare grandi perdite economiche agli allevatori.\nUn ceppo di H5N1 (chiamato HPAI A(H5N1), \"virus di influenza aviaria altamente patogenico di tipo A e sottotipo H5N1\"), altamente patogenico ed adattato da quello aviario provoca l'influenza H5N1, chiamata comunemente influenza aviaria, ed \u00e8 endemica in molte popolazioni di volatili, specialmente nel sudest asiatico. Questo ceppo asiatico si \u00e8 diffuso a livello globale. \u00c8 epizootico (epidemico negli animali, tranne l'uomo) e panzootico (una malattia che colpisce gli animali di molte specie, specialmente su una grande area) e ha ucciso decine di milioni di volatili, comportando l'abbattimento di centinaia di milioni di altri volatili per controllare il propagarsi del virus.\nAttualmente l'HPAI A(H5N1) \u00e8 una malattia aviaria e non ci sono prove che suggeriscono una trasmissione efficiente da uomo a uomo del virus. In quasi tutti i casi le persone infettate hanno avuto contatti fisici con volatili infetti. Nel futuro, l'H5N1 potrebbe mutare o subire un riassortimento in un nuovo ceppo in grado di trasmettersi efficacemente da uomo a uomo. A causa dell'elevata letalit\u00e0, virulenza, presenza endemica e vasta gamma di ospiti, il virus H5N1 \u00e8 la minaccia pandemica maggiore nel mondo, e di conseguenza sono stati e saranno spesi ingenti quantitativi di risorse per la preparazione ad una pandemia potenziale."}
{"id": "200450", "revid": "599013", "url": "https://it.wikipedia.org/wiki?curid=200450", "title": "Kj", "text": ""}
{"id": "200452", "revid": "116342595", "url": "https://it.wikipedia.org/wiki?curid=200452", "title": "Produttivit\u00e0", "text": "In economia, la produttivit\u00e0 pu\u00f2 essere definita in via di prima approssimazione, come il rapporto tra la quantit\u00e0 di \"output\" e la media ponderata degli \"input\" utilizzati nel processo di produzione. Viene calcolata con riferimento alla singola impresa, al settore produttivo o pi\u00f9 in generale alla nazione. \nDescrizione.\nGli indici di produttivit\u00e0 possono essere visti sotto due aspetti: la produzione e il consumo. \nDal lato dell'offerta essi assolvono le funzioni di indici di cambiamento tecnologico, efficienza produttiva e competitivit\u00e0, interna ed internazionale. Da tale punto di vista un aumento di produttivit\u00e0 pu\u00f2 essere visto genericamente come un risparmio di input in termini fisici, sia esso dovuto a progresso tecnico, miglioramento dell'efficienza produttiva ricollegabile ad economie di scala, riduzione della capacit\u00e0 produttiva inutilizzata o ad altro. \nDal lato del consumo sono indici di capacit\u00e0, effettiva o potenziale, e quindi anche di benessere sociale.\nEscluso il caso in cui si abbia un solo input di produzione ed un solo output, caso in cui \u00e8 facilmente calcolabile la produttivit\u00e0 in termini fisici, il calcolo della produttivit\u00e0 porta necessariamente con s\u00e9 il calcolo di indici delle quantit\u00e0 e dei particolari pesi da adottare nella ponderazione dei singoli output o input da aggregare.\nA livello settoriale, si \u00e8 soliti usare come misura della produttivit\u00e0 dell'industria il valore aggiunto per lavoratore o ora lavorata. Il valore aggiunto viene di solito preferito alla produzione lorda settoriale perch\u00e9 la produttivit\u00e0 calcolata sulla base della produzione lorda risulta influenzata dal livello di integrazione verticale. Questo viene fatto nonostante il calcolo del valore aggiunto reale, ottenuto con il metodo della doppia deflazione, comporti diversi problemi, sia a livello teorico che pratico.\nNonostante sia molto diffuso, soprattutto per via della facilit\u00e0 con cui \u00e8 possibile reperire i dati e calcolarlo, il rapporto valore aggiunto-lavoro soffre di diversi limiti come indice di produttivit\u00e0 settoriale. In particolare, da un lato tiene conto di un solo fattore di produzione, il lavoro; dall'altro non riesce a rendere conto della generale interdipendenza delle industrie, ma considera i singoli settori economici implicitamente come modelli di produzione verticalmente integrati. Per questo, laddove possibile, gli vengono preferiti altri indici.\nIn particolare, soprattutto in ambito neoclassico, viene spesso utilizzata la \"total factor productivity\" (TFP), o \"produttivit\u00e0 totale dei fattori\". Si considerano cio\u00e8 input le quantit\u00e0 di servizi forniti dai fattori produttivi per unit\u00e0 di tempo e, in aggiunta alle produttivit\u00e0 dei singoli fattori, si calcola una produttivit\u00e0 totale definita come il\nrapporto tra un indice di output e un indice di input, media ponderata degli indici di lavoro e capitale.\nLa \"produttivit\u00e0 media\" misura la produzione totale per unit\u00e0 di fattore utilizzato. La produttivit\u00e0 media del lavoro pu\u00f2 essere calcolata come rapporto fra il fatturato o il margine operativo lordo e il numero di persone occupate.\nLa produttivit\u00e0 marginale indica l'aumento della quantit\u00e0 prodotta grazie all'utilizzo di un'unit\u00e0 supplementare di un fattore produttivo.\nLa \"produttivit\u00e0 marginale del lavoro\" indica quella variazione di produzione, che consegue a una variazione unitaria del numero dei lavoratori. Diminuisce all'aumentare del numero dei lavoratori impiegati."}
{"id": "200456", "revid": "15756", "url": "https://it.wikipedia.org/wiki?curid=200456", "title": "Processo di fusione del carbonio", "text": "Il processo di fusione del carbonio \u00e8 una reazione di fusione nucleare che avviene nelle stelle massicce (almeno 8 volte la massa solare) quando hanno esaurito tutti gli elementi pi\u00f9 leggeri nel loro nucleo. Richiede elevate temperature () e densit\u00e0 (circa ).\nLe reazioni di fusione.\nLa serie di reazioni che possono avvenire si sviluppa in vari passaggi, come ad esempio:\nLa fusione del carbonio inizia quando l'elio del nucleo si esaurisce. Infatti, durante la fusione dell'elio, il nucleo della stella si arricchisce di carbonio e ossigeno, che per\u00f2 rimangono inerti, in quanto temperatura e densit\u00e0 non sono sufficienti per innescare la reazione di fusione. Quando l'elio del nucleo si \u00e8 consumato, cessa la produzione di energia che compensa la forza attrattiva gravitazionale e mantiene la stella in equilibrio idrostatico e quindi il nucleo collassa, aumentando cos\u00ec la sua temperatura e densit\u00e0 fino a raggiungere il punto di accensione del carbonio. Ci\u00f2 provoca un ulteriore aumento della temperatura del nucleo, che coinvolge anche gli strati immediatamente circostanti, nei quali possono a questo punto innescarsi le reazioni di fusione dell'elio che si trova ancora in questo guscio. La stella aumenta le sue dimensioni e diventa una supergigante rossa. In una stella la cui massa \u00e8 25 volte quella solare, il processo di fusione del carbonio consuma tutto questo elemento in circa 600 anni.\nLa combustione del carbonio provoca l'accumulo dei prodotti della reazione (O, Mg, Ne) in un nuovo nucleo inerte. Dopo qualche migliaio di anni, anche il carbonio si esaurisce, e quindi si innesca un nuovo processo di contrazione che riscalda il nucleo fino al punto di accensione del Neon (vedi Processo di fusione del neon). Intorno al nucleo, c'\u00e8 ancora uno strato in cui continua a bruciare il carbonio, poi lo strato in cui sta bruciando l'elio e infine quello in cui sta ancora bruciando l'idrogeno.\nEvoluzione stellare.\nLe stelle con masse comprese tra 4 e 8 volte quella del Sole non raggiungono mai una temperatura nel nucleo abbastanza alta da innescare la fusione del carbonio e di conseguenza si destabilizzano spazzando via gli strati pi\u00f9 esterni e leggeri, originando un vento stellare che d\u00e0 luogo alla formazione di una nebulosa planetaria; al centro rimane soltanto una nana bianca formata dal nucleo di C-O-Ne-Mg.\nNelle ultime fasi della fusione del carbonio, le stelle con massa compresa tra 8 e 11 volte quella solare sviluppano un forte vento solare che spazza gli strati pi\u00f9 esterni originando una nebulosa planetaria e lasciando al centro una nana bianca al O-Ne-Na-Mg di circa 1,1 masse solari. Il nucleo non riesce pi\u00f9 a raggiungere la temperatura richiesta per innescare la fusione di elementi pi\u00f9 pesanti del carbonio.\nLe stelle di masse superiori continuano il processo di contrazione del nucleo fino a raggiungere la temperatura che permette di innescare la fusione del neon, ma l'evoluzione da qui in avanti \u00e8 cos\u00ec rapida che gli strati esterni non possono seguirla."}
{"id": "200457", "revid": "599", "url": "https://it.wikipedia.org/wiki?curid=200457", "title": "Numeri di Catalan", "text": ""}
{"id": "200458", "revid": "1982", "url": "https://it.wikipedia.org/wiki?curid=200458", "title": "H\u00e9rie", "text": ""}
{"id": "200459", "revid": "599", "url": "https://it.wikipedia.org/wiki?curid=200459", "title": "Relazione di ricorrenza di Segner", "text": ""}
{"id": "200461", "revid": "2175", "url": "https://it.wikipedia.org/wiki?curid=200461", "title": "H\u00e9rie-la-Vi\u00e9ville", "text": ""}
{"id": "200472", "revid": "1310927", "url": "https://it.wikipedia.org/wiki?curid=200472", "title": "Campionato armeno di calcio", "text": "Il campionato armeno di calcio \u00e8 un insieme di tornei nazionali istituiti dalla Football Federation of Armenia (FFA). I campionati sono suddivisi e organizzati in 2 livelli: la Bardsragujn chumb, massima divisione, e la Arad\u017cin Chumb.\nStoria.\nNacque nel 1992, dopo l'indipendenza dell'Armenia dall'URSS, mentre in precedenza, fra il 1936 ed il 1991, si disput\u00f2 un campionato di carattere regionale, come in molte delle altre repubbliche dell'ex URSS. Nelle sole stagioni 1995-96 e 1996-97 si \u00e8 seguito il calendario dell'Europa occidentale, con stagioni che partono in autunno e terminano in primavera. Dal 1997 si \u00e8 tornati al pi\u00f9 consono (per uno stato del Caucaso) calendario annuale.\nI campionati.\nQueste sono le divisioni armene:\nBardsragujn chumb.\nLe otto squadre si affrontano in un girone all'italiana con doppi turni di andata e ritorno. La prima conquista automaticamente il titolo di \"Campione d'Armenia\" ed accede al Primo turno preliminare di UEFA Champions League, la seconda e la terza al Primo turno preliminare di UEFA Europa League. L'ultima classificata retrocede in Armenian First League.\nArad\u017cin Chumb.\nLe otto squadre si affrontano in un girone all'italiana con doppi turni di andata e ritorno. La prima classificata accede direttamente in Bardsragujn chumb."}
{"id": "200473", "revid": "438678", "url": "https://it.wikipedia.org/wiki?curid=200473", "title": "I cavalieri del Nord Ovest", "text": "I cavalieri del Nord Ovest (\"She Wore a Yellow Ribbon\") \u00e8 un film del 1949 diretto da John Ford.\nIl film \u00e8 parte della trilogia sulla cavalleria statunitense girata da Ford: segue \"Il massacro di Fort Apache\" (1948) e precede \"Rio Bravo\" (1950). Ottenne l'Oscar alla migliore fotografia a colori nel 1950 (il secondo per Winton Hoch) ed \u00e8 ritenuto uno dei migliori risultati visivi del grande regista.\nTrama.\nNel 1876 la cavalleria statunitense, dopo la sconfitta del generale Custer a Little Bighorn, deve fronteggiare un'imponente offensiva degli indiani che hanno costituito una larga e temibile alleanza.\nAl forte Starke, un presidio del nord-ovest, il capitano Nathan Brittles, ad una settimana dal congedo, \u00e8 chiamato dal suo superiore e vecchio amico, il maggiore Allshard, a condurre una missione che si presenta alquanto pericolosa. Il maggiore gli ordina di ricacciare eventuali attacchi dei Cheyenne e, nel contempo, accompagnare sua moglie e sua nipote alla stazione della diligenza, perch\u00e9 possano poi partire verso est. Alla partenza, la bella nipote Olivia indossa, senza darne spiegazioni, un nastro giallo (da qui il titolo originale del film che riprende quello di una ballata popolare che accompagna molte scene), segno convenzionale di chi \u00e8 sentimentalmente legata, innescando con malizia un'accesa disputa tra i due spasimanti: il tenente Cornill e il sottotenente Bennett.\nLungo il percorso il convoglio incrocia una colonna di Arapaho e per evitare le probabili e spiacevoli conseguenze di un contatto ravvicinato, \u00e8 costretto a deviare ritardando l'arrivo alla stazione della diligenza. Il ritardo \u00e8 fatale perch\u00e9 gli indiani attaccano la stazione e bruciano la diligenza, nonostante l'ottima resistenza guidata dal sergente Tyree, validissimo ex confederato. Fallita la missione, Brittles e i suoi tornano al presidio rischiando di essere attaccati dagli indiani.\nAd un giorno dal congedo a Brittles viene dunque consigliato di lasciare il comando nella lotta agli indiani ormai radunati e pronti ad uno scontro che si annuncia molto impegnativo. Cos\u00ec il giorno seguente il capitano passa in rassegna il suo squadrone per l'ultima volta e, dopo essersi commosso di fronte all'affetto dimostratogli, saluta tutti e parte verso la California.\nIn realt\u00e0 va a trovare il drappello guidato dal tenente Cornill e con grandissimo coraggio entra nell'accampamento indiano per parlare con un suo amico, il vecchio capo Pelle di Volpe, alla ricerca di una mediazione pacifica. L'audace conversazione si rivela per\u00f2 vana: l'anziano capo gli fa sapere che gli animi dei giovani sono infiammati e non c'\u00e8 modo di fermarli. Riprende allora il comando e, proprio a pochi minuti dalla mezzanotte che sancirebbe ufficialmente il suo congedo dall'esercito, d\u00e0 l'avvio a un'azione scaltra ed efficace all'insaputa dei suoi superiori: mette in fuga il branco di cavalli degli indiani, che appiedati non possono pi\u00f9 combattere e centra cos\u00ec l'obiettivo principale di evitare una strage praticamente senza spargimento di sangue.\nConclusa dunque la vita militare con un grande successo, e non con un fallimento come temeva, il capitano pu\u00f2 dirigersi soddisfatto verso la meta del suo congedo. Non percorre molta strada che viene raggiunto da una staffetta che gli comunica la notizia della sua promozione con ordine firmato dallo stesso presidente degli Stati Uniti: \u00e8 destinato a un nuovo incarico con il grado di tenente colonnello. Il ritorno al forte \u00e8 un tripudio e con lui si festeggia anche il fidanzamento del tenente Cornill con l'ambita Olivia, la cui scelta era per\u00f2 ben nota da tempo.\nProduzione.\nLa fotografia \u00e8 affidata a Winton Hoch, che lavor\u00f2 nei maggiori film a colori di Ford, e proprio in questa occasione vinse il secondo dei suoi tre Oscar. Hoch era un uomo serio e scrupoloso, che amava comporre una scena piuttosto che filmarla sfruttando un'occasione propizia (e correndo dei rischi), come invece piaceva fare a Ford. Nella scena della tempesta, Ford volle sfruttare una luce molto tenue e vi riusc\u00ec proprio grazie all'abilit\u00e0 di Hoch. In altre occasioni, tuttavia, Hoch gir\u00f2 contro la volont\u00e0 di Ford.\nLo scenario che fa da sfondo alla maggior parte degli esterni \u00e8 quello della Monument Valley, tra Utah ed Arizona.\nRiprese.\nIl cast e la troupe vissero in condizioni relativamente primitive nella Monument Valley. Molti dormivano in baracche sudicie con docce in comune. Il film fu completato in anticipo sulla tabella di marcia e restando ampiamente sotto il budget stabilito.\nAnche se il direttore della fotografia del film, Winton Hoch, vinse un premio Oscar per il suo operato, le riprese non furono facili a causa dei dissidi con Ford. Ironicamente, una delle scene maggiormente iconiche del film fu creata durante una lite. Mentre la cavalleria stava galoppando nel deserto, una vera tempesta si profil\u00f2 all'orizzonte. Hoch inizi\u00f2 a impacchettare le cineprese mentre il tempo peggiorava ma Ford lo ferm\u00f2, per ordinargli di continuare a girare. Hoch sostenne che non c'era abbastanza luce naturale per la scena e, cosa ancora pi\u00f9 importante, le cineprese avrebbero potuto diventare dei potenziali parafulmini se la tempesta li avesse investiti. Ford ignor\u00f2 le rimostranze di Hoch; completando la scena mentre la tempesta infuriava, inzuppando gli attori e la troupe. In seguito Hoch scrisse una lettera di protesta alla American Society of Cinematographers contro la metodologia di lavoro di John Ford.\nLa storia del rifiuto di Hoch di girare nella tempesta \u00e8 stata ripetuta pi\u00f9 volte nel corso degli anni, ma l'attore Harry Carey Jr., che era sul set, la sment\u00ec. Egli disse che Ford aveva terminato le riprese per quel giorno, ma quando vide la scenografica tempesta che arrivava, chiese a Hoch se fosse possibile girare con la luce calante. Hoch rispose: \u00ab\u00c8 terribilmente buio, Jack. Io giro. Ma non posso proprio promettere nulla\u00bb. Ford quindi ordin\u00f2: \u00abWinnie, aprilo [l'obiettivo della cinepresa] e proviamoci. Se non si spegne, andr\u00e0 tutto bene\u00bb. Winnie obbed\u00ec, dicendo: \u00abAbbastanza giusto, Jack\u00bb.\nTematiche.\nNel film ritornano alcuni temi ricorrenti nel cinema di Ford:\nAnche in questo film, Ford preferisce mettere in scena la leggenda piuttosto che la realt\u00e0, per creare situazioni epiche, personaggi eroici e composizioni altamente drammatiche. Ford sembra voler trasformare la crudezza del west in una tragedia shakespeariana. Se in \"Sfida infernale\" la figura di Wyatt Earp viene mitizzata e i fatti si discostano dalla realt\u00e0, in \"She Wore a Yellow Ribbon\" le vicende storiche servono solo da scenario per le figure eroiche dell'epica di Ford.\nTecnica cinematografica.\nSpesso Ford, dopo un'inquadratura a taglio ravvicinato o a figura intera, invece che passare agli altri protagonisti, riprende lo stesso personaggio con un taglio di inquadratura ancora pi\u00f9 ravvicinato, e ci\u00f2 imprime drammaticit\u00e0 emotiva al personaggio. Questo avviene, in \"Sfida infernale\", con Doc e Clementine all'esterno del saloon. In questo film accade una cosa analoga nella scena in cui Brittles/Wayne parla alla tomba della moglie.\nDopo una dissolvenza incrociata che segue l'inquadratura con il particolare della lapide (quando il film \u00e8 a 3' e 13'\u2019), si ha un piano ravvicinato in cui John Wayne sta per sedersi su uno sgabello posto di fronte alla tomba della moglie. Wayne prende l'annaffiatoio per i fiori che crescono sul terreno in cui \u00e8 sepolta la moglie. Dissolvenza incrociata a 13' e 14\". Si vede il piano americano di John Wayne (la ripresa si fa pi\u00f9 stretta) che versa l'acqua sui fiori per la moglie. Dissolvenza incrociata a 13' e 14'\u2019. Si vede il piano medio/mezza figura di John Wayne."}
{"id": "200474", "revid": "4327", "url": "https://it.wikipedia.org/wiki?curid=200474", "title": "99 Women", "text": ""}
{"id": "200475", "revid": "1305772", "url": "https://it.wikipedia.org/wiki?curid=200475", "title": "The River (album Bruce Springsteen)", "text": "The River \u00e8 il quinto album di Bruce Springsteen, pubblicato nel 1980.\nIl disco.\nBruce Springsteen aveva gi\u00e0 raccolto critiche positive e una schiera di fan invidiabile che lo avevano consacrato ad icona del rock, citato da molti come eroe della classe operaia (\"Working Class Hero\").\nIn piena fase creativa e senza particolari ostacoli commerciali, Springsteen propone un esperimento abbastanza insolito per il periodo: un album doppio, 20 canzoni allora inedite.\nEsperimento da molti considerato azzeccato: tutto l'album diventa come un libro, accompagnato da musiche melodiche, ballate e testi molto pi\u00f9 liberi: tenendo cari i suoi temi da sempre trattati, questo disco diventa ancora pi\u00f9 \"on the road\", affrontando il tema dell'amore in modo pi\u00f9 maturo, a volte cinico, continuando ad approntare metafore sempre pi\u00f9 fini tra il senso della vita e il viaggio. A tratti l'album \u00e8 acustico, in altre tutto il suono della E Street Band \u00e8 deciso ed imponente, rendendo pi\u00f9 orecchiabili e filanti i pezzi rock e anche le ballate r&amp;b. Nel 2015 \u00e8 stata pubblicata la raccolta dei brani registrati nel periodo di \"The River\" ma non inclusi nell'album: \"The Ties That Bind: The River Collection\".\nTracce.\nTesti e musiche di Bruce Springsteen.\nThe Ties That Bind: The River Collection.\n1.\"The Ties That Bind\" (alt)\n2.\"Cindy\"\n3.\"Hungry Heart\" (alt)\n4.\"Stolen Car\" (alt)\n5.\"Be True\"\n6.\"The River\" (alt)\n7.\"You Can Look (But You Better Not Touch)\" (alt)\n8.\"The Price You Pay\" (alt)\n9.\"I Wanna Marry You\" (alt)\n10.\"Loose End\"\n1.\"Meet Me in the City\"\n2.\"The Man Who Got Away\"\n3.\"Little White Lies\"\n4.\"The Time That Never Was\"\n5.\"Night Fire\"\n6.\"Whitetown\"\n7.\"Chain Lightning\"\n8.\"Party Lights\"\n9.\"Paradise By The \"C\"\"\n10.\"Stray Bullet\"\n11.\"Mr Outside\"\n12.\"Roulette\"\n13.\"Restless Nights\"\n14.\"Where The Bands Are\"\n15.\"Dollhouse\"\n16.\"Livin' On The Edge Of The World\"\n17.\"Take 'Em As They Come\"\n18.\"Ricky Wants a Man Of Her Own\"\n19.\"I Wanna Be With You\"\n20.\"Mary Lou\"\n21.\"Held Up Without a Gun\"\n22.\"From Small Things (Big Things One Day Come)\""}
{"id": "200477", "revid": "343563", "url": "https://it.wikipedia.org/wiki?curid=200477", "title": "Chinyingi", "text": "Chinyingi \u00e8 un campo missionario di frati cappuccini situato nella provincia nord-occidentale dello Zambia, sul lato est del fiume Zambesi, ad una altezza di 1.100 metri sul livello del mare. La zona \u00e8 scarsamente popolata, si stima, infatti, che entro un raggio di sette chilometri vivano circa 500 persone. L'ospedale della missione serve la comunit\u00e0 locale, fornendo servizi di pronto soccorso e di aiuto alle vittime dell'AIDS, che colpisce il 25% della popolazione dello Zambia. La missione vide anche la presenza di una scuola.\nNegli anni settanta il frate cappuccino Crispino Valeri organizz\u00f2 la costruzione di un semplice ponte sospeso sullo Zambesi, spinto dalla tragica morte di quattro abitanti locali, che morirono affogati nelle acque del fiume nel tentativo di portare un malato fino all'ospedale del campo. Sollecit\u00f2 la donazione di materiale dalle vicine miniere di rame e impiego manodopera locale senza alcuna esperienza per costruire il ponte, che a dispetto della mancanza di esperienza delle persone coinvolte nella costruzione, \u00e8 tuttora attraversabile. Il ponte costruito da Valeri, insieme a un pontone costruito successivamente per permettere il passaggio di veicoli, \u00e8 uno dei cinque soli ponti che attraversano il corso dello Zambesi, lungo 2.574 chilometri. Dei cinque ponti, il ponte di Chinyingi \u00e8 il pi\u00f9 vicino alla sorgente del fiume."}
{"id": "200481", "revid": "1305772", "url": "https://it.wikipedia.org/wiki?curid=200481", "title": "Chirundu", "text": "Chirundu \u00e8 una cittadina dello Zambia, situata vicino al confine con lo Zimbabwe. \u00c8 principalmente un luogo di transito commerciale; \u00e8 infatti una delle localit\u00e0 principali lungo la grande strada del nord e vi si trova un importante ponte sullo Zambesi, il ponte di Chirundu. Il ponte congiunge Chirundu con Makuti in Zimbabwe e rappresenta uno dei punti di transito pi\u00f9 importanti per il commercio fra lo Zimbabwe e lo Zambia. Sono in corso trattative fra lo Zimbabwe e lo Zambia per costruire presso il ponte un ufficio doganale unico, con impiegati di entrambi gli stati, in modo da velocizzare le operazioni di transito delle merci.\nA Chirundu si trova un importante ospedale missionario, il Mtendere Mission Hospital, finanziato dalla Diocesi di Milano (e da altri gruppi cattolici) e da diverse ONG.\nIn questo ospedale nel 2004 \u00e8 iniziato un progetto di telepatologia realizzato in collaborazione con la ONG Patologi Oltre Frontiera.\nA 21\u00a0km dalla citt\u00e0, appena a sud della strada fra Chirundu e Lusaka, si trova la foresta pietrificata di Chirundu, un'area di alberi fossili (datati a circa 150 milioni di anni fa) che \u00e8 considerata uno dei monumenti nazionali dello Zimbabwe."}
{"id": "200482", "revid": "339392", "url": "https://it.wikipedia.org/wiki?curid=200482", "title": "Banants", "text": ""}
{"id": "200485", "revid": "339392", "url": "https://it.wikipedia.org/wiki?curid=200485", "title": "Dinamo-Zenit", "text": ""}
{"id": "200491", "revid": "1605525", "url": "https://it.wikipedia.org/wiki?curid=200491", "title": "Luigi Cherubini", "text": "Biografia.\nFiglio di Bartolomeo, cembalista, cornista e direttore della Cappella Granducale di Firenze, fu il decimo di dodici figli. Incominci\u00f2 a studiare musica all'et\u00e0 di sei anni col padre; tre anni dopo venne affidato ai maestri Bartolomeo e Alessandro Felici, Alessandro Bizzarri e Giuseppe Castrucci, con cui studi\u00f2 canto, contrappunto e organo.\nCompiuti gli studi a Milano e a Bologna, culminati con Giuseppe Sarti, che lo avvi\u00f2 alla carriera operistica, dove debutt\u00f2 col \"Quinto Fabio\", il suo primo vero successo. Inizi\u00f2 ancora molto giovane a comporre musica sacra.\nLa sua prima opera fu una messa solenne a quattro voci con orchestra che fu eseguita a Firenze realizzata quando aveva tredici anni. Seguirono altre opere di musica religiosa e da camera molto apprezzate al punto da indurre il granduca Pietro Leopoldo di Toscana ad assegnargli una pensione (1778), necessaria per il soggiorno di studio bolognese dove l'attese il maestro Sarti. Negli anni che vanno dal 1780 al 1784 fu prolifico di opere teatrali al punto da ottenere un invito per recarsi a Londra, dove compose l'opera buffa \"La finta principessa\" e il \"Giulio Sabino\".\nFu autore di numerose opere liriche prima di stabilirsi a Parigi nel 1787, assumendo con G. B. Viotti la direzione di un teatro musicale. L\"'Ifigenia in Aulide\" (Torino, 1788) segn\u00f2 il suo distacco dalle scene italiane, e il \"D\u00e9mophoon\", su testo di Jean-Fran\u00e7ois Marmontel il suo debutto nell'Opera. A Parigi, dove entr\u00f2 a far parte del nuovo Conservatorio, che diresse poi dal 1822 al 1842, lasciando la carica poche settimane prima della morte, e dove strinse amicizia con Viotti. Durante la rivoluzione visse a Gaillon e fu nominato professore alla Scuola di musica della Guardia nazionale.\nIl \"maestro\" arriv\u00f2 all'apice della carriera operistica dal 1790 quando le sue opere vennero eseguite con successo in Europa.\nNel 1805 si trasfer\u00ec a Vienna, dove fu accolto da Haydn, e lo stesso Beethoven lo proclam\u00f2 \"il maggior compositore drammatico vivente\".\nIn seguito agli eventi bellici ed alla difficile situazione teatrale austriaca, fu costretto a ritornare a Parigi, dove l'accoglienza fu piuttosto fredda al punto da indurlo a dedicarsi temporaneamente alla compilazione di un erbario e decise di occuparsi di musica sacra.\nMassone, fu membro della Loggia \"Saint-Jean de Palestrine\" del Grande Oriente di Francia.\nEbbe maggiore successo e riconoscimenti in Francia negli anni successivi. Mor\u00ec nel 1842 e fu sepolto nel cimitero di P\u00e8re-Lachaise.\nLe sue composizioni, in stile classico, mostrano una grande padronanza del contrappunto. Nel 1808 compose la sua pi\u00f9 importante opera di ispirazione religiosa, la \"\"Messa Solenne in fa maggiore in tre parti\"; un altro grande contributo alla musica sacra fu la \"Messa per l'incoronazione di Luigi XVIII\" in sol maggiore per coro e orchestra (1815). Altre composizioni di musica sacra comprendono il \"Credo a 8 voci e organo\" del 1808, la Messa in do maggiore (1816) e i \"Requiem in do minore\"\" (1816) e in re minore (1836).\nTra le numerose altre composizioni di Cherubini - che tra il 1773 e il 1833 scrisse la musica per oltre trenta opere teatrali - si ricordano le opere liriche \"Lodo\u00efska\" (1791), \"Elisa\" (1794), \"Medea\" (1797), che segna un ritorno alla tragedia classica grazie alla riforma gluckiana, \"L'h\u00f4tellerie portugaise\" (1798), \"Les deux journ\u00e9es\" (1800), e \"Anacr\u00e9on\" (1803), oltre a mottetti, cantate e quartetti per archi.\nLa fortuna di Cherubini in Francia lo aveva portato a ruoli di responsabilit\u00e0, ma essa fu ostacolata dall'avversione di Napoleone Bonaparte, musicalmente nostalgico dell\"'ancient regime\". Napoleone perci\u00f2 non poteva soffrire Cherubini, che secondo lui scriveva musica rumorosa e difficile.\nCherubini non pot\u00e9 sopportare a lungo questo disagio e accett\u00f2 un invito a Vienna, dove dopo pochi mesi Napoleone arriv\u00f2 col suo esercito vittorioso, e lo incaric\u00f2 di organizzare i concerti di corte nel Castello di Sch\u00f6nbrunn. A Vienna scrisse la \"Faniska\" (1806), e rientrato a Parigi per una crisi di depressione risolse di abbandonare la musica.\nNel 1808, la principessa di Chimay, ospite del suo castello, riusc\u00ec a convincerlo a comporre una \"Messa\", mentre il teatro non ebbe pi\u00f9 che pochi rari contributi: \"Pimmalione\" (1809), la piccola opera comica \"Le crescendo\" (1810), \"Gli Abenceragi\" (1813), e ultima in ordine di tempo, \"Al\u00ec Bab\u00e0\" (1833).\nEbbe inizio una terza maniera in cui prese il sopravvento la sua antica tendenza alla severit\u00e0 del contrappunto e della musica da chiesa. Scrisse due Messe e due \"Requiem\" (1816 e 1836). La Restaurazione fece di lui la massima autorit\u00e0 di Francia, chiamandolo a dirigere il Conservatorio di Parigi per vent'anni, attestandosi come rigido accademico retrivo, cui i giovani compositori rimproveravano di non comprendere la musica di Beethoven.\nIl suo capolavoro resta il Requiem in do minore del 1816, scritto su ordine del governo francese della Restaurazione in memoria di Luigi XVI e dei legittimisti scomparsi durante gli anni della Rivoluzione e dell'Impero, il Requiem diventa il canto della fine ormai prossima dell'\"ancient regime\".\nIl suo trattato \"Cours de contrepoint et de la fugue\" (1835), venne pubblicato a cura del compositore francese Jacques Hal\u00e9vy.\nGiulio Confalonieri nel 1948 scrisse una biografia completa di Cherubini con il titolo di \"Prigionia di un artista\" (Premio Bagutta 1949).\nNumerose citt\u00e0 gli hanno intitolato vie, cos\u00ec Bologna, Cagliari, Empoli, Latina, Legnano, Milano, Padova e Torino. Firenze, sua citt\u00e0 natale, nel 1910 gli ha intitolato il proprio conservatorio.\nLavori miscellanei.\nTra le altre opere, vi sono:"}
{"id": "200493", "revid": "1013865", "url": "https://it.wikipedia.org/wiki?curid=200493", "title": "Katima Mulilo", "text": "Katima Mulilo \u00e8 citt\u00e0 della Namibia capoluogo della Regione di Caprivi, una delle 13 regioni della Namibia. Si trova sulle rive del fiume Zambesi e divenne capitale della regione durante il periodo del colonialismo britannico nel 1935. La citt\u00e0 ha una popolazione di 28.362 abitanti (2011).\nNell'agosto 1999 la citt\u00e0 fu vittima di incursioni di separatisti Caprivi, costringendo circa ventimila persone a fuggire in Botswana."}
{"id": "200494", "revid": "344646", "url": "https://it.wikipedia.org/wiki?curid=200494", "title": "Ecce ancilla Domini", "text": "La locuzione latina Ecce ancilla Domini, tradotta letteralmente, significa \"ecco la serva del Signore\" e deriva dal versetto biblico Luca .\nCon queste parole la Madonna rispose all'arcangelo Gabriele nel momento dell'Annunciazione.\nNell'uso comune si cita per dichiararsi sottomessi a qualsiasi ordine dei superiori."}
{"id": "200497", "revid": "1982", "url": "https://it.wikipedia.org/wiki?curid=200497", "title": "Malmaison", "text": ""}
{"id": "200498", "revid": "287204", "url": "https://it.wikipedia.org/wiki?curid=200498", "title": "Ego sum qui sum", "text": "La locuzione latina Ego sum qui sum, tradotta letteralmente, significa \u00abio sono colui che sono\u00bb. \u00c8 tratta dalla Bibbia: Esodo .\nLa frase, ricca di implicazioni ontologiche e metafisiche, \u00e8 stata soggetta a numerosissime interpretazioni, in particolare da parte della scuola tomista e dalla scolastica."}
{"id": "200500", "revid": "1982", "url": "https://it.wikipedia.org/wiki?curid=200500", "title": "Neuville-Bosmont", "text": ""}
{"id": "200501", "revid": "1013865", "url": "https://it.wikipedia.org/wiki?curid=200501", "title": "Tete", "text": "Tete \u00e8 una citt\u00e0 del Mozambico, capoluogo della provincia omonima. Ha una popolazione di circa 155.870 abitanti (dati del 2008).\nSi trova sul fiume Zambesi, e il ponte della citt\u00e0 sul fiume \u00e8 uno dei soli cinque ponti che lo attraversano, nonostante i suoi 2.574 km di lunghezza."}
{"id": "200502", "revid": "116149815", "url": "https://it.wikipedia.org/wiki?curid=200502", "title": "Eheu fugaces labuntur anni", "text": "La locuzione latina Eheu fugaces labuntur anni, tradotta letteralmente, significa \"Ahim\u00e8 gli anni scorrono velocemente\". (Orazio, Odi, Il, 14, 1).\nIl poeta, parlando di s\u00e9, non riusciva ad accettare la propria vecchiaia, con il passare degli anni.L'espressione collima con versi virgiliani: \"Fugit irreparabile tempus\" (Georgiche, III, 284); \"Breve et inreparabile tempus omnibus est vitae\" (\"... il tempo della vita/ \u00e8 breve e irreparabile per tutti\", Eneide X, 467-468) "}
{"id": "200504", "revid": "588403", "url": "https://it.wikipedia.org/wiki?curid=200504", "title": "Ararat Fowtbolayin Akowmb", "text": "L'Ararat Fowtbolayin Akowmb (), meglio noto come Ararat, \u00e8 una societ\u00e0 calcistica armena con sede nella citt\u00e0 di Erevan. Milita nella Bardsragujn chumb, la massima divisione del campionato armeno di calcio.\nNella sua storia ha vinto un'edizione della Vys\u0161aja Liga, massima serie del campionato sovietico di calcio, e un'edizione della Bardsragujn chumb.\nStoria.\nIl club fu fondato nel 1935 come Spartak Erevan. Nei primi anni disputo i tornei regionali armeni. Nel 1938 cambi\u00f2 nome in Dinamo Erevan, denominazione che mantenne fino al 1953. Nel 1949 partecip\u00f2 per la prima volta alla massima serie del campionato sovietico, terminando al sedicesimo posto. Nel 1950 la Dinamo Erevan concluse il campionato a pari punti con la Dinamo Kiev, ma venne retrocessa per una peggiore differenza reti rispetto agli ucraini. Nel 1954 il club torn\u00f2 alla denominazione di Spartak Erevan e per gli interi anni cinquanta partecip\u00f2 al campionato di Klass B, il secondo livello del campionato sovietico. Nel 1959 lo Spartak Erevan vinse il proprio raggruppamento di Klass B e, risultando la squadra armena col miglior piazzamento in Klass B, fu promossa in Klass A. Disput\u00f2 quattro stagioni in massima serie, per poi essere retrocesso nel 1963, anno in cui aveva cambiato denominazione in Ararat Erevan. Nel 1965 vinse il campionato di Vtoraja Gruppa A e fu promosso in massima serie, rimanendovi stabilmente fino alla dissoluzione del campionato sovietico.\nNel 1971 raggiunse il secondo posto nel campionato di Vys\u0161aja Liga, guadagnando l'accesso alla Coppa UEFA per la prima volta nella propria storia. La sua prima partecipazione alla Coppa UEFA si concluse con il raggiungimento degli ottavi di finale, dove il club armeno fu eliminato dai tedeschi del Kaiserslautern dopo i tiri di rigore. Nel 1973 l'Ararat, guidato da Nikita Simonjan, conquist\u00f2 il titolo nazionale per la prima volta nella propria storia distanziando di soli tre punti la Dinamo Kiev. Nello stesso anno, battendo in finale la stessa Dinamo Kiev per 2-1, vinse anche la Coppa dell'URSS, trofeo che si aggiudic\u00f2 anche nel 1975 con lo stesso punteggio ma contro lo Zorja. Il 1975 fu l'anno dei migliori risultati a livello europeo: la squadra armena partecip\u00f2 alla Coppa dei Campioni per la prima volta e venne eliminata ai quarti di finale dai tedeschi del Bayern Monaco, che avrebbero poi vinto il torneo, e il suo centravanti, \u0112doward Margarov, vinse la classifica dei marcatori della competizione con 5 reti segnate assieme a Gerd M\u00fcller. Nel 1976 l'Ararat concluse al secondo posto il campionato primaverile dell'URSS e il suo attaccante Arkadi Andreasyan vinse la classifica dei marcatori. Negli anni successivi l'Ararat non riusc\u00ec a ripetere le ottime prestazioni ottenute nei primi anni settanta, ma mantenne posizioni di medio-bassa classifica, conservando comunque la categoria fino al 1991.\nNel 1992, dopo l'indipendenza dell'Armenia, l'Ararat entr\u00f2 a far parte della Bardsragujn chumb, la massima serie del neonato campionato armeno di calcio. Nel 1993 vinse il campionato armeno per la prima volta. Nello stesso anno vinse anche la Coppa d'Armenia, per poi ripetersi nelle due edizioni successive e nel 1997. Negli anni seguenti mantenne sempre posizioni di alta classifica, raggiungendo pi\u00f9 volte il secondo posto. Come detentore della coppa nazionale partecip\u00f2 a due edizioni della Coppa delle Coppe, senza per\u00f2 andare oltre il primo turno.\nAll'inizio del 2003 l'Ararat venne escluso dal campionato armeno per un anno. La federazione armena prese questa decisione perch\u00e9 la dirigenza dell'Ararat si era opposta a mettere cinque suoi calciatori a disposizione della nazionale armena per l'amichevole che doveva disputare in Israele. Di conseguenza diversi calciatori dell'Ararat ottennero dalla federazione di essere svincolati. Nel 2004 il club sigl\u00f2 un accordo con il Lernagorts Kapan, squadra di massima serie in difficolt\u00e0 finanziarie, per unire gli staff tecnici e i calciatori delle due squadre, dando vita al Lernagorts-Ararat, sodalizio avente sede a Kapan. Allo stesso tempo l'Ararat aveva anche presentato domanda di iscrizione per un posto disponibile in seconda serie. Poco dopo la fusione tra le due squadre salt\u00f2 e il Lernagorts-Ararat venne rinominato Ararat l'8 giugno 2004, trasferendosi da Kapan ad Erevan, ma disputando le partite casalinghe a Voskehat, un sobborgo di Erevan. L'Ararat, che partecipava al campionato di seconda serie, fu contestualmente rinominato Ararat-2.\nNel 2008 l'Ararat concluse il campionato al primo posto a pari punti con il P'yownik, ma perse il successivo spareggio per 2-1 dopo i tempi supplementari. Nello stesso anno vinse la sua quinta Coppa d'Armenia battendo in finale il Banants per 2-1, dopo che l'anno prima aveva perso la finale contro lo stesso Banants dopo i tempi supplementari. Nel 2009 vinse anche una Supercoppa d'Armenia. Nello stesso 2009 l'Ararat and\u00f2 incontro a un'altra crisi dopo che lo sponsor principale abbandon\u00f2 il club e molti dei calciatori lasciarono la squadra: l'Ararat non pot\u00e9 partecipare alla UEFA Europa League e concluse il campionato all'ultimo posto, retrocedendo in Arad\u017cin Chumb. Dopo un solo anno di assenza, torn\u00f2 in massima serie, evitando una nuova retrocessione al termine della stagione 2014-2015 solo perch\u00e9 in seconda serie militavano solo squadre riserve.\nOrganico.\nRosa 2020-2021.\n\"Aggiornata al 28 luglio 2020.\""}
{"id": "200505", "revid": "1559888", "url": "https://it.wikipedia.org/wiki?curid=200505", "title": "Fugit irreparabile tempus", "text": ""}
{"id": "200507", "revid": "1982", "url": "https://it.wikipedia.org/wiki?curid=200507", "title": "Neuville-Housset", "text": ""}
{"id": "200508", "revid": "5296", "url": "https://it.wikipedia.org/wiki?curid=200508", "title": "Wi-Max", "text": ""}
{"id": "200509", "revid": "148107", "url": "https://it.wikipedia.org/wiki?curid=200509", "title": "Rifrazione", "text": "La rifrazione \u00e8 la deviazione subita da un'onda che ha luogo quando questa passa da un mezzo a un altro otticamente differenti nel quale la sua velocit\u00e0 di propagazione cambia. La rifrazione della luce \u00e8 l'esempio pi\u00f9 comunemente osservato, ma ogni tipo di onda pu\u00f2 essere rifratta, per esempio quando le onde sonore passano da un mezzo a un altro o quando le onde dell'acqua si spostano a zone con diversa profondit\u00e0.\nSpiegazione.\nIn ottica, la rifrazione avviene quando una onda luminosa passa da un mezzo a un altro avente un indice di rifrazione diverso. Sul bordo dei due mezzi, la velocit\u00e0 di fase dell'onda \u00e8 modificata, cambia direzione e la sua lunghezza d'onda \u00e8 aumentata o diminuita. Per esempio, i raggi di luce si rifrangono quando entrano o escono dal vetro; la comprensione di questo concetto ha consentito l'invenzione delle lenti e del telescopio a rifrazione.\nLa rifrazione pu\u00f2 essere osservata guardando all'interno di un bicchiere pieno d'acqua. L'aria ha un indice di rifrazione di circa 1,0003, mentre l'acqua ha un indice di circa 1,33. Se si osserva un oggetto dritto, come una penna parzialmente immersa e inclinata, l'oggetto visto dalla superficie dell'acqua appare piegato. L'estremit\u00e0 \"x\" della penna, interessata dall'energia radiante, si comporta come sorgente secondaria di radiazione ed emette raggi di luce in tutte le possibili direzioni dello spazio. Consideriamo adesso il percorso di due di questi raggi, evidenziati in rosso in figura. \nTali raggi, in corrispondenza della superficie di discontinuit\u00e0 fra l'acqua e l'aria si piegano, allontanandosi dalla normale alla superficie condotta nel punto in cui i raggi stessi incidono. I raggi rifratti vengono catturati dall'occhio umano e l'intersezione dei loro prolungamenti determina un punto virtuale, indicato con y in figura, dal quale l'occhio umano ha la sensazione che provenga l'immagine. In altre parole, l'occhio dell'osservatore non vede l'estremit\u00e0 x della penna, ma una sua immagine virtuale, ottenuta dal prolungamento dei due raggi rifratti.\nLa rifrazione \u00e8 responsabile degli arcobaleni e della scomposizione della luce bianca nei colori dell'arcobaleno che avviene quando la luce passa attraverso un prisma. Il vetro ha un alto indice di rifrazione rispetto all'aria e le diverse frequenze della luce viaggiano a velocit\u00e0 diverse (dispersione), causando la rifrazione dei colori a diversi angoli, e quindi la scomposizione. La differenza nella frequenza corrisponde nella diversit\u00e0 della tonalit\u00e0.\nAltri fenomeni ottici sono il miraggio e la fata Morgana. Questi sono causati dal cambiamento dell'indice di rifrazione in funzione della temperatura dell'aria.\nRecentemente sono stati sviluppati alcuni metamateriali che hanno un \"indice di rifrazione negativo\".\nIn astronomia.\nIn astronomia la rifrazione \u00e8 dovuta allo spessore variabile dell'atmosfera che la luce di un astro deve attraversare per giungere all'osservatore, in base all'altezza dell'astro stesso sull'orizzonte. \u00c8 nulla allo zenit e massima all'orizzonte, dove arriva a valori vicini a 30' (mezzo grado). \u00c8 responsabile di diversi fenomeni osservabili anche ad occhio nudo, se si dispone di un orizzonte perfetto (deserto, mare aperto). Tra questi:\nAl telescopio la rifrazione appare evidente anche per astri sino a circa 20\u00b0 sull'orizzonte, e si manifesta come una sorta di \"cromatismo verticale\". Tale fenomeno \u00e8 ovvio coi pianeti, e viene spesso scambiato per un difetto cromatico dello strumento.\nLegge di Snell.\nLa legge di Snell descrive quanto i raggi sono deviati quando passano da un mezzo a un altro. Se il raggio proviene da una regione con indice di rifrazione formula_1 ed entra in un mezzo con indice formula_2 gli angoli di incidenza formula_3 e di rifrazione formula_4 sono legati dall'espressione:\ndove formula_6 e formula_7 sono le velocit\u00e0 nei mezzi.\nRifrazione molare.\nNel 1880 H.A. Lorentz e L.V. Lorenz introdussero il concetto di rifrazione molare relativamente a una mole di sostanza definendolo in base all'equazione\ndove formula_9 \u00e8 la rifrazione molare, formula_10 l'indice di rifrazione della sostanza e formula_11 il volume molare dato dal rapporto tra il peso molecolare e la densit\u00e0 del materiale in esame.\nLa rifrazione molare \u00e8 una grandezza additiva ed \u00e8 quindi ricavabile anche sommando i valori tabulati in letteratura relativi a singoli atomi e legami chimici che caratterizzano il composto in esame, il tutto in buon accordo coi dati sperimentali.\nLorentz e Lorenz correlarono anche il volume di polarizzabilit\u00e0 con la rifrazione molare a lunghezza d'onda infinita (frequenza della radiazione utilizzata uguale a zero) tramite l'equazione\ndove formula_13 \u00e8 la rifrazione molare a lunghezza d'onda infinita, formula_14 la costante di Avogadro e formula_15 il volume di polarizzabilit\u00e0."}
{"id": "200511", "revid": "95247503", "url": "https://it.wikipedia.org/wiki?curid=200511", "title": "Eritis sicut dii", "text": "La locuzione latina Eritis sicut Deus, tradotta letteralmente, significa \"sarete come Dio\". Essa \u00e8 tratta dalla Bibbia: \"Genesi\", .\nSono le parole che il serpente dice a Eva per invogliarla a disobbedire a Dio mangiando il frutto proibito dell'Albero della conoscenza del Bene e del Male."}
{"id": "200512", "revid": "486946", "url": "https://it.wikipedia.org/wiki?curid=200512", "title": "Non Iscritti (Parlamento europeo VII legislatura)", "text": ""}
{"id": "200513", "revid": "1982", "url": "https://it.wikipedia.org/wiki?curid=200513", "title": "Neuville-en-Beine", "text": ""}
{"id": "200514", "revid": "484362", "url": "https://it.wikipedia.org/wiki?curid=200514", "title": "Et campos ubi Troia fuit", "text": "La locuzione latina Et campos ubi Troia fuit, tradotta letteralmente, significa \"e i campi dove si trovava Troia\" (Virgilio, Eneide, libro III).\nMentre Troia brucia davanti agli occhi dei superstiti, riuniti attorno a lui, Enea dice \"abbandoniamo i patri lidi, il porto ospitale e i campi dove sorgeva Troia\": l'eroe troiano incarna il dolore del popolo cacciato dalla sua patria."}
{"id": "200515", "revid": "1982", "url": "https://it.wikipedia.org/wiki?curid=200515", "title": "Neuville-l\u00e8s-Dorengt", "text": ""}
{"id": "200516", "revid": "119685416", "url": "https://it.wikipedia.org/wiki?curid=200516", "title": "Etiamsi omnes, ego non", "text": "La locuzione latina etiamsi omnes, ego non, tradotta letteralmente, significa \"anche se tutti, io no\". \nNel \"Vangelo secondo Matteo\" () \u00e8 scritto: \u00ab\u03b5\u1f30 \u03c0\u03ac\u03bd\u03c4\u03b5\u03c2 \u03c3\u03ba\u03b1\u03bd\u03b4\u03b1\u03bb\u03b9\u03c3\u03b8\u03ae\u03c3\u03bf\u03bd\u03c4\u03b1\u03b9 \u1f10\u03bd \u03c3\u03bf\u03af, \u1f10\u03b3\u1f7c \u03bf\u1f50\u03b4\u03ad\u03c0\u03bf\u03c4\u03b5 \u03c3\u03ba\u03b1\u03bd\u03b4\u03b1\u03bb\u03b9\u03c3\u03b8\u03ae\u03c3\u03bf\u03bc\u03b1\u03b9\u00bb, ossia: \nSono le parole pronunciate dall'apostolo Pietro quando Ges\u00f9 predice ai discepoli il loro abbandono (e a Pietro il suo \"rinnegamento\") prima di recarsi nell'orto del Getsemani a pregare.\nUtilizzo.\nTale frase era scritta anche sul frontone della casa di Philipp von Boeselager, ufficiale tedesco coinvolto nel fallito attentato a Hitler del 20 luglio 1944, tra i pochi che riuscirono a scampare alla repressione. Viene di solito utilizzata nella formulazione abbreviata \"ego non\" e in tale formulazione \u00e8 spesso riferita allo storico Joachim Fest (\"Ich nicht\" \u00e8 infatti il titolo di una sua opera autobiografica), oltre ad essere stata associata anche al gruppo della Rosa Bianca. \n\u00c8 usata come espressione proverbiale per indicare un dissenso individuale rispetto a poteri dispotici o ingiustizie invece approvate dalle masse e dall'opinione pubblica.\nNella forma abbreviata \"\u00abEtsi omnes non ego\u00bb\" \u00e8 anche scritta sulla tomba di Giuseppe Rensi nel Cimitero monumentale di Staglieno.\nInoltre, nell'ambito della Difesa italiana, la frase costituisce il motto del Comando Interforze per le Operazioni delle Forze Speciali (COFS), con sede in Roma (Centocelle).\nAnche Victor Hugo pronunci\u00f2 una frase simile, prima di andare in esilio per la sua ferma opposizione a Napoleone III:"}
{"id": "200518", "revid": "226458", "url": "https://it.wikipedia.org/wiki?curid=200518", "title": "Ex dono", "text": "La locuzione latina Ex dono, tradotta letteralmente, significa \"[proveniente] da un dono\".\nCon questa frase si contrassegnano nei musei le opere d'arte o altri oggetti avuti in dono da persone munifiche, facendo seguire alla frase (in genitivo) il nome dell'offerente. Si trova specialmente su libri dati in dono a biblioteche."}
{"id": "200520", "revid": "228587", "url": "https://it.wikipedia.org/wiki?curid=200520", "title": "Ex me natam relinquo pugnam Leuctricam", "text": "La locuzione latina Ex me natam relinquo pugnam Leuctricam, tradotta letteralmente, significa: \"Io [alla patria] lascio, nata da me, la battaglia di L\u00e8uttra\" (Cornelio Nepote, \"Epaminonda\", X).\nCornelio Nepote ricorda questa frase pronunciata dal generale tebano Epaminonda in risposta a una provocazione dell'altro generale tebano Pelopida: quest'ultimo, infatti, lo rimproverava di aver mal servito la patria, non avendole dato alcun figlio (maschio).\nEpaminonda, sapendo che Pelopida aveva un figlio perverso, gli rispose: \"Guarda che tu non abbia a servirla peggio (di me) lasciandole tal figlio; io almeno lascio alla patria la mia creatura, la battaglia di Leuttra\"."}
{"id": "200521", "revid": "1005847", "url": "https://it.wikipedia.org/wiki?curid=200521", "title": "Michele Amari", "text": "Biografia.\nFiglio di Ferdinando e di Giulia Venturelli, dopo aver preso parte col genitore ai moti risorgimentali siciliani degli anni venti del XIX secolo ed essere stato graziato dal regime per la sua minore et\u00e0 (mentre il padre venne condannato all'ergastolo), fu poi impiegato della Segreteria di Stato sotto il regime borbonico. Amari fu dichiarato sgradito dal governo di Napoli e costretto a riparare in Francia a seguito della pubblicazione della sua opera \"La Guerra del Vespro\", cui fu imposto dalla censura il titolo neutro e generico di \"Un periodo delle istorie siciliane del XIII secolo\". Questa opera mette in luce tutti gli aspetti del Vespro Siciliano e soprattutto documenti storici che chiariscono le dinamiche dell'episodio.\nGiunto a Parigi ai primi degli anni Quaranta del XIX secolo, Amari continu\u00f2 nella capitale francese i suoi studi, al fine di avvicinarsi alle fonti arabe, indispensabili per tracciare la storia della Sicilia sotto i musulmani, di cui tutto s'ignorava. Intraprese quindi, con coraggio scientifico e metodologico, a 37 anni, lo studio della lingua araba sotto la guida del grande arabista Joseph Toussaint Reinaud, guadagnandosi presto l'amicizia e la schietta stima di studiosi di vaglia quali Quatrem\u00e8re e il barone de Slane per la sua eccezionale indole di uomo e di ricercatore.\nIn funzione dell'approccio diretto alle fonti bizantine, Amari si diede anche allo studio del greco sotto la guida di Carl-B\u00e9n\u00e9dict Hase.\nInterruppe l'esilio francese in occasione della rivolta antiborbonica dei moti siciliani del 1848-49 e, rientrato in Patria, fu eletto deputato al Parlamento siciliano e fu vicepresidente del Comitato di guerra e marina. Tornato in Francia dopo la sfortunata conclusione dell'esperimento di autogoverno della Sicilia, si avvicin\u00f2 notevolmente a Giuseppe Mazzini, partecipando alla diffusione delle sue idee politiche.\nFu professore di Lingua e storia araba all'Universit\u00e0 di Pisa (Governo provvisorio toscano) dal 4 maggio 1859. Tornato in Sicilia, nel 1860 fu ministro nel governo dittatoriale di Garibaldi, dell'istruzione e dei lavori pubblici (dal 10 luglio) poi, ad interim, degli esteri fino al 14 settembre.\nPartecip\u00f2 quindi alla vita politica dell'Italia unita e fu nominato senatore del Regno il 20 gennaio 1861 insediandosi il 18 febbraio. Nei governi Farini e Minghetti ricopr\u00ec l'incarico di Ministro dell'Istruzione Pubblica dal 1862 al 1864, anno in cui riprese l'insegnamento della lingua araba a Firenze, tenendo una cattedra presso l'Istituto di Studi Superiori sino al 1873. Socio nazionale dell'Accademia dei Lincei dal 1875, fu membro della Massoneria.\nIl 2 gennaio 1862 divenne socio dell'Accademia delle scienze di Torino.\nFu vice presidente del Senato (3 marzo 1878-1\u00ba febbraio 1880)\nNon abbandon\u00f2 mai i suoi diletti studi storici che miravano a colmare il vuoto che si estendeva fra la fine della dominazione bizantina dell'isola e il periodo dell'occupazione angioina. In questo lo aiut\u00f2 il suo non comune talento linguistico che nel XX secolo permise la pubblicazione del capolavoro storico sulla Sicilia islamica.\nMor\u00ec a Firenze il 16 luglio 1889.\nProduzione scientifica.\nConsiderato il fondatore della moderna organizzazione degli studi orientali in Italia, fu studioso della Sicilia musulmana e dei Vespri siciliani, e autore di varie opere letterarie di rilevanza internazionale.\nRazionalista e positivista, fu dotato di un fortissimo afflato etico, tutto ispirato al laicismo e alle \"virt\u00f9 civili\", del tutto insensibile alle tensioni religiose.\nDel suo magistero si sono avvalsi tutti gli storici dell'Islam di et\u00e0 successive e, in Italia, Leone Caetani, Francesco Gabrieli, Umberto Rizzitano e Paolo Minganti.\nL'arabista Heinrich Leberecht Fleischer, dell'Universit\u00e0 di Lipsia, nel pubblicare due supplementi alla \"Biblioteca arabo-sicula\", ha definito Michele Amari \"il rigeneratore degli studi orientalistici tra i suoi compatrioti\".\nLa sua \"Storia dei Musulmani di Sicilia\" \u00e8 stata tradotta in arabo nel 2004 da uno staff egiziano coordinato dal prof. Moheb Sa'd Ibrahim, dell'Universit\u00e0 di 'Ayn Shams (Il Cairo, Egitto), grazie a un finanziamento del Ministero degli Affari Esteri, al fine di onorare la plurisecolare collaborazione fra Italia ed Egitto."}
{"id": "200525", "revid": "765341", "url": "https://it.wikipedia.org/wiki?curid=200525", "title": "Ex voto", "text": "La locuzione latina ex voto, tradotta letteralmente, significa \"a seguito di un voto\". Viene usata per indicare un oggetto dato in dono ad una divinit\u00e0.\nL'espressione completa \u00e8 \"ex voto suscepto\", cio\u00e8 per voto fatto: questa pratica, comune, in differenti forme, a molte religioni, \u00e8 un impegno che il credente assume nei confronti della divinit\u00e0 purch\u00e9 la stessa ne esaudisca le richieste, ovvero un ringraziamento per una grazia ricevuta.\nNella concezione letterale il termine \"ex voto\" tradotto significa \"a seguito di un voto\". Si tratta di una locuzione latina composta dalla preposizione \"ex\" e dalla parola \"votum\", derivata a sua volta dal verbo \"vovere\", che significa \"promettere\", \"formulare\" una preghiera ad un Dio. Altra espressione latina recita \"ex voto suscepto\", tradotta come per un \"voto manifestato ed ascoltato\", ma altre espressioni simili compaiono nel latino classico, e si trovano anche in forma abbreviata, \"votum\" (o vota), \"solvere\", \"dare\", \"complere\".\nGli ex-voto sono ancora molto diffusi nelle chiese offerti alla Madonna, ai Santi, a Dio. Importanti collezioni ricche anche di piccoli dipinti, notevoli testimonianze di religiosit\u00e0 e arte popolare, si trovano presso molti santuari dedicati alla Vergine Maria."}
{"id": "200526", "revid": "11959", "url": "https://it.wikipedia.org/wiki?curid=200526", "title": "Amari Michele", "text": ""}
{"id": "200528", "revid": "4", "url": "https://it.wikipedia.org/wiki?curid=200528", "title": "Lantziego", "text": ""}
{"id": "200529", "revid": "4", "url": "https://it.wikipedia.org/wiki?curid=200529", "title": "Longida", "text": ""}
{"id": "200530", "revid": "4", "url": "https://it.wikipedia.org/wiki?curid=200530", "title": "L'Orxa", "text": ""}
{"id": "200531", "revid": "4", "url": "https://it.wikipedia.org/wiki?curid=200531", "title": "Luzaide", "text": ""}
{"id": "200532", "revid": "4", "url": "https://it.wikipedia.org/wiki?curid=200532", "title": "Moixent", "text": ""}
{"id": "200533", "revid": "4", "url": "https://it.wikipedia.org/wiki?curid=200533", "title": "Mon\u00f2ver", "text": ""}
{"id": "200536", "revid": "4", "url": "https://it.wikipedia.org/wiki?curid=200536", "title": "Noain (Elortzibar)", "text": ""}
{"id": "200537", "revid": "4", "url": "https://it.wikipedia.org/wiki?curid=200537", "title": "Valle de Elorz", "text": ""}
{"id": "200538", "revid": "4", "url": "https://it.wikipedia.org/wiki?curid=200538", "title": "Elortzibar", "text": ""}
{"id": "200539", "revid": "125016636", "url": "https://it.wikipedia.org/wiki?curid=200539", "title": "Cannibal Corpse", "text": "I Cannibal Corpse sono un gruppo death metal statunitense fondato nel 1988. La band ha finora pubblicato 14 album in studio, un box set e due album live, hanno venduto oltre 2 milioni di dischi in tutto il mondo e questo li rende il gruppo death metal di maggior successo commerciale. I Cannibal Corpse possono vantare una fitta schiera di fan dovuta ad album di enorme diffusione quali \"Butchered at Birth\" del 1991, \"Tomb of the Mutilated\" del 1992, \"Vile\" del 1996 e \"Live Cannibalism\" del 2000.\nI Cannibal Corpse traggono ispirazione principalmente dal thrash metal degli Slayer e dei Kreator, oltre che dal death metal dei Death. Il gruppo viene spesso identificato per i testi horror e truculenti.\nStoria del gruppo.\nI Cannibal Corpse sono nati come band thrash-death metal nel 1988 e hanno avuto origine dalle ceneri di tre band death metal dell'America del nord: Beyond Death (per quanto riguarda Webster e Owen), Leviathan (Barnes) e Tirant Sin (Barnes, Rusay e Mazurkiewicz); al thrash-death degli esordi hanno poi aggiunto influenze grind dando cos\u00ec vita ad una delle prime band di brutal death metal. La band suon\u00f2 il primo show dal vivo al \"Buffalo's River Rock Cafe\" nel 1989, poco dopo aver registrato un demo di cinque canzoni intitolato \"Cannibal Corpse\" e conosciuto anche col nome \"Skull Full of Maggots\".\nBench\u00e9 gi\u00e0 abbastanza famosi fra i cultori del metal estremo, sono \"saltati all'occhio\" del grande pubblico grazie alla partecipazione al film \"Ace Ventura - L'acchiappanimali\", con Jim Carrey che volle espressamente che la band suonasse nel film poich\u00e9 \u00e8 un loro fan, nel quale hanno suonato la canzone \"Hammer Smashed Face\".\nAlcuni segni distintivi dei Cannibal Corpse sono l'uso del growl. Come per altre band death metal le cui canzoni trattano di stupri, uccisioni e necrofilia, i testi della band e le immagini sulle copertine degli album (disegnate da Vincent Locke) sono spesso a tema esplicitamente sessuale e violento. Gli album della band sono stati censurati o banditi in alcune nazioni: in Germania non hanno avuto il permesso di suonare dal vivo alcuna canzone proveniente dai primi tre album, mentre nello Stato della Baviera non hanno il permesso di suonare n\u00e9 di pubblicare le copertine originali dei loro album, e nemmeno di stampare i testi nei booklet. Sono stati banditi anche in Australia dove per\u00f2 nel 2006 sono riusciti ad andare in tour.\nCome i registi di film horror, i Cannibal Corpse sono orgogliosi degli artwork dei loro album e li considerano nient'altro che un'estrema forma di intrattenimento.\nAl riguardo, il cantante George \"Corpsegrinder\" Fisher nel documentario \"\" commenta: \nInoltre Fisher ha dichiarato in un'intervista riguardo alle restrizioni imposte alla band: \nI titoli delle canzoni includono \"Entrails Ripped from a Virgin's Cunt\" (Viscere strappate dalla figa di una vergine), \"Fucked with a Knife\" (Fottuta con un coltello), \"Meat-Hook Sodomy\" (Sodomia con un gancio da macellaio), \"Necropedophile\" (Necropedofilo), \"Hammer Smashed Face\" (Faccia sfondata a martellate) e \"I Cum Blood\" (Eiaculo sangue). Nel maggio 1995 l'allora senatore Bob Dole menzion\u00f2 la band per nome e l'accus\u00f2 di aver violato la pubblica decenza.\nNegli anni ci sono stati molti cambiamenti fra i componenti dei Cannibal Corpse. Nel 1993 il chitarrista Bob Russay (uno dei fondatori della band) si stacc\u00f2 dal gruppo e fu rimpiazzato all'ultimo da Rob Barrett, chitarrista dei Malevolent Creation. Dopo l'abbandono della band, Russay si spost\u00f2 in Arizona dove ora \u00e8 un istruttore di golf e membro dell'USGTF nella citt\u00e0 di Gilbert.\nNel 1995 il cantante Chris Barnes ha lasciato la band a causa di divergenze musicali (ed \u00e8 ora il cantante delle band Six Feet Under e Torture Killer) ed \u00e8 stato rimpiazzato dal cantante dei Monstrosity, George \"Corpsegrinder\" Fisher, famoso per i suoi urli di lunghezza record in canzoni come \"Devoured by Vermin\" e \"They Deserve to Die\".\nNel 1997 Robb Barrett, che aveva originariamente sostituito Russay alla chitarra, lasci\u00f2 i Cannibal Corpse per ritornare con la sua precedente band, Malevolent Creation, e il suo posto fu preso da Pat O'Brien, chitarrista dei Nevermore, che apparve per la prima volta nell'album del 1998, \"Gallery of Suicide\".\nIl fondatore e chitarrista della band, Jack Owen, lasci\u00f2 i Cannibal Corpse nel 2004 per concentrarsi maggiormente sulla sua seconda band, di nome Adrift. \u00c8 entrato a far parte dei Deicide nel tardo 2005 e compare nell'album intitolato \"The Stench of Redemption\". Jeremy Turner degli Origin lo rimpiazz\u00f2 in fretta come secondo chitarrista per il \"Tour of the Wretched\" del 2004.\nRecentemente Rob Barrett, gi\u00e0 presente negli album \"Vile\" e \"The Bleeding\", \u00e8 tornato nella band nel 2005 ed ha collaborato all'album \"Kill\", pubblicato il 21 marzo 2006 sotto etichetta Metal Blade Records. Nel 2007 la legge di censura in Germania \u00e8 stata revocata cos\u00ec i Cannibal Corpse hanno potuto eseguire tutto il loro repertorio.\nIl 3 febbraio 2009 \u00e8 stato pubblicato \"Evisceration Plague\" e il 13 maggio 2012 \"Torture\". Il 16 settembre 2014 \u00e8 uscito il tredicesimo album in studio della band, \"A Skeletal Domain\". Il 3 novembre 2017 \u00e8 la volta del quattordicesimo album, intitolato \"Red Before Black\". In seguito all'arresto di Pat O'Brien per assalto e furto con scasso, il 18 gennaio 2019 la band ha annunciato che Erik Rutan lo sostituir\u00e0 nei prossimi tour.. Con l'annuncio del quindicesimo album in studio dal titolo \"Violence Unimagined\", Rutan \u00e8 stato ufficializzato come membro permanente (nonch\u00e9 autore) del gruppo.."}
{"id": "200540", "revid": "4", "url": "https://it.wikipedia.org/wiki?curid=200540", "title": "Novetl\u00e8", "text": ""}
{"id": "200541", "revid": "729019", "url": "https://it.wikipedia.org/wiki?curid=200541", "title": "Fokker E.I", "text": "Il Fokker E.I fu un caccia monoposto monoplano ad ala media sviluppato dall'azienda tedesco imperiale Fokker negli anni dieci del XX secolo.\nVenne introdotto nel 1915 come equipaggiamento dei primi reparti da caccia (Jasta) della Luftstreitkr\u00e4fte, la componente aerea del Deutsches Heer (l'esercito imperiale tedesco), durante le fasi iniziali della Prima guerra mondiale. L\"'E.I\", che inizier\u00e0 la serie dei \"Fokker Eindecker\", conquist\u00f2 la supremazia dei cieli sul fronte occidentale. I piloti alleati chiamarono questo periodo il \"Flagello Fokker\".\nStoria del progetto.\nIl Fokker E.I era essenzialmente un Fokker M.5K, designazione militare A.III, sul quale era stato montato un meccanismo di nuova concezione che permetteva di interrompere il fuoco della mitragliatrice, sistemata sul muso davanti al pilota, per una piccola frazione di tempo, permettendo cos\u00ec alle pale dell'elica di passare davanti alla canna senza correre il rischio che venissero colpite dai proiettili sparati dall'arma.\nI primi cinque E.I realizzati erano degli M.5K modificati. I successivi velivoli ebbero la posizione dell'ala modificata rispetto alla posizione del velivolo da cui derivavano. Adesso era posta non pi\u00f9 sulla superficie superiore della fusoliera ma nella parte centrale della stessa. Questa modifica si rese necessaria per migliorare la visibilit\u00e0 del pilota. Questi nuovi velivoli vennero denominati \"Fokker M.14\", designazione che verr\u00e0 utilizzata anche per indicare il successivo modello di \"Eindecker\".\nUn successivo sviluppo fu rappresentato dal Fokker E.II. La produzione dei due modelli avvenne parallelamente in quanto, la produzione di uno o dell'altro, dipendeva dalla disponibilit\u00e0 del motore \"Oberursel\". Se era disponibile il motore da 80 hp (57 kW) veniva prodotto l'E.I se invece si disponeva del motore da 100 hp (74 kW) veniva realizzato l'E.II.\nLa produzione dell'E.I continu\u00f2 fino al 1916 dopo che quella dell'E.II era stata interrotta per venire sostituito dal Fokker E.III. In Totale furono 56 gli E.I consegnati mentre gli E.II furono 23.\nImpiego operativo.\nL'E.I fu utilizzato principalmente dalle \"Fliegertruppen\" dell'Esercito Tedesco. Due velivoli vennero anche forniti all'Austria-Ungheria e cinque alla Marina Imperiale Tedesca.\nGran parte dei successi del velivolo derivarono dal sistema di sincronizzazione della mitragliatrice e dalla abilit\u00e0 dei piloti. Infatti le prestazioni dell'E.I erano piuttosto mediocri e il velivolo era sottopotenziato tanto che si ricorse alla realizzazione dell'E.II che era dotato di un motore pi\u00f9 potente. La soluzione a questi problemi venne solo con la realizzazione dell'E.III."}
{"id": "200542", "revid": "4", "url": "https://it.wikipedia.org/wiki?curid=200542", "title": "Olazti", "text": ""}
{"id": "200543", "revid": "122343262", "url": "https://it.wikipedia.org/wiki?curid=200543", "title": "Pesca a spinning", "text": "La pesca a spinning \u00e8 un tipo di pesca sportiva mirata alla cattura dei pesci predatori.\nEssa prende il suo nome dal movimento dell'esca artificiale (dall'inglese \"to spin\", ruotare). La pesca a spinning era originariamente praticata con esche come cucchiaini rotanti (\"spoon\" in inglese) che, venendo recuperati ad una velocit\u00e0 variabile, producevano un movimento rotatorio in acqua e quindi delle vibrazioni che attiravano il pesce.\nTecnica di pesca.\nLo spinning \u00e8 una tecnica di pesca nella quale si utilizzano esche artificiali, in metallo, legno o plastica.\nIn generale, con questo metodo di pesca, si tende alla cattura di pesci predatori, attratti dal movimento dell'esca, dal suo colore, dalla sua somiglianza a piccoli pesci di cui essi si nutrono oppure infastiditi dal passaggio dell'esca nel loro territorio di caccia.\nLe esche vengono lanciate e recuperate tramite l'utilizzo di un mulinello in modo da simulare un piccolo pesce o una creatura acquatica. Queste si possono dividere in: cucchiaini rotanti, cucchiaini ondulanti, jig, pesciolini artificiali dalle diverse fatture (\"minnow\", \"jerkbait\", \"crank bait\", \"spinnerbait\" e \"buzzbait\") ed esche siliconiche.\nNel caso dei cucchiaini rotanti, l'esca \u00e8 costituita da una paletta metallica che ruota sul suo asse nel momento in cui \u00e8 recuperata dal pescatore, subito dopo il lancio. L'asse attorno a cui ruota la paletta \u00e8 appesantito da un piccolo peso, di forma pressoch\u00e9 sferoidale/cilindrica, il cui diverso peso incide sulla profondit\u00e0 che potr\u00e0 raggiungere l'esca nell'acqua e sulla distanza che potr\u00e0 essere raggiunta con il lancio. I modelli di cucchiaino non necessariamente rotanti, bens\u00ec anche \"ondulanti\": palette metalliche sagomate che non ruotano sul proprio asse, ma che hanno un movimento nell'acqua oscillatorio. Queste tendono ad imitare i movimenti di piccoli pesci, fruttando oltre al movimento anche colori e riflessi che creano in acqua.\nI pesciolini artificiali invece sono in plastica o in legno, generalmente muniti di due ancorette, una nella parte caudale e l'altra nella parte pettorale, durante il recupero imitano il nuoto di un pesce grazie alla turbolenza creata da una palettina posta sotto il mento. Ne esistono vari modelli che si differenziano per forme, movimenti che genera durante il recupero e dallo stile del recupero stesso. Alcuni esempi possono essere: i classici \"minnow,\" che cercano di replicare fedelmente piccoli pesci preda, muniti di palettine di diversa misura e forma a seconda del movimento che sono destinati a fare e alla profondit\u00e0 al quale l'esca scender\u00e0 una volta in movimento dentro l'acqua, i \"Jerkbait\", pi\u00f9 pesanti e senza paletta anteriore quindi da \"animare\" durante il recupero con colpi di polso pi\u00f9 o meno vigorosi (dall'inglese \"to jerk\", tirare con strattoni) ed ancora gli \"spinnerbait\" esche formate da una forcella ripiegata a C dove su di una estremit\u00e0 \u00e8 posizionato un peso armato di amo, adornato da delle sottili frange gommate e spesso dalle sembianze di un pesce o un piccolo animale preda mentre l'altra presenta una o pi\u00f9 palette rotanti aventi lo stesso funzionamento dei cucchiaini rotanti.\nCon \"Jig\" ci si riferisce ad ami dalla testa piombata, sui quali vengono abbinate esche siliconiche che riproducono principalmente piccoli invertebrati di cui il pesce insidiato si nutre (dai vermi di terra ai gamberi di fiume) fino a forme di fantasia che puntano su movimenti particolari una volta in acqua. L'utilizzo dei \"jig\" prevede un recupero molto lento e di norma di far posare l'esca sul fondo, muovendola con piccoli saltelli e lenti recuperi.\nTra tutte le tecniche di pesca si pu\u00f2 considerare sicuramente la pi\u00f9 dinamica data l'esigenza di continui spostamenti alla ricerca del predatore. Non rare saranno le ore a vuoto, difatti lo spinning \u00e8 tutt'altro che una pesca redditizia soprattutto quando il nostro obiettivo \u00e8 rappresentato da pesci particolarmente furbi come cavedani o persici-trota (\"black bass\"). Riguardo quest'ultimo ricordiamo che esso \u00e8 un pesce particolarmente intelligente e possiede un comportamento particolarmente istintivo. Spesso lo possiamo avvistare mentre lentamente insegue la nostra esca artificiale, senza degnarsi di attaccarla.\nLa pesca a spinning nelle acque interne tende alla cattura, tra gli altri, di trote, cavedani, lucci, persici trota, aspi lucioperca, persici, pesci gatto maculati e siluri.\nLa pesca a spinning si pu\u00f2 effettuare non solo nelle acque interne (fiumi, torrenti, canali, laghi, etc.) ma anche in mare (soprattutto in prossimit\u00e0 di scogliere e o foci di fiumi).\nLa pesca a spinning, quindi, varia, anche in maniera considerevole, in termini di tecnica, di attrezzatura e di esche utilizzabili: in relazione all'ambiente in cui \u00e8 praticata e al tipo di pesce che si intende catturare. Ad esempio, nella pesca a spinning in torrenti di montagna, dove vive la trota fario, si utilizzano canne non pi\u00f9 lunghe di 1,70/1,80 m, monofili molto sottili (non pi\u00f9 di 0,18\u00a0mm di diametro) ed esche artificiali molto leggere (rotanti anche da 1 grammo). Invece, la pesca nei grandi laghi per la cattura di lucci o trote lacustri consente l'utilizzo di canne lunghe fino a 2,7 m, monofili anche dei 0,30/0,35\u00a0mm di diametro e rotanti pesanti fino a 25/30 gr.\nLo spinning in mare.\nLa pesca a spinning in mare pu\u00f2 consentire la cattura di spigole, pesci serra, tracine, lecce, barracuda, lampughe, ricciole, dentici e in generale tutti quei predatori che sono soliti frequentare le nostre acque. Con questa tecnica, applicata all'ambiente marino, si possono pescare prede di dimensioni considerevoli (anche oltre i 20\u00a0kg); l'attrezzatura viene calibrata di conseguenza, si usano infatti canne corte e potenti fino anche a 30 libbre e fili di conseguenza, anche sulla classe delle 50 libbre. Le esche (\"jig\" o \"minnow\" in inglese), come per la pesca a spinning praticata nei fiumi e nei laghi, consistono in piombi affondanti, rivestiti con vari materiali sintetici. Questi materiali vanno ad imitare le livree di piccoli pesci, dei quali i pesci predatori si nutrono): pesciolini finti, quindi, ed esche di superficie (\"popper\", \"skipping lures\" e \"walkin' the dog\").\nSpecie ittiche insidiabili.\nLe principali specie ittiche insidiabili con questa tecnica in acqua dolce sono: trota, salmone, temolo, persico trota, persico reale, lucioperca, siluro, luccio, cavedano, , aspio, salmerino alpino, salmerino di lago, salmerino di fontana e pesce gatto maculato. In acqua salata spigola, leccia, barracuda, pesce serra, tonno, sgombro, dentice, ricciola, cheppia, aguglia, lampuga e molti altri predatori marini."}
{"id": "200546", "revid": "729019", "url": "https://it.wikipedia.org/wiki?curid=200546", "title": "Universal Description Discovery and Integration", "text": "L'UDDI (acronimo di Universal Description Discovery and Integration) \u00e8 un \"registry\" (ovvero una base dati ordinata e indicizzata), basato su XML e indipendente dalla piattaforma hardware, che permette alle aziende la pubblicazione dei propri dati e dei servizi offerti su internet.\nStoria.\nUDDI, un'iniziativa \"open\" sviluppata tra il 1999 e il 2000 e sponsorizzata dall'\"Organization for the Advancement of Structured Information Standards\" (consorzio internazionale per lo sviluppo e l'adozione di standard nel campo dell'e-business e dei Web service spesso indicato anche come \"OASIS\"), permette la scoperta e l'interrogazione dei servizi offerti sul Web, delle aziende che li offrono e della maniera per usufruirne.\nLa versione 2.04 dello standard \u00e8 stata pubblicata nel luglio 2002, la versione 3.0.2 nell'ottobre 2004\nArchitettura.\nUna \"registrazione\" UDDI consiste di tre diverse componenti:\nL'UDDI \u00e8 uno degli standard alla base del funzionamento dei Web service: \u00e8 stato progettato per essere interrogato da messaggi in SOAP e per fornire il collegamento ai documenti WSDL che descrivono i vincoli protocollari e i formati dei messaggi necessari per l'interazione con i Web service elencati nella propria \"directory\"."}
{"id": "200547", "revid": "4", "url": "https://it.wikipedia.org/wiki?curid=200547", "title": "Orpesa", "text": ""}
{"id": "200549", "revid": "857138", "url": "https://it.wikipedia.org/wiki?curid=200549", "title": "Roncesvalles", "text": "Il toponimo Roncesvalles pu\u00f2 riferirsi a diverse localit\u00e0:"}
{"id": "200550", "revid": "4", "url": "https://it.wikipedia.org/wiki?curid=200550", "title": "Orreaga", "text": ""}
{"id": "200551", "revid": "4", "url": "https://it.wikipedia.org/wiki?curid=200551", "title": "Oion", "text": ""}
{"id": "200552", "revid": "436907", "url": "https://it.wikipedia.org/wiki?curid=200552", "title": "Deicide", "text": "I Deicide sono un gruppo musicale death metal statunitense formato nel 1987.\nLa parola \"deicide\" significa \"deicidio\".\nStoria del gruppo.\nI Deicide nacquero a Tampa (Florida) il 21 luglio 1987 dopo che Glen Benton si un\u00ec al gruppo, cambiando nome da Carnage ad Amon. In questo periodo vennero distribuiti i demo \"Feasting the Beast\" (1987) e \"Sacrificial\" (1989). Nel 1989 il nome del gruppo diventa Deicide per costrizione della Roadrunner Records, poich\u00e9 quello era il nome appartenente al concept dell'album \"Them\" di King Diamond.\nNel 1990 il gruppo registra nuovamente parte dei due precedenti demo e vide pubblicato il suo primo album in studio dal titolo \"Deicide\". Due anni dopo segu\u00ec il loro album pi\u00f9 noto, \"Legion\", \"Once Upon the Cross\" (1995) e \"Serpents of the Light\" (1997). Nel 1998 fu rilasciato un album dal vivo registrato alla House of Blues di Chicago dal titolo \"When Satan Lives\". La formazione originale della band era: Glen Benton come bassista e cantante, Brian e Eric Hoffman come chitarristi e Steve Asheim come batterista. Questa rimase intatta fino al 25 novembre 2004, quando Glen Benton annunci\u00f2 che i fratelli Hoffman avevano lasciato la band. Per il resto del tour allora in corso, il loro posto fu preso dall'ex-membro dei Cannibal Corpse Jack Owen e da Dave Suzuki dei Vital Remains. Col proseguire del tour, Suzuki venne sostituito da Ralph Santolla, ex componente di Death, Iced Earth e Sebastian Bach. Santolla ha dichiarato di essere cattolico, e per questo ha ricevuto numerose critiche da parte dei fan.\nMentre i primi due album della band furono generalmente accettati positivamente da pubblico e critica e procurarono ai Deicide una grande fama in tutto il mondo, le successive produzioni hanno sempre generato opinioni discordanti: album come \"Once Upon the Cross\", \"Serpents of the Light\" e \"Scars of the Crucifix\" hanno ricevuto sia critiche che apprezzamenti. Nel 2006 invece viene pubblicato \"The Stench of Redemption\" (a detta di molti, \"l'album che i Deicide avrebbero dovuto fare fin dall'inizio\"), che grazie alla nuova formazione presenta significative variazioni alla formula sonora tipica dei Deicide, come un quantitativo massiccio di melodia nei riff e negli assoli.\nIl 28 aprile 2008 viene pubblicato il nono album \"Till Death Do Us Part\". Le prime copie del cofanetto contenevano all'interno una toppa di stoffa recante la scritta \"Glen Benton for President\", con il viso del cantante in bianco e nero. In copertina \u00e8 riportato il dipinto \"La donna e la morte\" di Hans Baldung.\nIl 15 febbraio 2011 i Deicide pubblicano \"To Hell with God\", lavoro che si differenzia dal precedente per il sound pi\u00f9 violento, con poche concessioni alla melodia, quasi un ritorno alle origini.\nNel novembre 2016 il chitarrista Jack Owen esce dal gruppo dopo ben 12 anni e 4 album registrati e al suo posto viene annunciato Mark English, appena uscito dai Monstrosity.\nIl 28 giugno 2018 i Deicide annunciano il titolo del dodicesimo album, \"Overtures of Blasphemy\", pubblicato il 14 settembre dello stesso anno.\nNel febbraio del 2019 avviene un nuovo cambio di chitarrista con l'uscita di Mark English e l'ingresso di Chris Cannella, gi\u00e0 cantante e chitarrista degli Autumn's End e chitarrista di gruppi come Mission 66, N17, Rorschach Test e Hemoptysis.\nControversie.\nI Deicide sono stati duramente criticati a causa dei loro testi fortemente antagonisti. Questa loro immagine \u2013 ed essenza \u2013 \u00e8 tradotta in pratica in molti modi provocatori: il cantante Glen Benton, ad esempio, ha una croce rovesciata marchiata a fuoco sulla fronte.\nIl gruppo \u00e8 stato bandito da molti concerti e festival, come ad esempio a Valpara\u00edso, Cile: la ragione era il poster promozionale della band, che raffigurava Ges\u00f9 con la fronte trapassata da un proiettile. In un'altra occasione alla band \u00e8 stata negata la partecipazione all'Hellfest festival a causa della profanazione di numerose tombe nelle vicinanze del concerto, sulle quali era stato scritto \"When Satan Rules His World\" con vernice spray. La frase era tratta dal titolo di una canzone tratta dall'album \"Once Upon the Cross\" (1995).\nIl loro video musicale \"Homage for Satan\", che rappresenta un gruppo di zombie che danno la caccia ad un prete, \u00e8 stato bandito dalla rete televisiva inglese \"Scuzz TV\".\nMa non tutti i problemi avuti dai Deicide derivano dalla loro opposizione al cristianesimo. Durante i primi anni novanta in Scandinavia, vi era una fortissima avversione di alcuni fanatici del black metal (Black Metal Inner Circle) nei confronti del death metal, nonostante alcuni membri dell'Inner Circle apprezzassero band come i Morbid Angel.\nAll'inizio degli anni 90, durante un tour europeo con gli olandesi Gorefest, i Deicide subirono un attentato: mentre i Gorefest erano sul palco a Oslo, una bomba esplose sul palco. Nonostante molti attribuiscano la responsabilit\u00e0 dell'attentato ad attivisti animalisti adirati per le dichiarazioni ed i testi della band sul sacrificio di animali, il cantante Glen Benton attribuisce la responsabilit\u00e0 dell'attentato ad elementi fanatici della scena black metal. Questa tesi \u00e8 avvalorata dal fatto che in quegli anni Euronymous dei Mayhem disprezzava il nuovo corso della scena death metal, da lui ritenuto incoerente e venduto."}
{"id": "200554", "revid": "1305772", "url": "https://it.wikipedia.org/wiki?curid=200554", "title": "Iru\u00f1a", "text": ""}
{"id": "200556", "revid": "1982", "url": "https://it.wikipedia.org/wiki?curid=200556", "title": "Plessier-Huleu", "text": ""}
{"id": "200557", "revid": "4", "url": "https://it.wikipedia.org/wiki?curid=200557", "title": "Urizaharra", "text": ""}
{"id": "200558", "revid": "767487", "url": "https://it.wikipedia.org/wiki?curid=200558", "title": "Vital Remains", "text": "I Vital Remains sono un gruppo Death metal nato nel 1989. Fra i gruppi che hanno influenzato i Vital Remains si possono citare Slayer, Venom, Celtic Frost, Bathory, Mercyful Fate, Sodom e Destruction."}
{"id": "200565", "revid": "4", "url": "https://it.wikipedia.org/wiki?curid=200565", "title": "Erribera Beitia", "text": ""}
{"id": "200566", "revid": "486946", "url": "https://it.wikipedia.org/wiki?curid=200566", "title": "Erronkari", "text": ""}
{"id": "200568", "revid": "4", "url": "https://it.wikipedia.org/wiki?curid=200568", "title": "Sagunt", "text": ""}
{"id": "200570", "revid": "4", "url": "https://it.wikipedia.org/wiki?curid=200570", "title": "Agurain", "text": ""}
{"id": "200571", "revid": "4", "url": "https://it.wikipedia.org/wiki?curid=200571", "title": "Donemiliaga", "text": ""}
{"id": "200574", "revid": "8976", "url": "https://it.wikipedia.org/wiki?curid=200574", "title": "Adolf Von Baeyer", "text": ""}
{"id": "200575", "revid": "4", "url": "https://it.wikipedia.org/wiki?curid=200575", "title": "Sant Vicent del Raspeig", "text": ""}
{"id": "200577", "revid": "4", "url": "https://it.wikipedia.org/wiki?curid=200577", "title": "Zangoza", "text": ""}
{"id": "200578", "revid": "117398371", "url": "https://it.wikipedia.org/wiki?curid=200578", "title": "Adolf von Baeyer", "text": "Biografia.\nRicevette il Premio Nobel per la Chimica nel 1905 per i suoi studi sulle sostanze coloranti e sui composti aromatici.\nAdolf era l'ultimo figlio di Johann Jacob Baeyer, il \"padre\" della geodetica tedesca.\nInizialmente si interess\u00f2 di matematica e fisica all'Universit\u00e0 di Berlino, per poi spostarsi a Heidelberg dove cominci\u00f2 a studiare chimica con Robert Bunsen.\nCollabor\u00f2 in seguito con il laboratorio di Friedrich August Kekul\u00e9, e nel 1858 prese il dottorato a Berlino.\nNel 1871 divenne professore all'Universit\u00e0 di Strasburgo.\nNel 1875 fu il successore di Justus von Liebig come professore di chimica all'Universit\u00e0 di Monaco di Baviera.\nLe principali ricerche di Baeyer comprendono la sintesi chimica dell'indaco (un colorante vegetale) nel 1880 dopo ben 17 anni di studi, la scoperta dei coloranti derivati dalla ftaleina, la scoperta dell'acido barbiturico nel 1864 e studi sul poliacetilene e sui derivati dell'acido urico.\nNel 1883 propose la prima formula corretta dell'indaco, anche se nel 1928, grazie alla cristallografia ai raggi X si scopr\u00ec che la stereochimica del doppio legame era trans e non cis come proposto da Baeyer.\nNel 1872 studi\u00f2 le reazioni fra fenolo e formaldeide e quasi riusc\u00ec a superare Leo Baekeland, che poi venne riconosciuto il vero scopritore della bachelite.\nNel 1881 fu insignito della Medaglia Davy.\nIl 25 gennaio 1885 divenne socio dell'Accademia delle Scienze di Torino.\nDiede anche numerosi contributi nel campo della chimica teorica."}
{"id": "200579", "revid": "2034231", "url": "https://it.wikipedia.org/wiki?curid=200579", "title": "Storia della combinatoria", "text": "Problemi combinatori sono stati studiati fin dall'antichit\u00e0, ma la combinatoria, come area consistente della matematica, \u00e8 stata pienamente riconosciuta solo nella seconda met\u00e0 del XX secolo.\nAntichit\u00e0.\nNell'antichit\u00e0 sembra che solo nelle civilt\u00e0 orientali sia stata coltivata la combinatoria, soprattutto con lo studio di configurazioni combinatorie che contengono caratteristiche di simmetria di grande suggestione, tanto da far pensare a contenuti magici ed esoterici.\nVi sono documenti riguardanti lo studio dei quadrati magici in Cina nel I secolo; non sembra invece giustificato sostenere che fosse noto fin dal 2200 a.C. il famoso \nPresso gli Ind\u00f9 erano note ai tempi di Bhaskara intorno al 1150 le espressioni per i numeri delle permutazioni e delle combinazioni; forse erano note anche a Brahmagupta nel VI secolo.\nI quadrati magici vengono studiati ampiamente in Cina negli anni tra il 900 e il 1300. Essi sono studiati anche nel mondo islamico. In questi studi si hanno sempre toni mistici. Essi e i quadrati latini giungono in Occidente attraverso il matematico bizantino Moschopolous intorno al 1315. Un altro oggetto studiato \u00e8 quello che in Italia si chiama prevalentemente triangolo di Tartaglia, schieramento bidimensionale di coefficienti binomiali. Noto agli indiani, si ritrova nel XIII secolo in Giordano Nemorario nell'opera dell'arabo Al Tusi e nei testi cinesi intorno al 1300; questi verosimilmente riprendono risultati ora perduti di Chia Hsien ottenuti intorno all'anno 1100.\nRicordiamo infine Leonardo Fibonacci con la sua successione di numeri.\nSecolo XVII.\nBlaise Pascal con il Trait\u00e9 del 1665 analizza il triangolo ora noto giustamente con il suo nome.\nGottfried Leibniz con \"Dissertatio de arte combinatoria\" del 1666 (rifacendosi anche a Ramon Lull) propone di studiare questi argomenti, parla di partizioni di interi e di geometria della posizione.\nThomas Harriot, Blaise Pascal ed Eulero chiariscono lo stretto collegamento fra sviluppi formali e cardinalit\u00e0 di specifiche configurazioni combinatorie, in particolare la coincidenza dei coefficienti dello sviluppo del binomio con i numeri dei sottoinsiemi delle diverse cardinalit\u00e0 di un insieme di data cardinalit\u00e0. Questi studi avviano il collegamento fra algebra e combinatoria che porter\u00e0 alla combinatoria algebrica.\nAbraham de Moivre nel 1697 dimostra lo sviluppo multinomiale; inoltre scopre il principio di inclusione-esclusione e con esso calcola il numero delle dismutazioni.\nSecolo XVIII.\nDe Moivre trova l'espressione chiusa per i numeri di Fibonacci.\nAd Eulero si devono la nascita della teoria dei grafi con il problema dei ponti di K\u00f4nigsberg, lo studio delle partizioni con la relativa funzione generatrice e la loro connessione con le funzioni simmetriche e la posizione del problema dei quadrati greco-latini, ovvero delle coppie di quadrati latini ortogonali.\nUn altro risultato da ricordare \u00e8 la Formula di inversione di Lagrange.\nSecolo XIX.\nLa combinatoria interessa attivit\u00e0 pratiche (1818).\nSi incontra nei gruppi di permutazioni, studiati da Lagrange, Galois e Cauchy.\nViene proposto il Calcolo di Blissard, sistema che porter\u00e0 al calcolo umbrale.\nIl permanente di una matrice viene studiato da Binet e Cauchy.\nSi studiano il problema degli incontri e il problema dei m\u00e9nages.\nAttraverso la matematica ricreativa si introducono altri problemi: il problema dei grafi hamiltoniani, il problema dei 4 colori posto da Francis Guthrie, le triple di Steiner.\nSi affronta il problema del calcolo delle orbite dei gruppi di permutazioni giungendo al lemma di Cauchy-Frobenius.\nViene pubblicato il primo testo che espone con una certa sistematicit\u00e0 la combinatoria, dovuto a Netto. \nViene affrontato il problemi degli invarianti per opera principalmente di Cayley e Sylvester. \nIn questo periodo si hanno importanti contributi da parte di Capelli, Bonferroni e Fa\u00e0 di Bruno.\nRilevanti contributi alla problematica della enumerazione sono dati da MacMahon. il quale \u00e8 anche l'autore di un secondo importante testo sulla combinatoria.\nInizio del XX secolo.\nGli importanti progressi della matematica \"astratta\" che si concentra sulla costruzione di un ampio edificio formale basato su assiomi e retto da dimostrazioni di esistenza conduce ad una caduta dell'importanza dei metodi costruttivi; una sorta di colpa di questo \"squilibrio\" \u00e8 attribuibile in particolare ad Hilbert all'inizio del XX secolo e ai Bourbakisti a partire dagli anni 1930. Da questo punto di vista si tende a considerare i problemi combinatorici o al livello della matematica ricreativa o troppo difficili e irrisolvibili.\nLa combinatoria accenna a raggiungere una certa autonomia dopo la pubblicazione del testo \"Combinatory Analysis\" di Percy Alexander MacMahon nel 1915. L'importanza della disciplina cresce, ma solo gradualmente, negli anni successivi: sono da ricordare i testi di D\u00e9nes K\u00f6nig sulla teoria dei grafi e di Marshall Hall.\nIn questo periodo, comunque, si ottengono importanti risultati e si aprono nuovi importanti filoni di ricerca: a questo proposito vanno ricordati nomi quali Ramsey, Kuratowski, Polya, Renyi.\nInoltre molte tematiche a carattere costruttivo-algoritmico che entreranno in una combinatoria abbastanza sistematica vengono affrontate in settori consolidati della matematica e in altre discipline: teoria dei gruppi, teoria dei campi, geometria algebrica,\ncalcolo numerico, funzioni speciali, meccanica quantistica, chimica molecolare, biologia molecolare, ricerca operativa, visualizzazione.\nVa inoltre ricordata la nascita e il progressivo intenso sviluppo del calcolo scientifico automatico, con la sua richiesta di procedimenti costruttivi e con la sua crescente capacit\u00e0 di ottenere soluzioni e di esaminare configurazioni con procedimenti di matematica sperimentale (empirismo matematico).\nDopo gli anni 1960.\nIl suo sviluppo ha ricevuto impulso dall'opera di Gian-Carlo Rota, che a partire dagli anni 1960, ha contribuito alla fondazione di teorie unificatrici di ampia portata e di grande chiarezza formale. \nUn'altra figura influente \u00e8 stata quella di Marcel Paul Sch\u00fctzenberger, con i suoi contributi alla teoria dei codici a lunghezza variabile, ovvero alla combinatoria delle parole. \nUn'azione diversa, ma molto efficace, si deve a Paul Erd\u0151s e alla sua capacit\u00e0 di porre e risolvere problemi, i suoi contributi riguardando soprattutto problemi estremali.\nAltre figure importanti: Izrail' Moiseevi\u010d Gel'fand, L\u00e1szl\u00f3 Lov\u00e1sz, Richard P. Stanley, Bela Ballobas, Doron Zeilberger, Noga Alon.\nSistemi software per la combinatorica.\nACE, Symmetrica, ..."}
{"id": "200581", "revid": "92723", "url": "https://it.wikipedia.org/wiki?curid=200581", "title": "Documenta", "text": "documenta (con la \"d\" minuscola) \u00e8 una delle pi\u00f9 importanti manifestazioni internazionali d'arte contemporanea europee, che si tiene con cadenza quinquennale nella citt\u00e0 tedesca di Kassel, nell'Assia settentrionale.\n\u00c8 stata inaugurata da Arnold Bode nel 1955 come parte della \"Bundesgartenschau\", la mostra di giardinaggio della Repubblica Federale Tedesca che in quel periodo si stava appunto svolgendo a Kassel. Questa prima edizione di \"documenta\" fu, contrariamente alle aspettative, un successo considerevole poich\u00e9 coinvolse molti degli artisti che al giorno d'oggi sono considerati maggiormente significativi nel panorama dell'arte moderna e contemporanea, come Picasso e Kandinskij.\nTuttora considerata tra le rassegne pi\u00f9 prestigiose al mondo, continua ad offrire un'importante vetrina sull'arte contemporanea di tutti i continenti. Assieme alla Biennale di Venezia ed a Manifesta \u00e8 tutt'oggi considerata una delle manifestazioni che meglio riesce a descrivere il panorama delle nuove tendenze artistiche nel mondo.\nEdizioni.\nDi seguito vengono elencate le varie edizioni tenutesi dal 1955 ad oggi, con specificati i rispettivi curatori:"}
{"id": "200585", "revid": "125710756", "url": "https://it.wikipedia.org/wiki?curid=200585", "title": "Aria (musica)", "text": "In campo musicale per aria (in francese anche air, ayr e ayre e in inglese anche air) si intende un brano, quasi sempre per voce solista, articolato in strofe o sezioni. Nella storia dell'opera essa si contrappone al recitativo e rappresenta, sin dalle origini, un momento in cui la forma musicale, con le sue simmetrie e regole interne, prende il sopravvento sull'azione e sul dialogo. Di conseguenza, essa coincide normalmente con un momento drammaturgicamente statico, se non addirittura - specie nel primo Ottocento italiano - con un momento di sospensione del tempo durante il quale lo spettatore ha accesso all'intimo sentimento del personaggio. Altrettanto statico \u00e8 l'impianto tonale. Non mancano tuttavia, specie nel genere buffo, le cosiddette arie d'azione.\nForme dell'aria nell'opera italiana.\nNel melodramma italiano delle origini l'aria pu\u00f2 essere costituita da poche battute a struttura strofica, che interrompano il caratteristico recitar cantando. In seguito, nel corso del XVII secolo si afferm\u00f2 la forma bipartita A-A' (dove A' costituisce una ripetizione variata) o A-B. La forma dell'aria con ritornello (detto anche \"intercalare\"), nella quale l'incipit era ripreso alla fine, si svilupp\u00f2 presto nell'aria con da capo a schema tripartito A-B-A', che trionf\u00f2 nell'opera seria del primo Settecento. L'aria col \"da capo\" si basa su due strofe di versi, la prima delle quali ripetuta alla fine dell'aria.Poco dopo Gioachino Rossini un altro grande compositore di Arie fu Vincenzo Bellini la cui opera pi\u00f9 nota \u00e8 la Norma con la cantabile Casta Diva.\nL'opera buffa e il dramma giocoso introdussero modelli pi\u00f9 liberi, a struttura polistrofica. Verso la fine del Settecento si afferm\u00f2 un modello di aria in due movimenti contrastanti che nell'Ottocento, specie con Gioachino Rossini, port\u00f2 alla frammentazione dell'aria in due sezioni - denominate rispettivamente cantabile e cabaletta - separate da un \"tempo di mezzo\": il cantabile era svolto in tempo moderato, la cabaletta per lo pi\u00f9 in tempo mosso.\nSpecie a partire dagli anni Settanta dell'Ottocento la forma dell'aria perde la sua identit\u00e0 formale, e nell'accezione corrente il termine viene piuttosto a designare un esteso passaggio per voce solista concluso ad effetto (e auspicabilmente seguito da un applauso), confondendosi inoltre con la forma della romanza.\nviene anche riconosciuta quindi come una musica.\nForme dell'aria nell'opera francese.\nNell'opera francese l'aria si basa per lo pi\u00f9 su una struttura \"a couplets\", basata sull'alternanza fra strofa e ritornello. Forma che per altro appartiene anche al genere della canzone.\nEsempi di aria.\n\"La calunnia e' un venticello,\nun'auretta assai gentile\nche insensibile, sottile,\nleggermente, dolcemente\nincomincia a sussurrar.\nPiano piano, terra terra,\nsottovoce, sibilando,\nva scorrendo, va ronzando;\nnelle orecchie della gente\ns'introduce destramente\ne le teste ed i cervelli\nfa stordire e fa gonfiar.\nDalla bocca fuori uscendo\nlo schiamazzo va crescendo\nprende forza a poco a poco,\nvola gia' di loco in loco;\nsembra il tuono, la tempesta\nche nel sen della foresta\nva fischiando, brontolando\ne ti fa d'orror gelar.\nAlla fin trabocca e scoppia,\nsi propaga, si raddoppia\ne produce un'esplosione\ncome un colpo di cannone,\nun tremuoto, un temporale,\nun tumulto generale,\nche fa l'aria rimbombar.\nE il meschino calunniato,\navvilito, calpestato,\nsotto il pubblico flagello\nper gran sorte ha crepar.\"\nL'aria strumentale.\nNella storia della musica il termine aria nasce (XV secolo) a indicare il ritornare di strofa in strofa di una melodia riconoscibile in componimenti polifonici che cos\u00ec presero questo nome, utilizzato quindi in epoca barocca per movimenti delle suite strumentali e infine per designare un brano per strumento solista, che in qualche misura richiamasse il carattere di cantabilit\u00e0 dell'aria vocale.\n\u00c8 usato soprattutto nella letteratura musicale per violino.\nCeleberrime l'aria sulla quarta corda e il motivo delle Variazioni Goldberg entrambe di Bach, e il quinto movimento della prima Suite della Musica sull'acqua di Handel."}
{"id": "200587", "revid": "125175905", "url": "https://it.wikipedia.org/wiki?curid=200587", "title": "Fabio Concato", "text": "Biografia.\nGli anni '70.\nIl padre \u00e8 Luigi Piccaluga, chitarrista e autore jazz pi\u00f9 noto come Gigi Concato, a sua volta figlio dei cantanti lirici Nino Piccaluga e Augusta Concato; come il genitore, quindi, \u00e8 dal cognome di quest'ultima giornalista e poetessa, che Fabio trae lo pseudonimo.\nMuove i primi passi nel mondo della musica nel 1974, quando insieme agli amici Bruno Graceffa e Giorgio Porcaro forma il gruppo cabarettistico \"I Mormoranti\", in cui Fabio scrive testi e musiche e inizia a esibirsi nel celebre locale Derby di Milano. \u00c8 scoperto da Walter Guertler, che lo mette sotto contratto per la Harmony, etichetta del gruppo S.A.A.R., per cui incide nel 1977 l'album \"Storie di sempre\" che contiene il singolo \"A Dean Martin\" (che ottiene un buon successo radiofonico e di vendite).\nNel 1978 partecipa all'incisione dei cori nel 45 giri \"Ufo Robot/Shooting Star\", rispettivamente sigla iniziale e finale della prima serie televisiva mecha arrivata in Italia, Atlas Ufo Robot, e di altre canzoni nell'LP omonimo della serie, pubblicato dalla Fonit Cetra, infatti \u00e8 interprete solista nelle canzoni \"Procton\" e \"Rigel\".\nDopo un altro album per la Harmony, \"Svendita totale\" nel 1978, passa alla Philips, per cui incide nel 1979 \"Zio Tom\", la cui title track verr\u00e0 poi ripresa nel 1990 anche da Mina per il disco \"Ti conosco mascherina\".\nGli anni '80.\nPassano tre anni prima che Fabio torni sul mercato, ma questa volta con successo. L'album omonimo del 1982 segna il primo vero riscontro popolare per Concato, trascinato dal singolo \"Domenica bestiale\", partecipante al Festivalbar di quell'estate; pur non entrando in hit parade diventer\u00e0 in breve tempo il classico per eccellenza del cantautore milanese. Il brano fa tra l'altro parte della colonna sonora del film di Marco Risi \"Vado a vivere da solo\", con Jerry Cal\u00e0 protagonista.\nNel 1984 Concato centra il suo maggiore successo discografico con un altro album omonimo, in cui sono contenuti alcuni dei suoi classici quali \"Ti ricordo ancora\", \"Tienimi dentro te\", \"Sexy Tango\", \"Rosalina\", \"Guido piano\" e soprattutto \"Fiore di maggio\", altra indimenticabile hit dedicata alla figlia Carlotta.\nDel 1986 \u00e8 l'album \"Senza avvisare\", anch'esso un buon successo discografico (arriva al numero due nella classifica 33 giri).\nNel 1988 incide una canzone dedicata al Telefono azzurro \"051/222525\" (che era il numero di telefono a quell'epoca) il cui tema \u00e8 proprio quello delle violenze domestiche ai bambini, e i cui proventi lordi, derivanti dalla vendita del singolo, sono stati interamente devoluti alla organizzazione per la difesa dei minori. Il brano, pubblicato poco prima di Natale, nelle settimane successive arriva al primo posto nella classifica dei singoli pi\u00f9 venduti.\nGli anni '90.\nNel 1990 partecipa al 33\u00ba Zecchino d'oro in qualit\u00e0 di autore, con la canzone \"L'ocona sgangherona\". Sempre nello stesso anno, a distanza di 4 anni dall'ultimo lavoro, Concato pubblica un album di inediti, \"Giannutri\" che diventa un nuovo successo anche grazie al brano trainante \"Speriamo che piova\" (nell'album include anche il brano di successo \"051/222525\" riproponendolo con un nuovo arrangiamento). Segue la prima raccolta ufficiale \"Punto e virgola\".\nNel 1992 \u00e8 la volta di \"In viaggio\", altro successo di vendite e di critica. A seguire \"Vita quotidiana\", dove sono inclusi alcuni duetti, tra cui \"Chiama piano\" cantata con Pierangelo Bertoli nel 1990. Arriva anche (sulla scia della moda di quel decennio) un album di canzoni reincise: \"Scomporre e ricomporre\", pubblicato nel 1994, che contiene l'inedito \"Troppo vento\". Per questioni dichiaratamente affettive, la canzone \"Guido piano\" viene riproposta nella sua versione originale. I successivi due album del decennio, nel 1996 \"Blu\" e nel 1999 \"Fabio Concato\" in cui c'\u00e8 il successo \"M'innamoro davvero\", (con la partecipazione di Jos\u00e9 Feliciano) si attesteranno su discreti livelli di vendita.\nGli anni 2000.\nA sorpresa, nel 2001, decide di partecipare al Festival di Sanremo con \"Ciao nin\u00ecn\", la canzone far\u00e0 da apripista all'album \"Ballando con Chet Baker\", che mette in evidenza una virata verso le sonorit\u00e0 pi\u00f9 spiccatamente jazz.\nDel 2003 \u00e8 il primo album live di Concato, \"Voil\u00e0\". Ha anche collaborato con Samuele Bersani con la canzone \"Binario 3\". Nel 2004 Concato intraprende un'apprezzata tourn\u00e9e in coppia con Anna Oxa, dal titolo \"Viceversa Tour\", che vede i due artisti giocare a scambiarsi e reinterpretare i rispettivi successi.\nTorna al Festival di Sanremo nel 2007 con la canzone \"Oltre il giardino\", ispirato alle difficolt\u00e0 di chi perde il lavoro a \"cinquant'anni\". Duettando nella serata del 1\u00ba marzo con Michele Zarrillo, la canzone ottiene un ottimo riscontro critico e permette la pubblicazione di un'antologia di successi in una veste ancora riarrangiata.\nGli anni 2010.\nNel 2010 incide il singolo \"Amico mio\" col giovane cantautore Giancarlo Di Muoio per raccogliere fondi in favore del Centro Ambrosiano per la Solidariet\u00e0 di Milano, partecipa al nuovo album di Ana Flora, cantante brasiliana, con la quale esegue una versione carioca di Rosalina \"A Rosinha\" e l'inedito \"L'aquilone\".\nDopo il lancio dei due singoli \"Tutto qua\" e \"Un trenino nel petto\", il 20 marzo 2012, Fabio Concato pubblica, dopo 11 anni dal precedente, un nuovo album di inediti intitolato \"Tutto qua\".\nIl 6 maggio 2016 esce l'album \"Non smetto di ascoltarti\" in collaborazione con il pianista Julian Oliver Mazzariello e il trombettista Fabrizio Bosso, contenente cover della musica italiana e brani dello stesso Concato in chiave jazz, mentre a maggio del 2017 pubblica \"Gigi\", disco in cui rivisita alcuni suoi successi del passato con gli arrangiamenti di Paolo di Sabatino.\nA marzo 2018 riceve il Premio \"Note da Oscar\", per la sezione \"canzoni nel cinema\", dal Festival Alessandro Cicognini; il riconoscimento \u00e8 stato consegnato da Davide Cavuti, direttore del Centro Studi Nazionale Cicognini, prima del suo concerto al Teatro Sirena di Francavilla al Mare.\nIl 24 aprile 2018 esce il film di Paolo Sorrentino \"Loro 1\", dove Concato appare in un cammeo cantando \"Domenica Bestiale\".\nGli anni 2020.\nIl 5 maggio 2020, durante la pandemia COVID-19, il cantautore presenta il singolo \"L'umarell\" cantato in dialetto milanese. Nello slang milanese, che riprende il vocabolo bolognese, l'\u201d umarell\u201d \u00e8 il classico vecchietto o pensionato che osserva i cantieri dispensando anche consigli, non richiesti, agli operai. La canzone \u00e8 un omaggio alla sua Milano, citt\u00e0 duramente colpita dal virus.\nIl 7 dicembre 2020 l'artista ritira l'onorificenza Ambrogino d'oro per aver devoluto in beneficenza i proventi della sua canzone \"L'umarell.\"\nIl 24 settembre 2021 pubblica su tutti i suoi canali Internet ufficiali \"L'aggeggino\", dedicata alla sua prima nipotina, Nina, primogenita di Carlotta.\nIn totale, nella sua carriera, ha pubblicato 125 brani scritti e cantati da lui, ed \u00e8 presente in altri trentatr\u00e9 pezzi, di cui tredici cover, undici duetti, quattro partecipazioni in dischi di altri artisti come voce solista, tre versioni alternative di suoi brani e due brani in cui partecipa ai cori."}
{"id": "200588", "revid": "767487", "url": "https://it.wikipedia.org/wiki?curid=200588", "title": "Mr. &amp; Mrs. Smith (film 2005)", "text": "Mr. &amp; Mrs. Smith \u00e8 un film del 2005 diretto da Doug Liman, con protagonisti Brad Pitt e Angelina Jolie.\nIl film, uscito in Italia il 2 dicembre 2005, fonde azione e sentimenti, per dar vita a un'avventurosa commedia sentimentale, che vede Brad Pitt e Angelina Jolie nei panni di John e Jane Smith, una coppia di killer a pagamento. Il film \u00e8 divenuto famoso per aver fatto conoscere ed innamorare nella vita reale i due attori.\nTrama.\nJohn e Jane Smith sono sposati da \"cinque o sei anni\". Il film si apre con una seduta dei coniugi presso lo studio di un consulente matrimoniale, mai inquadrato nel film. Alcune domande di rito e parte il flashback sul loro primo incontro, in Colombia: sei settimane dopo i due decideranno di sposarsi. E torniamo al presente. Schegge di vita quotidiana e uno scanzonato Benjamin Danz viene incaricato da un enigmatico personaggio di una misteriosa missione. Intanto emerge ci\u00f2 che i trailer hanno ampiamente pubblicizzato: John e Jane Smith sono in realt\u00e0 due killer professionisti, dipendenti da due differenti compagnie. \nEntrambi ignorano la doppia vita condotta dal coniuge, finch\u00e9 non vengono separatamente incaricati di impedire il trasferimento di un detenuto, lo stesso Benjamin Danz. A quel punto i due entrano in contatto, si identificano a vicenda e vengono dunque incaricati dalle rispettive agenzie di eliminarsi l'un l'altro. \nI due ingaggiano una lotta all'ultimo sangue, determinati a portare a termine le rispettive missioni, ma non troppo convinti di volerlo fare. Solo dopo un estenuante corpo a corpo nella casa che avevano condiviso, i due si rendono conto di non riuscire a uccidersi. L'esperienza che stanno vivendo rinsalda le basi del loro matrimonio, ma devasta la loro carriera professionale: le missioni sono fallite e i due devono ora fronteggiare i sicari di entrambe le agenzie per cui lavoravano. Un'impresa disperata, che li spinge a tentare il tutto per tutto: portare a termine quella missione su cui si erano scontrati, sperando cos\u00ec nella clemenza dei rispettivi datori di lavoro. \nRecuperato fortunosamente il giovane Benjamin Danz, John e Jane scoprono che il ragazzo altri non era che un'esca: sotto interrogatorio Danz confessa che le due agenzie, venute a conoscenza della convivenza di due loro affiliati, avevano agito congiuntamente per farli incontrare, contando sul fatto che si sarebbero cos\u00ec uccisi a vicenda. A quel punto i due si rendono conto di aver commesso un grave errore: i movimenti del ragazzo sono ovviamente tracciati e loro si ritrovano in gabbia. I due riusciranno a spuntarla, uscendo incolumi da una lunga serie di conflitti a fuoco, al termine dei quali si troveranno di nuovo al punto di partenza, il consulente matrimoniale; questa volta per prendere atto della ripresa del loro matrimonio e siglare cos\u00ec il lieto fine della vicenda. \nProduzione.\nSceneggiatura.\nSimon Kinberg scrisse la sceneggiatura come tesi per il suo Master in Belle Arti. Quando lo present\u00f2 allo sceneggiatore premio oscar Akiva Goldsman, questi ne divenne produttore e si impegn\u00f2 nella sua distribuzione in diversi studios. In ultimo fu la \"Summit\", specializzata in vendite estere di pellicole, ad acquistarne i diritti, seguita dalla \"New Regency\". La pre-produzione del film \u00e8 iniziata proprio mentre Kinberg stava per laurearsi, ma durante la produzione la sua sceneggiatura ha subito notevoli cambiamenti, cos\u00ec nonostante sia ufficialmente attribuita a lui, in realt\u00e0 hanno contribuito alla stesura finale molti altri autori, fra cui Jez Butterworth, Carrie Fisher, lo stesso Akiva Goldsman, Ted Griffin, Kieran Mulroney, Michele Mulroney e Terence Winter.\nCast.\nIl film \u00e8 entrato in pre-produzione nel 2003 e i ruoli di Jane e John Smith erano stati inizialmente affidati a Nicole Kidman e Brad Pitt. Tuttavia, prima dell'inizio delle riprese, la Kidman ha dovuto rinunciare per impegni concomitanti e lo stesso Brad Pitt aveva momentaneamente abbandonato il progetto.\nIn questa fase, Johnny Depp e Will Smith sono stati presi in considerazione per il ruolo di John Smith, Catherine Zeta Jones, Cate Blanchett, Gwen Stefani e Aishwarya Rai per il ruolo della moglie Jane. Alla fine la scelta \u00e8 caduta su Angelina Jolie e a quel punto lo stesso Brad Pitt \u00e8 rientrato a fare parte del progetto.\nIn fase di produzione sar\u00e0 di nuovo Brad Pitt ad abbandonare nuovamente il film, ma solo per i tre mesi necessari a recitare sul set di \"Ocean's Twelve\".\nIncassi.\nPer la realizzazione del film sono stati spesi circa 110.000.000 dollari, incassandone 478.207.520.\nEdizioni home video.\nLa versione in singolo DVD del film contiene un'intervista in cui il regista afferma di non aver potuto usare la violenza e il sesso che aveva previsto per il film, per poter rientrare nel PG-13 rating della MPAA. Le scene rimosse sono state incluse in un doppio DVD, contenente la versione \"unrated\" del film e distribuito dal 6 giugno 2006.\nNella versione \"non censurata\" del film:\nRemake.\nNel 2009 \u00e8 stato distribuito in Corea del Sud \"Chilgeup gongmuwon\", film liberamente ispirato a \"Mr. &amp; Mrs. Smith\" e di cui costituisce un rifacimento.\nNegli Stati Uniti, la ABC cerc\u00f2 di promuovere la nascita di una serie TV ispirata a \"Mr. e Mrs. Smith\". Simon Kinberg e Doug Liman decisero di partecipare, mentre Brad Pitt e Angelina Jolie non vollero prendere parte al progetto per il piccolo schermo. Furono effettuate solo le riprese dell'episodio pilota, nel quale a vestire i panni di John e Jane Smith furono rispettivamente Martin Henderson e Jordana Brewster."}
{"id": "200589", "revid": "363629", "url": "https://it.wikipedia.org/wiki?curid=200589", "title": "Lettera", "text": ""}
{"id": "200594", "revid": "124045888", "url": "https://it.wikipedia.org/wiki?curid=200594", "title": "Kaiten", "text": "Il Kaiten (\u56de\u5929? letteralmente \"ritorno al cielo\" ) era un siluro modificato come arma suicida ed utilizzato dalla Marina imperiale giapponese nelle fasi finali della seconda guerra mondiale. Malgrado la morte di oltre 205 piloti i Kaiten affondarono solamente due navi alleate.\nContesto.\nNel 1944 la situazione delle forze nipponiche si stava deteriorando a vantaggio degli alleati che avanzavano senza sosta verso il Giappone nel contesto della guerra del Pacifico. Come ultima speranza di fermare gli alleati, i militari nipponici iniziarono a intraprendere attacchi suicidi contro le unit\u00e0 nemiche usando i Mitsubishi Zero A6M7 oppure gli Yokosuka MXY7. L'attenzione della Marina imperiale giapponese si focalizz\u00f2 quindi sulla produzione di un siluro che potesse essere pilotato da un pilota suicida.\nA parte l'ovvio vantaggio di fornire una guida per il siluro, la presenza di un pilota permetteva di lanciarli da un sottomarino in immersione, diversamente dal siluro tipo 93 da cui derivavano, che doveva essere lanciato dal ponte mentre il sottomarino era in emersione.\nLo sviluppo inizi\u00f2 nel febbraio 1944 e il primo prototipo venne ultimato in luglio. Il 1\u00ba agosto vennero ordinate 100 unit\u00e0. I progettisti e i collaudatori erano i tenenti Hiroshi Kuroki e Sekio Nishina che, per\u00f2, morirono mentre erano ai comandi di due Kaiten durante le fasi preliminari dello sviluppo.\nSviluppo.\nIl primo Kaiten era basato sul motore del siluro Type 93 al quale venne aggiunta una sezione contenente il posto di pilotaggio, le riserve di ossigeno, una zavorra e carburante aggiuntivo. Il sistema di navigazione inerziale venne sostituito con una versione elettrica e i comandi erano elettrici. Il Kaiten era inoltre provvisto di un periscopio per finalizzare l'approccio finale.\nI primi modelli permettevano al pilota di fuggire dopo l'accelerazione finale verso il bersaglio, per quanto le possibilit\u00e0 di successo di tale manovra siano dubbie. Non esistono resoconti di piloti che abbiano tentato di fuggire o che abbiano avuto intenzione di tentare, cos\u00ec questa possibilit\u00e0 fu abbandonata nella produzione dei modelli successivi.\nFurono progettati cinque modelli, i tipi 1, 2, 3 e 4 basati sul siluro Type 93 da 610\u00a0mm, propulso a ossigeno puro ed il tipo 10 basato sul siluro Type 92 da 533\u00a0mm e propulso da un motorino elettrico. I tipi 2, 4 e 10 vennero prodotti in piccola quantit\u00e0 e non vennero mai usati. Non si sa se siano mai stati costruiti prototipi del tipo 3, o se sia rimasto solo un progetto.\nI Kaiten erano progettati per poter essere utilizzati da diverse piattaforme come sottomarini, navi oppure da postazioni di difesa costiere. L'incrociatore Kitakami era stato appositamente progettato per poter lanciarli e venne impiegato anche durante le prime fasi dello sviluppo. Vennero convertiti anche molti cacciatorpediniere classe Marsu.\nRealmente solo i Kaiten Tipo 1 vennero utilizzati in combattimento e solamente lanciati da sottomarini. I sottomarini opportunamente modificati potevano trasportare dai due ai sei Kaiten e il pilota suicida poteva entrare nel siluro anche con il sottomarino in immersione grazie ad una botola.\nImpiego operativo.\nAddestramento.\nL'isola di Otsushima situata nel mare interno di Seto nella prefettura di Yamaguchi fungeva da base di addestramento e collaudo. I piloti avevano una et\u00e0 compresa tra i 17 e i 28 anni e seguivano un corso di addestramento articolato in pi\u00f9 fasi. Nella prima fase i piloti apprendevano l'utilizzo del periscopio e la lettura degli strumenti. Dopo aver superato la parte teorica iniziava la pratica: veniva utilizzato un Kaiten opportunamente modificato con una finta testata esplosiva e telemetria. L'allievo doveva eseguire un percorso circolare a bassa velocit\u00e0 per poi passare a manovre pi\u00f9 difficili come navigare tra le rocce, scendere a profondit\u00e0 maggiori, navigare a quota periscopio oppure saper modificare la zavorra per bilanciare il consumo di carburante. La prova finale consisteva nell'avvicinamento e l'attacco ad una nave bersaglio in acqua aperta. Spesso questa manovra veniva effettuata alla massima velocit\u00e0 di giorno o di notte.\nL'addestramento era particolarmente pericoloso e 15 piloti morirono in vari incidenti, la maggior parte durante l'ultima prova.\nTecnica di attacco.\nQuando il sottomarino individuava una nave nemica venivano caricate la bombole di ossigeno del Kaiten e la cabina ventilata. A questo punto il pilota entrava nel siluro e programmava il giroscopio con le istruzioni fornitegli. Dal momento delle separazione e fino alle immediate vicinanze della nave bersaglio la navigazione avveniva mediante il giroscopio. Quando il Kaiten era ormai vicino al bersaglio emergeva a quota periscopio e il pilota lo direzionava contro la nave attivando la testata esplosiva. La testata poteva essere attivata manualmente oppure si azionava automaticamente a contatto.\nEfficacia.\nDato che potevano immergersi fino ad una profondit\u00e0 molto limitata i Kaiten limitavano nella stessa maniera i sottomarini sul cui ponte erano imbarcati. Questo, unito al fatto che dovevano essere lanciati da distanza ravvicinata al bersaglio, rese i sottomarini facile preda degli attacchi dei caccia USA durante l'approccio. Questo \u00e8 uno dei tanti fattori a cui viene imputata la bassa probabilit\u00e0 di sopravvivenza dei sottomarini che li utilizzavano.\nMalgrado la presenza del pilota che avrebbe dovuto migliorare la precisione del siluro furono affondate solamente due navi e una piccola imbarcazione da sbarco. La prima nave affondata fu la petroliera USS \"Mississinewa\" il 20 novembre 1944 con la perdita di 63 uomini. Il 12 gennaio 1945 venne affondata l'LCL-600 provocando la perdita di 3 uomini. L'ultima nave affondata da un Kaiten fu il cacciatorpediniere di scorta USS \"Underhill\" il 24 luglio del 1945 dove morirono 145 uomini. Le perdite statunitensi totali ammontarono a 187 uomini mentre i giapponesi persero 106 piloti di Kaiten a cui vanno aggiunti gli 846 uomini degli equipaggi degli otto sottomarini che trasportavano i siluri kamikaze e i 156 uomini che facevano parte della manutenzione e del personale di supporto. Il ratio finale \u00e8 di 1:0,18 che sottolinea la totale inefficienza dell'arma.\nVersioni.\nTipo 1.\nSolo questa versione venne realmente utilizzata in teatro operativo ed \u00e8 responsabile dell'affondamento della petroliera USS Mississinewa del cacciatorpediniere di scorta USS Underhill. Era pilotata da un uomo solo ed aveva una testata esplosiva da 1,550\u00a0kg. Complessivamente ne furono costruiti 300 di cui 100 vennero impiegati in missioni suicide.\nRispetto al siluro Type 93 aveva la testata aumentata di circa 500\u00a0kg, piani di controllo pi\u00f9 grossi e un sistema che consentiva al pilota di passare dalla guida giroscopica a quella manuale. Tra il motore e la testata vennero aggiunti i serbatoi dell'aria compressa e la postazione di guida. L'accesso era possibile grazie ad una botola sulla parte inferiore dello scafo che era in comunicazione diretta con il sottomarino. Il Kaiten era dotato di un periscopio con elevazione di 70 cm e di comandi per far armare o far esplodere la testata in caso di fallimento della missione. Il filtro dell'aria era a perossido di sodio. Il Kaiten \"Tipo 6\" era una molto simile al Tipo 1 fatta eccezione per una modifica ai serbatoi d'aria anteriori.\nDurante lo sviluppo i problemi maggiori furono le infiltrazioni d'acqua durante il trasporto. Questo problema non venne mai risolto.\nTipo 2.\nIl Tipo 2 venne provato solamente in prove in bacino di carenaggio negli ultimi mesi del 1944 e non partecip\u00f2 mai ad alcuna missione operativa. Nel Tipo 2 il carburante era diesel ossidato, mediante la reazione necessaria per la spinta avveniva tra perossido di idrogeno e idrato di idrazina catalizzato dal ferrocianuro di potassio; veniva usata anche acqua come diluente nel ciclo di combustione. Il motore venne opportunamente progettato per le caratteristiche del Kaiten: era un U8 e il compartimento del motore era allagato con acqua di mare per consentirne il raffreddamento. La profondit\u00e0 massima operativa venne incrementata a 100 metri.\nDal punto di vista costruttivo il Tipo 2 differiva dal Tipo 1 per diversi particolari a causa dell'utilizzo del nuovo motore. Vennero infatti aggiunti i serbatoi del perossido di idrogeno nella parte anteriore del siluro e dell'idrato di idrazina nella parte centrale. Sempre rispetto alla precedente versione il pilota aveva pi\u00f9 comandi ed era sottoposto a maggiore stress.\nIl Tipo 2 venne sempre afflitto da problemi al motore legati soprattutto alla pressione dell'acqua marina utilizzata per il raffreddamento e per le scarse prestazioni. Il progetto venne quindi abbandonato dopo un solo protitipo prodotto.\nIl tipo 2 inoltre era destinato ad avere un equipaggio di due persone e quindi viene spesso confuso con i sommergibili tascabili Ko-Hyoteki usati per gli attacchi contro Pearl Harbor e Sydney. Comunque i sottomarini usati in questi attacchi erano armati con due siluri leggeri in tubi individuali ed erano progettati per ritornare alla loro nave madre dopo averli lanciati. Invece tutti i Kaiten possedevano una testata esplosiva fissa ed erano destinati a missioni senza ritorno. La qualit\u00e0 della costruzione rifletteva questa fondamentale differenza.\nTipo 4.\nLo sviluppo del Kaiten \"Tipo 4\" venne intrapreso all'inizio del 1945 dati i problemi che affliggevano il \"Tipo 2\" legati alla produzione del perossido di idrogeno. In totale vennero prodotti solamente 4 prototipi che non entrano mai per\u00f2 in produzione. Rispetto al \"Tipo 2\" differiva per una modifica all'impianto propulsivo e per una diversa disposizione dei serbatoi di aria e carburante.\nLe prestazioni si rivelarono molto inferiori alle attese, con una velocit\u00e0 massima registrata di 21 nodi. Il rendimento dell'ossigeno era estremamente basso e l'analisi dei gas di scarico evidenziava una elevata percentuale di ossigeno incombusto.\nPer questi fattori e per il fatto che il \"Tipo 1\" era ormai entrato in produzione venne decretata la fine dello sviluppo dopo 50 esemplari prodotti.\nIl Kaiten \"Tipo 5\" era identico al Tipo 4 eccetto per la diversa disposizione dei serbatoi d'aria anteriori.\nTipo 10.\nLo sviluppo del Kaiten \"Tipo 10\" rappresenta un ulteriore sforzo della Marina imperiale giapponese di poter contrastare l'avanzata degli alleati. L'abbandono dei precedenti progetti e l'abbondanza di siluri Type 92 port\u00f2 alla produzione del Tipo 10. A differenza dei modelli precedenti che erano sviluppati per poter essere impiegati sia da postazioni costiere che da navi o sommergibili il \"Tipo 10\" venne progettato per essere utilizzato da postazioni di difesa costiere. Lo si pu\u00f2 notare anche dalla mancanza della caratteristica botola sul fondo.\nSostanzialmente appariva molto pi\u00f9 \"semplice\" rispetto ai modelli precedenti ed era motorizzato da un motore elettrico da 6\u00a0kW alimentato da 112 batterie da 54 volt a 120\u00a0A che limitava fortemente la velocit\u00e0 operativa del mezzo a 7 nodi e una autonomia di 3,5\u00a0km. Anche la profondit\u00e0 massima diminu\u00ec drasticamente, arrivando a soli 20 metri. La testata era di 300\u00a0kg.\nIl Tipo 10 era molto pi\u00f9 facile da produrre rispetto ai modelli in precedenti e le dimensioni minori ne favorivano il trasporto. Lo spazio a bordo era talmente ridotto che la bombola di ossigeno venne installata sotto il siluro. In ambito operativo il Tipo 10 avrebbe dovuto essere pi\u00f9 manovrabile rispetto ai siluri precedenti dato che il motore poteva anche essere spento o fatto girare al contrario.\nDurante i collaudi emersero molti problemi tra cui le infiltrazioni d'acqua all'interno del vano pilota e del vano motore. La fine della guerra decret\u00f2 la fine dello sviluppo dopo la produzione di una decina di esemplari. La Marina Imperiale Giapponese ne aveva ordinati 500."}
{"id": "200595", "revid": "174925", "url": "https://it.wikipedia.org/wiki?curid=200595", "title": "Ishkur", "text": ""}
{"id": "200602", "revid": "73843", "url": "https://it.wikipedia.org/wiki?curid=200602", "title": "Lettera (messaggio)", "text": "Una lettera (dal latino \"littera-ae\") o missiva \u00e8 una comunicazione scritta fatta pervenire ad una o pi\u00f9 persone interessate, in un determinato contesto o rapporto o per raccontare fatti avvenuti recentemente.\nUna lettera scritta in forma letteraria come lettera aperta si dice epistola e un libro formato da una raccolta di lettere si chiama epistolario.\nStoria.\nEt\u00e0 antica.\nLe prime lettere avevano un carattere commerciale e furono scritte dai Sumeri intorno al 3000 a.C. Erano costituite da tavolette di argilla che, una volta scritte, venivano essiccate al sole e poi ricoperte da un secondo strato di argilla fresca sul quale era impresso il nome e l'indirizzo del destinatario. Tali lettere contenevano documenti amministrativi, contratti di lavoro, affitti di terreni e vendite di derrate alimentari. La scrittura usata \u00e8 detta \"cuneiforme\" in quanto composta da insiemi di segni a forma di cuneo risultanti dalle incisioni sull'argilla con un attrezzo a forma triangolare.\nSempre intorno al 3000 a.C. nell'Antico Egitto fu introdotto il metodo di scrittura basato su inchiostro, penna e papiro nel quale si pu\u00f2 intravedere un primo tentativo di comporre le lettere tramite carta e penna. Tali lettere erano ancora di carattere commerciale. Gli egiziani usavano la scrittura geroglifica che combinava un insieme di elementi ideografici, sillabici e alfabetici.\nIn epoca romana alcune lettere di carattere amministrativo furono scritte fondendole su tavole di bronzo. La scrittura usata nel mondo romano era \"alfabetica\", ovvero ogni simbolo corrispondeva alla lettera di un alfabeto. L'uso delle lettere come mezzo di comunicazione era tanto diffuso da giustificare lo studio di un sistema postale che trov\u00f2 sotto il dominio di Augusto una delle sue massime espansioni.\nMedioevo.\nCon la fine dell'Impero Romano, la scrittura di lettere, se pure a carattere commerciale, torn\u00f2 ad essere un gesto riservato a pochi alfabetizzati e quasi esclusivamente appartenenti al mondo religioso. Il papiro venne lentamente sostituito dalla pergamena. La chiusura e la frammentazione del territorio in tanti piccoli stati port\u00f2 allo sviluppo di altrettanti metodi di scrittura legati al loro contesto politico; tra gli altri: la beneventana, la curiale romana, la merovingia, la alamannica e la visigotica.\nViene introdotto nelle lettere ufficiali l'uso del sigillo in piombo detto \"bolla\" con il quale si autenticavano le lettere papali. Intorno all'anno 1000 alle lettere in pergamena si affiancarono quelle in carta di uso corrente in tutto il mondo arabo. Si diffonde l'uso della scrittura carolina che era quella ufficiale dell'Impero carolingio.\nNel XIV secolo i mercanti presero l'abitudine di siglare le loro lettere con un proprio simbolo di riconoscimento che costituiva il \"marchio\" della famiglia di appartenenza. Tali simboli erano in genere stilizzazioni di oggetti, vegetali o lettere: un giglio stilizzato era il simbolo usato da Domenico Gigli alla fine del Trecento, il commerciante Felip Fibla usava due effe incrociate, Giovanni di Rinieri Peruzzi aveva scelto un pero stilizzato. Tra i mercanti si forma anche la Scrittura mercantesca che \u00e8 pi\u00f9 povera esteticamente delle precedenti ma di gran lunga pi\u00f9 pratica e semplice da usare.\nDal XV al XVIII secolo.\nNel XV secolo si diffonde l'uso di sigillare le lettere con la \"nizza\" ovvero una bandella di carta su cui talvolta \u00e8 inciso un sigillo a secco. La nizza poteva anche essere bloccata con ceralacca. Durante il secolo la forma usuale della lettera \u00e8 quella del \"plico\", che consisteva in un foglio di carta piegato, sigillato ed inviato \"allo scoperto\" ovvero senza busta. L'indirizzo \u00e8 scritto su una porzione di foglio lasciata appositamente in bianco e chiamata \"sopraccarta\".\nNel Rinascimento si diffonde l'uso della carta e l'organizzazione dei servizi di posta a cura di Francesco Tasso producono un gran numero di lettere commerciali ad opera della borghesia che necessita di comunicazioni con luoghi lontani. Con questi nuovi supporti si diffonde anche l'uso delle frasi in lingua volgare apposte sui frontespizi delle lettere ad incitare una pi\u00f9 rapida consegna. Il termine pi\u00f9 usato ad esortazione della rapidit\u00e0 era il latino \"cito\". Una lettera del 13 settembre 1542 scritta dal doge Pietro Lando conteneva \"cito\" per ben 14 volte.\nIniziano a viaggiare le lettere dirette nel \"nuovo continente\". Una delle prime giunte fino a noi \u00e8 del 1538 e riporta l'ordine di Carlo V al vicer\u00e9 della Nuova Spagna Antonio Mendoza affinch\u00e9 venissero distrutti tutti i templi e gli idoli degli Indios. Con una successiva lettera, Carlo V dispone che tutti i frati fossero autorizzati a costruire edifici monastici. Con queste operazioni Carlo V intendeva convertire definitivamente la popolazione locale al culto cattolico.\nIl 7 giugno 1579 Maria Stuarda sotto arresto da un decennio, scrive una lettera al suo carceriere Sir George Bowes chiedendo il permesso di inviare in Scozia il suo segretario affinch\u00e9 si accertasse dello stato di suo figlio Giacomo ancora tredicenne. Sorprendentemente nella lettera usa uno stile confidenziale poco consono al carattere che l'aveva contraddistinta ed alla forma nobiliare.\nUna lettera del 15 novembre 1582 scritta dal dottore Hubert de la Vall\u00e9e a Margherita d'Austria, informa sulla salute e sulla condotta che deve seguire Filippo II di Spagna, facendo giungere a noi un ritratto intimo di uno dei pi\u00f9 potenti uomini dell'epoca ma anche quelle che erano considerate preziose informazioni mediche come la raccomandazione di sorbire un brodo di cappone prima di ogni pranzo.\nNel XVII secolo inizia a svilupparsi l'abitudine di inserire le lettere in una busta\" grazie anche alla riduzione del prezzo della carta. Vengono diffusi anche sigilli alternativi alla nizza e alla ceralacca come ad esempio i fili di seta. Per esortare una consegna pi\u00f9 rapida si abbandona il latino \"cito\" ed in Italia viene adottato il termine \"subito\". Si sviluppa l'abitudine di lasciare uno spazio bianco tra la prima riga del testo, che deve contenere \"l'intitolazione\" ovvero il titolo del destinatario, ed il corpo vero e proprio della lettera. Diventa buona regola lasciare tanto spazio bianco quanto pi\u00f9 si vuol significare la propria sottomissione. Nell'Archivio di Stato di Modena sono presenti alcune lettere che lasciano un intero foglio per un messaggio di sole tre righe a significare prostrazione estrema. Al contrario vi era la lettera \"in riga\" che poneva destinatario e mittente in pari dignit\u00e0.\nLa necessit\u00e0 di comunicare tramite lettera \u00e8 tanto pressante che porta allo studio di metodi facilitanti questa pratica; tra questi si ricordano gli \"AQ\" veneziani introdotti nel 1608: interi postali usati principalmente per lettere provenienti dalle magistrature. Dalla Francia si diffonde la moda degli \"enveloppe\": pezzi di carta sagomanti in base alla forma del plico ed i cui lembi erano piegati in modo da formare un effetto appuntito.\nCon l'introduzione dei timbri nel 1661 da parte di Sir Henry Bishop compaiono sulle lettere i primi segni di timbratura. Tra i religiosi si attesta l'abitudine di sigillare le lettere usando un'ostia ma era ritenuta sconveniente se la missiva era rivolta ad un superiore; nel qual caso era d'obbligo l'uso della ceralacca.\nNel XVIII secolo inizia una nuova alfabetizzazione di massa che allarga l'uso delle lettere anche a nuovi ceti sociali. Scompare lentamente l'uso del latino e si afferma l'uso delle lingue nazionali. In Svezia e Finlandia la corrispondenza urgente veniva dotata di una piuma d'uccello incastrata nel frontespizio con la ceralacca In Italia compare per la prima volta il termine \"Espresso\" scritto accanto all'indirizzo di destinazione ma il riferimento non era al noto servizio postale bens\u00ec all'incaricato che consegnava la posta in maniera celere. Il 30 dicembre 1707 Guglielmina Amalia di Brunswick-L\u00fcneburg imperatrice del Sacro Romano Impero Germanico, scrive da Vienna al cardinale Leandro di Colloredo presso la sua sede di Roma rispondendo agli auguri di prosperit\u00e0 inviatigli precedentemente. La lettera \u00e8 considerata un tipico esempio di corrispondenza nobiliare europea. La calligrafia \u00e8 corredata da vistosi ornati e la lingua usata \u00e8 ancora il latino. Nel 1715 Isidoro Nardi nel suo manuale \"Il segretario principiante\" divideva le lettere in undici classi: lettere di buone feste, di partecipazione, di avviso, di congratulazioni, di raccomandazione, di negozio, di informazione, di presentazione, di condoglianze, di scuse e familiari. Nel 1759 nelle cancellerie vescovili e nelle segreterie degli ordini religiosi per sigillare le lettere erano usate ostie colorate.\nIl 17 giugno 1792Maria Antonietta d'Asburgo-Lorena indirizza una lettera a Ferdinando I delle Due Sicilie ed alla sorella Maria Carolina d'Asburgo-Lorena che le \u00e8 consorte, per congratularsi della nascita di Alberto Filippo Maria loro quindicesimo figlio. Per Maria Antonietta \u00e8 un periodo critico in quanto prigioniera in una Francia rivoluzionaria che la tiene prigioniera e nello stile gioioso della lettera lascia trapelare una nascosta richiesta di aiuto appellandosi alla \"Regina\" come \"mia carissima sorella\".\nXIX secolo.\nDurante l'Ottocento si cominciarono a produrre fogli di carta da lettere sottili che poi prenderanno il nome di \"veline\". In Inghilterra prender\u00e0 il nome di \"Bath Post\" e sar\u00e0 di un colore bianco brillante ad eccezione della azzurra che verr\u00e0 prodotta miscelando all'impasto della carta sali di cobalto. Nel 1816 Domenico Milone pubblica \"il perfetto manuale epistolare\" con l'intento di ripristinare l'uso della cortesia aristocratica nelle lettere, che era venuta meno con l'avvento giacobino e napoleonico.\nNel 1820 il commerciante di carta inglese Brewer di Brighton inizia a produrre e vendere su grande scala le buste di carta per le lettere. L'uso delle buste fu per\u00f2 criticato in quanto non consentivano l'apposizione dei bolli postali certificanti sul foglio.\nCon l'introduzione del francobollo nel 1840 a seguito della riforma postale di Rowland Hill le lettere divengono il pi\u00f9 diffuso mezzo di comunicazione di massa. La capillare diffusione dell'alfabetismo contribuisce ad un maggior uso della lettera anche per questioni personali e private come le corrispondenze dei militari impegnati in battaglia. Per esortare l'urgenza vennero usate espressioni come \"di preme\" o \"pressatissimo\" ma in genere queste erano appannaggio di commercianti e banchieri. La forma della lettera continua ad essere il plico, l'apposizione del francobollo avviene nella sopraccarta.\nNel 1819 il Regno di Sardegna introduce una carta bollata che poteva essere usata come lettera pagata dal mittente: il \"Cavallino di Sardegna\". Le missive erano affidate a diligenze per l'inoltro a destinazione e spesso sul frontespizio appariva la scritta \"pronto recapito\". Il 23 luglio 1841 venne spedita una lettera da Stoccolma che raggiunse Cremona il 5 agosto. Al suo interno era stampata in litografia una cornice raffigurante i principali monumenti di Berlino. Tali lettere erano stampate a nome \"Edizioni della ditta Rocca in Berlino\" e rappresentano un primo tentativo di invio di immagini illustrate per posta.\nIl 3 aprile 1848 Demetrio Galli della Mantica, giovane ufficiale dei Bersaglieri, scrive una lettera alla madre mettendola al corrente della situazione in cui incombe essendo coinvolto nella battaglia di Goito. Purtroppo fu il primo dei due ufficiali caduti durante il conflitto e la lettera rimane a testimonianza della Prima guerra di indipendenza italiana.\nNel 1859 il Regno Lombardo-Veneto istituisce il servizio espresso e dota i propri uffici postali di un timbro con la dicitura \"LETTERA PER ESPRESSO\". Nel 1866 il Vocabolario della Crusca registra per la prima volta l'uso del termine \"busta\" come custodia per i fogli di carta da lettera.\nXX secolo.\nDurante il Novecento lettere divengono testimonianza diretta dei due conflitti mondiali che hanno interessato il secolo, ma anche splendidi reperti delle nuove conquiste spaziali.\nIn Italia dopo il 1930 per facilitare l'uso della posta aerea verr\u00e0 prodotta una speciale carta da lettere leggerissima grazie alla quale con la busta \u00e8 possibile mantenere il peso al di sotto dei 5 grammi nei quali era previsto lo scaglione d'uso con la tariffa postale pi\u00f9 bassa.\nIl 16 gennaio 1969, ad opera dell'Unione Sovietica avvenne il primo incontro nello spazio tra due mezzi di trasporto. Le due navicelle Sojuz 4 e Sojuz 5 si agganciarono, consentendo il trasbordo da una all'altra di uomini ed oggetti provenienti dalla Terra. Tra gli oggetti vi erano anche due lettere: una privata e scritta dalla moglie dell'astronauta Vladimir Aleksandrovi\u010d \u0160atalov ed una ufficiale ed affrancata con un francobollo da 10 centesimi. \u0160atalov fu quindi il primo uomo a ricevere corrispondenza nello spazio.\nCaratteristiche.\nSi distinguono diversi tipi di lettera a seconda del mittente (un privato, un'azienda, un ente) e del destinatario, dello scopo e del contenuto del messaggio. In base allo stile, una lettera pu\u00f2 essere formale o informale. Solitamente le lettere si spediscono per posta, piegate e racchiuse in una busta riportante gli indirizzi delle persone interessate, distinte in mittente e destinatario. Spesso hanno forma di lettera anche i telefax e le e-mail o i messaggi di posta elettronica. Abbastanza diversi sono i messaggi per telescrivente (telex) e per telegrafo (telegrammi) che, come le lettere, fanno parte della corrispondenza postale.\nGeneralmente l'estetica di una lettera ricalca l'epoca e l'uso a cui \u00e8 destinata. Le prime lettere cartacee, non essendo dotate di busta, venivano ripiegate su loro stesse per formare l'involucro e poi sigillate con una striscia di carta detta \"nizza\" o, pi\u00f9 tardi, con la ceralacca o l'ostia.\nNel periodo napoleonico vennero studiate carte intestate che, una volta ripiegate, divenivano buste. Ben distinte sono anche le cartoline.\nElementi.\nLa lettera modello si divide in varie parti, codificate attraverso i secoli, che consentono un rapido riconoscimento di esse anche in presenza di una lingua sconosciuta. Generalmente in alto sulla sinistra viene posta una \"intestazione\" contenente i dati del mittente; talvolta tali dati possono essere situati nel pi\u00e8 di pagina, soprattutto in presenza di carta intestata. Dell'intestazione fa parte anche l'insieme dei dati del destinatario che viene posto generalmente sulla destra e sotto quelli del mittente.\nElemento essenziale della lettera \u00e8 la data. Questa pu\u00f2 essere situata in diverse parti a seconda del tipo di lettera: nelle lettere commerciali \u00e8 posta sotto l'intestazione, nelle private \u00e8 spesso il primo carattere del foglio e preceduta dal luogo in cui la lettera viene scritta. Pu\u00f2 essere posta anche in fondo alla lettera prima della firma del mittente.\nNella corrispondenza amministrativa e commerciale si usa porre sotto l'intestazione un \"oggetto\", ovvero un riferimento ai motivi che portano alla composizione della lettera.\nDopo l'oggetto (o, in ogni caso, quando inizia il corpo della lettera) si pone un \"esordio\", che ha il compito di far intuire al destinatario il rapporto interpersonale con il mittente. Generalmente, l'esordio \u00e8 costituito da un appellativo, seguito da un'apposizione che qualifichi il destinatario della lettera, e che varia in base al rapporto che sussiste tra il mittente e il destinatario (tipicamente valutato sulla base della differenza di et\u00e0 e del grado di confidenza reciproco). Vedi la sezione \"Appellativi\".\nIl \"corpo\" della lettera contiene il vero messaggio. La \"chiusura\", in genere, \u00e8 composta da un'espressione conclusiva, anch'essa variabile in funzione del rapporto che c'\u00e8 tra mittente e destinatario; esempi:\nDopo la chiusura si trova la firma del mittente.\nSotto la firma pu\u00f2 esserci un \"Post Scriptum\", ovvero una frase o un testo aggiuntivo che non sono stati inseriti durante la stesura del corpo della lettera e che si ritengono degni di nota, al punto da ritenere opportuno includerli, anzich\u00e9 tralasciarli, nonostante la stesura del corpo della lettera sia gi\u00e0 terminata. La lettera, infine, pu\u00f2 essere accompagnata da uno o pi\u00f9 allegati, ovvero documenti esterni che la accompagnano e cui la lettera stessa fa eventualmente riferimento.\nAppellativi utilizzati.\nAlcuni esempi di appellativo:\nIn ambito universitario, vengono utilizzati i seguenti:\nUlteriori esempi:\nTipologie.\nAlcuni tipi di lettere formali:\nTipi di lettere informali:\nFra i cosiddetti prodotti delle poste si trovano le lettere \"assicurate\" e \"raccomandate\"; per queste ultime si pu\u00f2 chiedere un avviso di ricevimento.\nLa lettera pu\u00f2 essere spedita anche per posta \"ordinaria\", \"prioritaria\" o \"aerea\"."}
{"id": "200603", "revid": "125459194", "url": "https://it.wikipedia.org/wiki?curid=200603", "title": "John Grisham", "text": "Biografia e carriera.\nSecondo di cinque fratelli, Grisham \u00e8 nato nel 1955 a Jonesboro, in Arkansas, USA, in una modesta famiglia del sud (suo padre ha lavorato come operaio edile e coltivatore di cotone). Dopo essersi spostata spesso, la famiglia si \u00e8 trasferita nel 1967 nella piccola citt\u00e0 di Southaven, Mississippi. Consigliato dalla madre, il giovane Grisham diviene un avido lettore, influenzato particolarmente dal lavoro di John Steinbeck, di cui ammirava la chiarezza. Mentre studia alla Mississippi State University, Grisham comincia a tenere un diario, una pratica che successivamente lo aiuta nelle sue attivit\u00e0 creative. Dopo aver conseguito la laurea in legge nel 1981, esercita la professione di avvocato nella piccola citt\u00e0 di Southaven per quasi un decennio.\nNel 1983 viene eletto per i Democratici alla Camera dei Rappresentanti del Mississippi, dove resta fino al 1990, pur continuando a esercitare la sua professione di avvocato. Nel suo tempo libero Grisham comincia a lavorare al suo primo romanzo, nel quale approfondisce lo scenario in cui il padre di una bambina stuprata voglia assassinarne gli aggressori. Nel 1987, dopo tre anni di lavoro, la sua opera prima, \"Il momento di uccidere\" (\"Time To Kill\"), viene completata. Inizialmente rifiutata da diversi editori, viene infine accettata dalla Wynwood Press, che lo pubblica nel giugno 1988 con una tiratura di sole 5.000 copie. Appena finita questa fatica, Grisham inizia immediatamente un nuovo romanzo, \"Il socio\", che fu il settimo romanzo pi\u00f9 venduto del 1991.\nA questo libro ne seguirono molti altri (\"Il rapporto Pelican\", \"Il cliente\", \"L'uomo della pioggia\", \"Il partner\", ...), al punto che la rivista statunitense \u00abPublishers Weekly\u00bb dichiar\u00f2 Grisham \"lo scrittore maggiormente venduto degli anni Novanta\", con un totale di pi\u00f9 di 60 milioni di copie. I suoi romanzi, definiti \"gialli giudiziari\", attingono a piene mani alla sua esperienza di avvocato e sono stati oggetto di numerose versioni cinematografiche.\n\u00c8 sposato dal 1981 con Renee Jones, hanno due figli, Shea e Ty. Vivono tra Oxford (Mississippi) e Charlottesville (Virginia).\nOpere.\nTutte le opere in italiano sono pubblicate da Mondadori. La data della traduzione \u00e8 indicata solo quando \u00e8 diversa dall'originale.\nCuriosit\u00e0.\nGrisham \u00e8 appassionato di football americano ed \u00e8 tifoso dei Pittsburgh Steelers. A seguito della pubblicazione de \"Il Professionista\", ambientato a Parma, Grisham \u00e8 stato nominato presidente onorario della locale squadra di football americano: i Panthers."}
{"id": "200610", "revid": "56620", "url": "https://it.wikipedia.org/wiki?curid=200610", "title": "L'Islam e la Croce", "text": "L'Islam e la Croce \u00e8 un romanzo scritto da Cristanziano Serricchio.\nPubblicato da Marsilio Editore nel 2002, ha vinto il premio Palazzo al Bosco.\nCitazioni.\n\"L'odio, la vendetta, la guerra eterna tra due fedi hanno bisogno di tempo perch\u00e9 gli uomini prendano consapevolezza della loro assurdit\u00e0.\""}
{"id": "200612", "revid": "287204", "url": "https://it.wikipedia.org/wiki?curid=200612", "title": "Aglianico del Taburno", "text": "LAglianico del Taburno \u00e8 un vino che, nel passato (fino al 2011), ha usufruito della menzione DOC. Come tale veniva prodotto nella provincia di Benevento. Dopo il 2011 le eventuali ulteriori produzioni non potranno pi\u00f9 fregiarsi di tale riconoscimento. Attualmente non \u00e8 pi\u00f9 il nome di un singolo vino, ma la Denominazione d'origine controllata e garantita che comprende diversi vini che sono elencati nella pagina Aglianico del Taburno DOCG a cui si rimanda.\nCaratteristiche organolettiche.\nSecondo il vecchio disciplinare DOC l'Aglianico del Taburno doveva presentare le seguenti caratteristiche:\nL'Aglianico \u00e8 un vino tipicamente meridionale, introdotto dai Greci e splendidamente acclimatato in Campania nelle Province di Avellino e Benevento.\nProduzione.\n\"Provincia, stagione, volume in ettolitri\"\nFonte: FEDERDOC"}
{"id": "200616", "revid": "1564499", "url": "https://it.wikipedia.org/wiki?curid=200616", "title": "Aglianico del Vulture", "text": "L'Aglianico del Vulture \u00e8 un vino DOC del vitigno Aglianico, la cui produzione \u00e8 consentita nella zona del Vulture, in provincia di Potenza (Basilicata). Viene spesso annoverato tra i pi\u00f9 grandi e sottostimati vini rossi d'Italia.\nZona di produzione.\nSecondo l'articolo 3 del Decreto del Presidente della Repubblica in data 18 febbraio 1971, che conferisce il marchio DOC al vitigno, i comuni interessati alla produzione dell'Aglianico del Vulture sono Rionero in Vulture, Barile, Rapolla, Ripacandida, Ginestra, Maschito, Forenza, Acerenza, Melfi, Atella, Venosa, Lavello, Palazzo San Gervasio, Banzi, Genzano di Lucania, Montemilone escluse le tre isole amministrative di Sant'Ilario, Riparossa e Macchia del comune di Atella.\nTecniche produttive.\nL'Aglianico del Vulture \u00e8 ottenuto dalla vinificazione in purezza delle uve appartenenti al vitigno omonimo, che si trova nei vigneti ubicati ai piedi del Monte Vulture, un vulcano spento da millenni. In questa zona l'Aglianico viene coltivato fino a 800 metri di altitudine, ma trova le condizioni pi\u00f9 propizie fra i 200 e i 600 metri. Esistono due diciture per indicare il tempo di invecchiamento: \"Vecchio\", per un minimo tre anni, e \"Riserva\" cinque anni. Il suo grado alcolico va dagli 11,5 ai 15 gradi. La resa delle uve in vino non deve essere superiore al 70%.\nNon pu\u00f2 essere messo in commercio prima di un anno dalla vendemmia ed \u00e8 preferibile consumarlo a partire dal terzo anno di et\u00e0, giacch\u00e9 regge bene diversi anni di invecchiamento.\nStoria.\nL'Aglianico del Vulture (come tutti i vitigni appartenenti all'Aglianico) ha origini molto remote e si ritiene che sia stato introdotto dai greci nel sud Italia tra il VII-VI secolo a.C. Altre fonti storiche che certificano l'antichit\u00e0 di questo vitigno sono costituite dai resti di un torchio dell'et\u00e0 romana ritrovati nella zona di Rionero in Vulture e da una moneta bronzea raffigurante l'agreste divinit\u00e0 di Dioniso, il cui culto fu poi ricondotto a quello di Bacco, coniata nella zona di Venosa nel IV secolo a.C.\nL'origine del suo nome \u00e8 incerta, c'\u00e8 chi sostiene che sia ispirato all'antica citt\u00e0 di Elea (Eleanico), sulla costa tirrenica della Lucania, e chi lo considera una semplice storpiatura della parola Ellenico. Gli antichi romani lo ribattezzarono poi \"Vitis Ellenica\" e lo sfruttarono per produrre il vino Falerno. Si narra che Annibale, dopo aver sconfitto i romani nel 212 a.C., avrebbe mandato i suoi soldati nel Vulture a curarsi con i vini della zona. Una delle testimonianze storico-letterarie sulla storia di questo vitigno \u00e8 stata lasciata da Orazio, poeta romano originario di Venosa che esalt\u00f2 le bellezze della sua terra e il vino in questione.\nDurante il dominio svevo, Federico II promosse la coltivazione del vitigno. Nel 1280 Carlo I d'Angi\u00f2, in vista di un soggiorno estivo a Lagopesole con la corte angioina, ordin\u00f2 al giustiziere di Basilicata la fornitura di 400 salme (pari a 185 litri) di vino autoctono, da lui chiamato \"vino rubeo Melfie\" (vino rosso di Melfi). Inoltre, il sovrano \neman\u00f2 disposizioni per la tutela dei vigneti regi e condann\u00f2 il secreto Costantino Caciole di Trani per essersi disinteressato ai vigneti di Melfi. I vini del Melfese, graditi ai regnanti svevi e angioini, furono anche richiesti ed apprezzati dai mercanti fiorentini dell'epoca.\nSuccessivamente si ebbe un notevole incremento della viticultura, legato anche ai nuovi impieghi del vino, come nella celebrazione della messa e nella medicina, fino al punto di modificare profondamente il paesaggio delle campagne. Nel XV secolo i vigneti occupavano interamente le pendici del Monte Vulture tra Melfi, Rapolla e Barile. Le fonti di quel periodo citano il \u201cvino rosso di Melfi\u201d (che secondo Michele Carlucci doveva essere Aglianico). Le cantine erano spesso ricavate nelle grotte (a Melfi, un inventario del 1589 ne registrava 110). Ancora oggi le cantine di molte importanti case vinicole, sono sistemate nelle vecchie grotte.\nIl nome originario (Ellenico) fu cambiato nell'attuale Aglianico durante la dominazione aragonese nel corso del XV secolo, a causa della doppia 'l' pronunciata 'gl' nell'uso fonetico spagnolo.\nNell'Ottocento, l'Aglianico del Vulture era richiesto dai cantinieri napoletani per correggere e arricchire i vini della provincia di Napoli. All'Esposizione Internazionale di Milano del 1906 partecipano anche dieci campioni di vino del Vulture. Pierre Viala e Victor Vermorel, i curatori di \"Amp\u00e9lographie. Trait\u00e9 g\u00e9n\u00e9ral de viticulture\", dedicano uno spazio all'Aglianico nel famoso trattato di ampelografia parigino, a cui aveva collaborato una \u00e9quipe internazionale di 70 ampelografi.\nNell'agosto 2010 la tipologia \"Superiore\" \u00e8 divenuta DOCG.\nIl 24 marzo 2012, Poste Italiane ha emesso francobolli raffiguranti i vini di 15 Regioni d'Italia; tra questi uno \u00e8 dedicato all'Aglianico del Vulture.\nAbbinamenti consigliati.\nTrova buoni accostamenti sia con carni bianche che rosse cotte allo spiedo, selvaggina e formaggi molto stagionati.\nProduzione.\n\"Provincia, stagione, volume in ettolitri\"\nDal 2005 al 2009 Fonte:FEDERDOC"}
{"id": "200618", "revid": "4327", "url": "https://it.wikipedia.org/wiki?curid=200618", "title": "Aglianico del Vulture Riserva", "text": ""}
{"id": "200619", "revid": "4327", "url": "https://it.wikipedia.org/wiki?curid=200619", "title": "Aglianico del Vulture Spumante", "text": ""}
{"id": "200621", "revid": "486946", "url": "https://it.wikipedia.org/wiki?curid=200621", "title": "Aglianico del Vulture Vecchio", "text": ""}
{"id": "200623", "revid": "599013", "url": "https://it.wikipedia.org/wiki?curid=200623", "title": "Albana di Romagna", "text": "L'Albana di Romagna \u00e8 un vino che nel passato (dal 1987 al 2011), ha usufruito della menzione DOCG. Come tale veniva prodotto nelle province di Bologna, Forl\u00ec-Cesena e Ravenna. A seguito della costituzione del nuovo Disciplinare, dal 2011 la denominazione corretta \u00e8 Romagna Albana DOCG.\nI dati qui riportati vengono conservati per fini storici.\nCaratteristiche organolettiche.\nSi presenta, per\u00f2, in due versioni: secca e dolce.\nStoria.\nSi racconta che la figlia dell'imperatore Teodosio, Galla Placidia, assaggi\u00f2 per prima questo vino durante una sosta in un paesino della Romagna, mentre attraversava il confine tra Romagna e Toscana. Le fu servito in una rozza brocca di terracotta ma appena l'ebbe bevuto fu estasiata dalla bont\u00e0 di quel nettare tanto che esclam\u00f2: \"Non cos\u00ec umilmente ti si dovrebbe bere, bens\u00ec berti in oro, per rendere omaggio alla tua soavit\u00e0!\". Da questa frase nacque il nome del paese Bertinoro, in provincia di Forl\u00ec-Cesena.\nProduzione.\n\"Provincia, stagione, volume in ettolitri\""}
{"id": "200631", "revid": "599013", "url": "https://it.wikipedia.org/wiki?curid=200631", "title": "Albana di Romagna spumante", "text": "L'Albana di Romagna Spumante \u00e8 un vino che nel passato (forse fino al 1995 comunque non oltre il 2011), ha usufruito della menzione DOCG. Come tale veniva prodotto nelle province di Bologna, Forl\u00ec-Cesena e Ravenna. Dopo il 2011 le eventuali ulteriori produzioni non potranno pi\u00f9 fregiarsi di tale riconoscimento.\nI dati qui riportati vengono conservati per fini storici.\nProduzione.\n\"Provincia, stagione, volume in ettolitri\""}
{"id": "200632", "revid": "599013", "url": "https://it.wikipedia.org/wiki?curid=200632", "title": "Albugnano rosato", "text": "L'Albugnano rosato \u00e8 un vino DOC la cui produzione \u00e8 consentita nella provincia di Asti.\nAbbinamenti consigliati.\nAntipasti piemontesi e salse:\nPrimi piatti,\nSecondi piatti,\nContorni\nDessert:\nProduzione.\n\"Provincia, stagione, volume in ettolitri\""}
{"id": "200633", "revid": "599013", "url": "https://it.wikipedia.org/wiki?curid=200633", "title": "Albugnano rosso", "text": "L'Albugnano rosso \u00e8 un vino DOC la cui produzione \u00e8 consentita nella provincia di Asti.\nAbbinamenti consigliati.\n ragu di carne\nProduzione.\n\"Provincia, stagione, volume in ettolitri\""}
{"id": "200634", "revid": "104458", "url": "https://it.wikipedia.org/wiki?curid=200634", "title": "Greci", "text": "I greci () sono una popolazione e un'etnia localizzata principalmente in Grecia.\nSi definiscono elleni e rifiutano l'appellativo \"greco\", preferendo il lemma \"ellenes\", proposto anche in ambito europeo con la versione inglese \"Hellenes\". La lingua dei greci \u00e8 il greco o ellenico, che rimase per secoli lingua franca. Nelle lingue del Vicino Oriente invece ci si riferisce ai greci come ioni, infatti gli arabi e i turchi vennero per la prima volta in contatto con i greci in Asia minore. I greci abitano anche Cipro, dove si definiscono \"ciprioti\" o \"elleno-ciprioti\".\nSecondo Aristotele i \"graekoi\", da dove deriva il nome \"greci\", erano un'antica trib\u00f9 dell'antico Epiro. Nel periodo dell'Impero romano il termine \"greci\" fu adottato per indicare tutte le popolazioni della stessa area culturale e linguistica."}
{"id": "200635", "revid": "599013", "url": "https://it.wikipedia.org/wiki?curid=200635", "title": "Albugnano superiore", "text": "L'Albugnano superiore \u00e8 un vino DOC la cui produzione \u00e8 consentita nella provincia di Asti.\nProduzione.\n\"Provincia, stagione, volume in ettolitri\""}
{"id": "200636", "revid": "682118", "url": "https://it.wikipedia.org/wiki?curid=200636", "title": "Sant Jordi del Maestrat", "text": ""}
{"id": "200637", "revid": "16441", "url": "https://it.wikipedia.org/wiki?curid=200637", "title": "Bianco Alcamo", "text": ""}
{"id": "200638", "revid": "599013", "url": "https://it.wikipedia.org/wiki?curid=200638", "title": "Aleatico di Gradoli", "text": "L'Aleatico di Gradoli \u00e8 un vino DOC la cui produzione \u00e8 consentita nella provincia di Viterbo.\nStoria.\nL'Aleatico di Gradoli \u00e8 stato introdotto nei Monti Volsini dagli Etruschi, che lo avrebbero acquisito dai Greci. Leggenda vuole che in una grotta poco fuori dal paese di Gradoli (chiamata ancora oggi Poggio del Diavolo) vivesse un demonio; questo era solito terrorizzare con brutti scherzi gli abitanti di Gradoli. Molti giovani valorosi avevano tentato di ucciderlo ma erano stati tutti sconfitti. Un giorno il demonio, tornando a casa, trov\u00f2 un leone che dormiva nella sua grotta. Tent\u00f2 di svegliarlo e di cacciarlo, ma il leone riusc\u00ec a sconfiggerlo e il povero demonio dovette sprofondare nell'Inferno. Il suo bastone per\u00f2 rimase conficcatto nel terreno. Il leone casualmente vi dorm\u00ec sopra e l'indomani sul bastone era cresciuta una vite: la vite dell'Aleatico. Per riconoscenza gli abitanti di Gradoli misero nel loro stemma proprio il leone e il bastone con la vite.\nAbbinamenti consigliati.\nDolci a pasta secca.\nBucatini all'amatriciana, maccheroni alla carbonara\nProduzione Annuale.\n\"Provincia, stagione, volume in ettolitri\""}
{"id": "200640", "revid": "4327", "url": "https://it.wikipedia.org/wiki?curid=200640", "title": "Aleatico di Gradoli Liquoroso", "text": ""}
{"id": "200642", "revid": "4327", "url": "https://it.wikipedia.org/wiki?curid=200642", "title": "Aleatico di Gradoli Liquoroso Riserva", "text": ""}
{"id": "200654", "revid": "599013", "url": "https://it.wikipedia.org/wiki?curid=200654", "title": "Alghero bianco", "text": "L'Alghero bianco \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200657", "revid": "599013", "url": "https://it.wikipedia.org/wiki?curid=200657", "title": "Alghero Cabernet", "text": "L'Alghero Cabernet \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200658", "revid": "599013", "url": "https://it.wikipedia.org/wiki?curid=200658", "title": "Alghero Cagnulari", "text": "L'Alghero Cagnulari \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200660", "revid": "599013", "url": "https://it.wikipedia.org/wiki?curid=200660", "title": "Alghero Chardonnay", "text": "L'Alghero Chardonnay \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200661", "revid": "599013", "url": "https://it.wikipedia.org/wiki?curid=200661", "title": "Alghero Chardonnay spumante", "text": "L'Alghero Chardonnay spumante \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200662", "revid": "599013", "url": "https://it.wikipedia.org/wiki?curid=200662", "title": "Alghero frizzante bianco", "text": "L'Alghero frizzante bianco \u00e8 un vino DOC la cui produzione \u00e8 consentita nella provincia di Sassari.\nAbbinamenti consigliati.\nPer questo vino che rispecchia il territorio di coltivazione, si consigliano piatti tipici e comunque a base di pesce di mare\nProduzione.\n\"Provincia, stagione, volume in ettolitri\""}
{"id": "200663", "revid": "599013", "url": "https://it.wikipedia.org/wiki?curid=200663", "title": "Alghero frizzante rosato", "text": "L'Alghero frizzante rosato \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200664", "revid": "599013", "url": "https://it.wikipedia.org/wiki?curid=200664", "title": "Alghero liquoroso", "text": "L'Alghero liquoroso \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200665", "revid": "322321", "url": "https://it.wikipedia.org/wiki?curid=200665", "title": "Ponte di Piave", "text": "Ponte di Piave (\"Ponte de Piave\" in veneto) \u00e8 un comune italiano di abitanti della provincia di Treviso in Veneto.\nStoria.\nL'attuale territorio del comune di Ponte di Piave deriva dalla fusione in epoca napoleonica (Regno d'Italia) del Comune di Ponte di Piave (comprendente le allora frazioni di Negrisia, Levada e Fontane) e dell'ex comune di Busco con San Nicol\u00f2 per regio decreto del 28/09/1810. Sempre durante il Regno d'Italia (1806-1814) si ritrova ad essere nel Dipartimento del Tagliamento (Distretto di Conegliano, Cantone di Oderzo).\nDurante la 1\u00aa Guerra Mondiale, trovandosi sulla linea di combattimento sul Piave, fu distrutta dalle artiglierie italiane che da destra del fronte sparavano agli invasori Austro-Ungarici alla sinistra l\u2019antica precedente chiesa e campanile del 1696 dedicati sempre a San Tommaso di Canterbury. Come capit\u00f2 insomma a tutti i paesi sul fronte del Piave; prendiamo ad esempio Negrisia con la precedente chiesa seicentesca. A Ponte di Piave nel dopoguerra tra il 1921 ed il 1924 fu ricostruito il complesso della chiesa e il campanile odierni su progetto degli architetti Cabiati, Alpago Novello e dell\u2019ing. Schiratti e consacrata in seguito nel 1926.\nLungo la direttiva Ponte di Piave-Fagar\u00e8, gli austriaci nel giugno del 1918 tentarono di raggiungere Treviso, durante la battaglia del Solstizio. A Fagar\u00e8 (dove si trova l'ossario dei caduti in battaglia), furono respinti dai soldati italiani e ricacciati di nuovo sulla sponda sinistra del Piave dato anche che il Piave era in piena e quindi non fu facile per gli invasori Austriaci oltrepassare la sponda.\nQuesta cittadina rivierasca nei secoli ha sempre dovuto convivere con il Fiume Piave che pi\u00f9 volte ha tracimato allagando i terreni circostanti. Esso infatti ha un regime a carattere torrentizio e la sua portata dipende considerevolmente dagli invasi posti a monte. Nota a tutti e ancora in memoria a gran parte della cittadinanza, l'accaduto del 4 novembre 1966. In questa data il Fiume Piave spacc\u00f2 l\u2019argine tra Negrisia e Ponte di Piave; di conseguenza le impietose acque scesero per Ponte di Piave e allagarono il territorio comunale (eccetto Negrisia) e i dintorni provocando ingenti danni alle infrastrutture del luogo. In quelle concitate ore, mor\u00ec Eros Perinotto, militare di servizio in un mezzo anfibio che incapp\u00f2 in una voragine provocata dal crollo del ponte del canale Grassaga sulla Postumia in seguito alla forza dell'acqua del Fiume Piave. In ricordo di questo militare, vi \u00e8 un monumento in Piazza Garibaldi nei pressi dell'arena dell'amicizia. Un altro a destra del ponte sul canale Grassaga dove era successo quel terribile fatto.\nMonumenti e luoghi d'interesse.\nVille venete.\nDi seguito \u00e8 riportato un elenco delle ville venete presenti sul territorio comunale di Ponte di Piave:\nAgricoltura.\nPonte di Piave, fa parte delle citt\u00e0 del vino, \u00e8 nel cuore della DOC Piave, DOC Prosecco e DOC Venezia ed \u00e8 ricca di produttori viti-vinicoli. Nelle periferie del paese ad ogni strada c'\u00e8 almeno una cantina e il territorio \u00e8 ricoperto da nuovi e antichi vigneti. I vitigni pi\u00f9 coltivati sono Glera (su cui si basa la DOC Prosecco), Pinot Grigio, Merlot, Carmen\u00e8re, Cabernet Franc e, non ultimi, i vitigni Raboso (Raboso Piave e Raboso Veronese), da sempre coltivato in queste zone dove i terreni argillosi pesanti fanno s\u00ec che si esprimano al meglio. L'ecosistema locale permette di ottenere prodotti di grande qualit\u00e0 caratterizzati da una notevole complessit\u00e0 aromatica. Nel territorio comunale sono presenti numerosi sistemi di allevamento dai pi\u00f9 storici e non meccanizzabili come la Bellussera (o Bellussi) e il Sylvoz a quelli pi\u00f9 moderni e meccanizzabili come il GDC, cortina semplice, cordone speronato, guyot e doppio capovolto. Presente in prossimit\u00e0 del centro del paese la storica cantina sociale nata nel 1948. Camminando lungo l'argine si pu\u00f2 apprezzare la moltitudine di vigneti da cui si ottengono vini unici, ma anche la coltivazione di altre colture erbacee in particolare mais e frumento, ma anche leguminose come la soia. Notevole, soprattutto in area golenale, la superficie dedicata ad area boschiva, questo ha permesso la creazione di un habitat ideale per numerose specie faunistiche.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nLe piazze pi\u00f9 vissute del capoluogo sono Piazza Marco Polo che ospita il mercato ogni sabato mattina e i mercatini di Natale. Poi Piazza Garibaldi con un ampio spazio verde attrezzato per i bambini e l'arena, dove annualmente si svolgono svariate iniziative ludico-culturali tra cui spettacoli di danza, concorsi di bellezza e concerti.\nDiocesi.\nPonte di Piave \u00e8 uno dei comuni del Veneto attraversato dai confini di due diocesi. Mentre le frazioni di Levada e Negrisia e il capoluogo sono delle parrocchie della diocesi di Treviso, le frazioni di Busco e San Nicol\u00f2 fanno parte della diocesi di Vittorio Veneto.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1902 aggregazione della frazione Fagar\u00e8 staccata dal comune di San Biagio di Callalta (Censimento 1901: pop. res. 113); nel 1907 aggregazione di parte della frazione Saletto staccata dal comune di Breda di Piave (Censimento 1901: pop. res. 103).\nInfrastrutture e trasporti.\nStrade.\nIl comune \u00e8 attraversato dalla SS53, oltre che alla rete di strade provinciali.\nFerrovie.\nLungo il suo territorio comunale, passa la Ferrovia Portogruaro-Treviso, ed il comune \u00e8 servito dall'omonima stazione.\nSport.\nBaseball.\nL'ICM Ponte Baseball \u00e8 la squadra di baseball della citt\u00e0, la quale al termine della stagione 2009 \u00e8 promossa in Serie A federale. \u00c8 la seconda squadra del Veneto in ordine d'importanza dopo l'Ilcea Rovigo. \u00c8 alla sua prima partecipazione al massimo Campionato italiano di baseball dilettantistico.\nBasket.\nIl Basket Ponte 06 \u00e8 la maggiore societ\u00e0 di pallacanestro di Ponte di Piave. Milita in Promozione dalla stagione 2011-12, dopo averci gi\u00e0 giocato nel 2008-09, stagione culminata con il raggiungimento della gara3 delle semifinali play-off."}
{"id": "200666", "revid": "599013", "url": "https://it.wikipedia.org/wiki?curid=200666", "title": "Alghero novello", "text": "L'Alghero novello \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200667", "revid": "599013", "url": "https://it.wikipedia.org/wiki?curid=200667", "title": "Alghero passito", "text": "L'Alghero passito \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200668", "revid": "599013", "url": "https://it.wikipedia.org/wiki?curid=200668", "title": "Alghero rosato", "text": "L'Alghero rosato \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200669", "revid": "599013", "url": "https://it.wikipedia.org/wiki?curid=200669", "title": "Alghero rosso", "text": "L'Alghero rosso \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200670", "revid": "599013", "url": "https://it.wikipedia.org/wiki?curid=200670", "title": "Alghero Sangiovese", "text": "L'Alghero Sangiovese \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200671", "revid": "599013", "url": "https://it.wikipedia.org/wiki?curid=200671", "title": "Alghero Sauvignon", "text": "L'Alghero Sauvignon \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
