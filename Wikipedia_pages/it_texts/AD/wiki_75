{"id": "240104", "revid": "124830972", "url": "https://it.wikipedia.org/wiki?curid=240104", "title": "Pittsburgh Pirates", "text": "I Pittsburgh Pirates sono una delle 30 squadre di baseball professionistiche che prendono parte alla Major League Baseball (MLB), con sede a Pittsburgh, in Pennsylvania. Giocano nella Central Division della National League e hanno vinto per cinque volte le World Series. I giocatori sono soprannominati \"Bucs\" (dal termine \"buccaneer\", \"bucaniere\").\nStoria.\nNome.\nI Pirates divennero membri dell'American Association nel 1882. Prima del 1900 ebbero diversi campi da gioco ad Allegheny City, centro allora separato, e situato, rispetto a Pittsburgh, oltre il fiume Allegheny. La squadra \u00e8 riportata nelle classifiche dell'epoca come \"Allegheny\" o, talvolta, come \"Alleghenys\" (non \"Alleghenies\"), secondo l'usanza del giornalismo sportivo di quel periodo di scrivere i nomi delle squadre di, per esempio, Boston, New York o Chicago, come \"Bostons\", \"New Yorks\" o \"Chicagos\".\nLa societ\u00e0 si spost\u00f2 nella National League nel 1887. Gi\u00e0 nel 1890 la squadra aveva mutato il proprio nome in \"Pittsburgh\" (\"Pittsburgh Innocents\"), anche se la citt\u00e0 di Allegheny si un\u00ec a quella di Pittsburgh solo nel 1907.\nDopo che la ribellione dei giocatori, durata un anno e nota come Players League, fu terminata (dopo la stagione 1890), la maggior parte dei giocatori venne assegnata alle squadre delle due leghe (National League e American Association), per lo pi\u00f9 ai loro precedenti club, a patto che i giocatori fossero stati \"riservati\" dai proprietari delle loro precedenti squadre. Il noto interbase Lou Bierbauer, che aveva giocato nei Philadelphia Athletics dell'American Association, venne assegnato alla squadra di Pittsburgh, anche se gli Athletics non avevano \"riservato\" Bierbauer a loro. Questo incidente caus\u00f2 diverse lamentele da parte degli Athletics, che affermarono che i pittsburghesi erano \"pirati\" (\"Pirates\"). L'incidente, tra l'altro, di fatto acceler\u00f2 lo scisma tra le due leghe, una divisione che avrebbe portato all'estinzione dell'American Association. Il colorito epiteto di \"pirati\" si leg\u00f2 presto alla squadra di Pittsburgh, che, alla fine, decise di assumere ufficialmente quel nome. Lo ritroviamo sulle divise per la prima volta nel 1912, nonostante gi\u00e0 nelle World Series del 1903, il termine \"Pirates\" per designare la squadra fosse gi\u00e0 largamente usato.\nFino al 1900.\nIl baseball professionistico arriv\u00f2 a Pittsburgh nel 1876. Le societ\u00e0 di quell'epoca erano \"indipendenti\", itineranti e non affiliate ad alcuna lega, pur essendo organizzate dal punto di vista economico, tanto da retribuire degli stipendi ai propri giocatori. Nel 1882 la squadra di baseball della citt\u00e0 si iscrisse, tra i membri fondatori, all'American Association. Dopo cinque stagioni piuttosto mediocri il team di Pittsburgh divenne il primo della A.A. ad \"emigrare\" nella National League (1887).\nIn quei primi anni la societ\u00e0 trasse beneficio da tre diverse fusioni con altrettante squadre. Nel 1885 arriv\u00f2 un buon numero di giocatori dai Buckeyes di Columbus, in Ohio. Nel 1890 si fusero con la corrispettiva franchigia di Players League (i Pittsburgh Burghers), dopo che tale lega era fallita. In quella stessa stagione fu registrato il peggiore record nelle storia della franchigia, con 23-113. Nel 1900 i Pirates presero diversi giocatori dai Louisville Colonels, squadra che si era appena sciolta, dal momento che la National League aveva deciso di ridurre il numero delle proprie squadre da 12 a 8 per la stagione 1899.\n1901-1945.\nGuidati in campo da due ex colonnelli, Honus Wagner, originario della zona, e Fred Clarke (anche allenatore), i Pirates dominarono la National League tra il 1901 e il 1903, aiutati anche dal fatto che pochi giocatori della loro squadra si erano trasferiti in American League. Comunque, a causa di numerosi infortuni occorsi ai lanciatori titolari, i Pirates persero la prima World Series moderna di sempre, nel 1903, a favore dei Boston Red Sox. Deacon Phillippe fu il lanciatore per cinque interi match, di cui tre vinti, ma non fu sufficiente. Con quasi tutti gli stessi giocatori del 1901-02-03, i Pirates continuarono ad essere una delle squadre pi\u00f9 forti, per diversi anni: nel 1909 arriv\u00f2 cos\u00ec la prima vittoria nelle World Series, dopo aver battuto i Detroit Tigers in sette gare. Nello stesso anno venne aperto a Pittsburgh il Forbes Field.\nInizialmente i Pirates avevano giocato nel Recreation Park, nell'Union Park e nell'Exposition Park, tutti situati nell'allora Allegheny City. Allegheny City venne inglobata da Pittsburgh nel dicembre 1907. I Pirates giocarono per\u00f2 la loro prima gara di MLB a Pittsburgh soltanto nel 1908 \u2013 ben 25 anni dopo la fondazione.\nCon il declino di Honus Wagner, considerato da molti il pi\u00f9 grande interbase di sempre, i Pirates vissero molte stagioni negative, culminate nel 1917 con un record di 51 vittorie e 103 sconfitte. Ciononostante, il veterano esterno Max Carey e i giovani Pie Traynor e Kiki Cuyler, insieme ad un folto gruppo di lanciatori, riport\u00f2 la squadra alla ribalta. Nelle World Series del 1925 i Pirates, sotto per 3-1 dopo 4 match, rimontarono e andarono a vincere in gara-7 contro i Washington Senators. Due anni dopo, nel 1927, raggiunsero nuovamente le World Series, perdendo per\u00f2 contro i New York Yankees, all'epoca la squadra che dominava in MLB. La stagione 1927 fu la prima con i due fratelli Lloyd e Paul Waner: insieme all'interbase Arky Vaughan furono tra i pi\u00f9 importanti giocatori di quella squadra, molti dei quali vennero inclusi nella Hall of Fame. La sconfitta del 1927 fu assai bruciante, cos\u00ec come quella del 1938, in gara-7 contro i Chicago Cubs.\n1946-1969.\nGli anni immediatamente successivi la Seconda guerra mondiale non furono molto positivi per i Pirates, nonostante la presenza di un asso come Ralph Kiner, primo nella National League per home run realizzati, in sette anni consecutivi (dal 1946 al 1952). La squadra costruita intorno a Kiner si qualific\u00f2 per i playoff una sola volta \u2014 nel 1948 \u2014 realizzando nel 1952 uno dei suoi peggiori record nella lega, vincendo 42 partite, perdendone 112 (.273) e chiudendo a 54 partite dal primo posto. Nel 1946 si chiuse il lungo periodo di presidenza della famiglia di Barney Dreyfuss: in quell'anno un consorzio che includeva anche Bing Crosby compr\u00f2 la squadra. Gi\u00e0 prima del 1950 il magnate di Columbus John W. Galbreath era diventato il principale proprietario: la sua famiglia avrebbe tenuto la presidenza per altri 35 anni, portando la squadra ai vertici dell'MLB.\nLa prima mossa di Galbreath, la scelta di Branch Rickey come general manager, venne inizialmente fortemente disapprovata dai tifosi di Pittsburgh. Rickey aveva dato il via a delle dinastie di campioni sia con i St. Louis Cardinals che con i Los Angeles Dodgers. Una volta a Pittsburgh, per\u00f2, \"allegger\u00ec\" il roster da molti veterani con ingaggi elevati (incluso Ralph Kiner, ceduto nel 1953) preferendo affidarsi a giovani giocatori. Molti di questi non ebbero fortuna; nonostante ci\u00f2, quelli che ripagarono la fiducia di Rickey \u2014 i lanciatori Vern Law e Bob Friend, l'interbase Dick Groat, il seconda base Bill Mazeroski e soprattutto l'esterno Roberto Clemente, preso da Brooklyn dopo una sola stagione in Minor League (1954) \u2014 avrebbero formato il nucleo della squadra campione nel 1960. Rickey, insomma, pose le basi per una squadra che sarebbe diventata competitiva sul finire degli anni sessanta. Non si era ancora potuto apprezzare questo lungimirante programma quando lo stesso Rickey si ritir\u00f2 per problemi di salute nel 1955, con i Pirates ancora impegnati nelle ultime posizioni della National League.\nGiocatori.\nNumeri ritirati.\n\"Fra parentesi l'anno in cui il numero \u00e8 stato ritirato.\""}
{"id": "240106", "revid": "1543377", "url": "https://it.wikipedia.org/wiki?curid=240106", "title": "St. Louis Cardinals", "text": "I St. Louis Cardinals sono una delle franchigie professionistiche della Major League Baseball (MLB), con sede a Saint Louis, nel Missouri. Sono membri della Central division della National League. Disputano le loro gare interne al Busch Stadium a partire dal 2006. Nati come uno dei primi club professionistici di baseball St. Louis e acquistati dall'imprenditore Chris von der Ahe nel 1881, erano inizialmente conosciuti come Brown Stockings. L'anno successivo divennero uno dei membri fondatori della American Association (AA). Con la chiusura della AA, St. Louis si un\u00ec alla NL nel 1892; all'epoca erano chiamati Browns e Perfectos, prima di essere ufficialmente rinominati Cardinals nel 1900.\nUna delle franchigie di maggior successo nella storia del baseball, i Cardinals hanno vinto 11 World Series (secondi solo ai 27 dei New York Yankees e primi nella National League), 23 pennant della National League (a pari merito con i San Francisco Giants) e 15 titoli di division. Mentre faceva parte della AA, St. Louis vinse quattro titoli, qualificandosi per quelle che furono le antenate delle World Series. Pareggiarono quelle del 1885 e vinsero quelle del 1886 (in entrambi i casi contro i predecessori dei Chicago Cubs, in una rivalit\u00e0 storica che continua ancora oggi.\nI traguardi dei Cardinals che hanno avuto un impatto sulla MLB e sullo sport in generale includono la creazione pionieristica di Branch Rickey del \"farm system\", le due triple corone dei battitori di Rogers Hornsby, le 30 vittorie di Dizzy Dean nella stagione 1934, i 17 record MLB e i 29 record della NL di Stan Musial, la media PGL di 1.12 di Bob Gibson nel 1968, il \"Whiteyball\" di Whitey Herzog, il record stagionale di fuoricampo di Mark McGwire nel 1998 e le improbabili rimonte della squadra che vinse il titolo nel 2011. I Cardinals hanno vinto 105 o pi\u00f9 gare in quattro diverse stagioni e 100 o pi\u00f9 gare in nove occasioni. I loro giocatori sono stati nominati per 20 volte MVP della lega, hanno vinto quattro triple corone dei battitori e tre Cy Young Award. Membri della Baseball Hall of Fame includono Lou Brock, Dean, Gibson, Herzog, Hornsby, Joe Medwick, Musial, Rickey, Red Schoendienst, Ozzie Smith e Bruce Sutter.\nNel 2015, \"Forbes\" ha valutato il valore dei Cardinals in 1,4 miliardi di dollari, sesti tra le franchigie della MLB; le loro entrate l'anno precedente erano state di 294 milioni di dollari e il loro reddito operativo di 73,6 milioni il pi\u00f9 alto della MLB. Dal loro acquisto nel 1995, il gruppo di investimento del proprietario William DeWitt, Jr. ha visto un'enorme crescita rispetto al prezzo di 147 milioni pagati per l'acquisto. John Mozeliak \u00e8 il general manager e Mike Shildt il manager. Noti per il caloroso supporto dei propri tifosi, malgrado il trovarsi in un mercato di medio livello, i Cardinals hanno spesso una presenza di pubblico tra le maggiori della lega e sono consistentemente tra le prime tre squadre della MLB nei rating televisivi.\nStoria.\nPrima dei Cardinals (1875-1881).\nIl baseball professionistico inizi\u00f2 a Saint Louis con la fondazione dei Brown Stockings nella National Association nel 1875. La NA fall\u00ec quella stessa stagione e, Saint Louis si un\u00ec alla National League come membro fondatore, finendo al terzo posto con un bilancio di 45-19. George Bradley lanci\u00f2 il primo no-hitter nella storia del baseball. La NL espulse Saint Louis dalla lega nel 1877 a causa di uno scandalo di partite combinate e la squadra and\u00f2 in bancarotta. Senza una lega, continuarono come squadra semiprofessionistica itinerante fino al 1881.\nA causa dei profondi cambiamenti organizzativi tra il 1877 e il 1881, i Brown Stockings non sono generalmente considerati condividere una continuit\u00e0 temporale coi Saint Louis Cardinals;\nAmerican Association e primi anni nella National League (1882\u20131919).\nPer la stagione 1882, Chris von der Ahe acquist\u00f2 la squadra, la riorganizz\u00f2 e la rese un membro fondatore dell'American Association (AA), una lega rivale della NL. Il 1882 \u00e8 generalmente considerato il primo anno di esistenza dei Saint Louis Cardinals.\nNel 1882, Saint Louis accorci\u00f2 il suo nome in \"Browns\". Poco dopo divenne la squadra dominante della AA, col manager Charles Comiskey che la guid\u00f2 a quattro titoli consecutivi dal 1885 al 1888. Il lanciatore ed esterno Bob Caruthers guid\u00f2 la lega in media PGL (2.07) e vittorie (40) nel 1885 e termin\u00f2 tra i primi sei nelle due stagioni successive. Guid\u00f2 anche la lega in percentuale in base (.448) nel 1886 e fin\u00ec quarto in media battuta nel 1886 (.334) e quinto nel 1887 (.357). L'esterno Tip O'Neill vinse la prima tripla corona della storia della franchigia nel 1887, l'unica della storia della AA. Con la vittoria del pennant, i Browns affrontarono i campioni della NL nel predecessore delle World Series. Incontrarono due volte i Chicago White Stockings, i futuri Chicago Cubs, pareggiando la prima e vincendo la seconda, dando inizi\u00f2 alla rivalit\u00e0 che dura ai giorni nostri. Durante le dieci stagioni del franchise nell'AA, realizzarono il massimo storico di 780 vittorie con una percentuale di vittorie di 0,639. Vennero sconfitti in 432 gare e pareggiarono in altre 21 partite.\nLa AA and\u00f2 in bancarotta dopo la stagione 1891 e i Browns si trasferirono nella National League, iniziando un periodo negativo. Tra il 1892 e il 1919, St. Louis ebbe solo cinque stagioni con un record positivo, finendo penultima in sedici occasioni e concludendo quattro stagioni con cento o pi\u00f9 sconfitte. Il punto pi\u00f9 basso fu la stagione 1897, con un record di 29-102, il peggiore della storia della franchigia. Il record di 84-67 del 1899 fu il migliore per il club tra l'addio alla AA e l'acquisto da parte di Sam Breadon. Divenuta nota col nome di \"Perfectos\", la squadra indossava una maglia colore rosso cardinalizio e calzini a righe. In seguito, nel corso di quella stagione, il giornalista sportivo del \"St. Louis Republic\" Willie McHale incluse in un articolo il commento di una tifosa che aveva sentito affermare \"Che adorabile sfumatura di cardinal\". I tifosi apprezzarono il soprannome \"Cardinals\" e, l'anno successivo, data la popolarit\u00e0 ottenuta dal nomignolo, il club lo adott\u00f2 ufficialmente.\nNel 1902, una squadra dell'American League si trasfer\u00ec da Milwaukee a St. Louis, adottando il nome St. Louis Browns e costruendo un nuovo stadio sul vecchio sito dello stadio dei Cardinals, dando il via a una rivalit\u00e0 che dur\u00f2 mezzo secolo. Breadon acquist\u00f2 una quota di minoranza dei Cardinals nel 1919 e nel 1917 il manager Branch Rickey si un\u00ec ai Cardinals. Le prime venticinque stagioni dei Cardinals nella NL furono di segno opposto rispetto alla loro permanenza nella AA \u2013 con una percentuale di vittorie del 40,6, vinsero 1.632 partite, ne persero 2.425 e ne pareggiarono 74.\nL'era Breadon (1920\u20131952).\nIl baseball a Saint Louis inizi\u00f2 la sua rinascita in questo periodo: dal 1926, i Cardinals hanno vinto undici World Series e 19 pennant della NL. Breadon inizi\u00f2 la ricostruzione acquistando la squadra nel 1920 e nominando Rickey come business manager, il quale espanse lo staff degli osservatori, punt\u00f2 sullo sviluppo dei giocatori e fece un lavoro pionieristico sulle minor league, rivestendo il ruolo oggi noto come quello di general manager. Con Rogers Hornsby in seconda base, che vinse la Tripla corona nel 1922 e nel 1925, i Cardinals vinsero le loro prime World Series nel 1926. St. Louis poi conquist\u00f2 la NL nel 1928, 1930 e 1931, vincendo le sue seconde World Series nel 1931.\nLa squadra torn\u00f2 a vincere le World Series nel 1934, guadagnando anche popolarit\u00e0 al di fuori St. Louis grazie alle radio. Dizzy Dean era il leader di quella squadra, venendo premiato come MVP nel 1934 e guidando la NL diverse volte in vittorie, strikeout, inning lanciati, gare complete e shutout. Johnny Mize e Joe Medwick emersero come battitori potenti, con Medwick che vinse l'ultima Tripla corona per un Cardinal nel 1937.\nNegli anni quaranta, vi fu un'epoca d'oro per i giocatori giunti dalle squadre affiliate alle minor league, come Marty Marion, Enos Slaughter, Mort Cooper, Walker Cooper, Stan Musial, Max Lanier, Whitey Kurowski, Red Schoendienst e Johnny Beazley. In uno dei suoi decenni di maggior successo, il club vinse 960 gare, contro 580 sconfitte, con una percentuale di successo maggiore di tutte le altre squadre della MLB, 62,3. Con Billy Southworth come manager, i Cardinals vinsero le World Series nel 1942 e nel 1944 (queste ultime in un derby cittadino contro i Browns) e vinsero 105 o pi\u00f9 gare per tre anni consecutivi dal 1942 al 1944. La percentuale di vittorie Southworth come manager (64,2) \u00e8 la pi\u00f9 alta di St. Louis da quando si un\u00ec alla National League. Musial era considerato il miglior battitore della sua epoca e uno dei pi\u00f9 decorati della storia della squadra, vincendo tre titoli di MVP e sette come miglior battitore. St. Louis in seguito vinse le World Series nel 1946 alla settima partita. Breadon fu costretto a cedere la squadra nel 1947, concludendo con 6 World Series e 9 pennant della NL come proprietario. La squadra rimase competitiva, terminando con pi\u00f9 vittorie che sconfitte in 13 delle successive 17 stagioni, non riuscendo per\u00f2 a vincere pi\u00f9 le World Series sino al 1964.\nL'era di Gussie Busch (1953\u20131989).\nNel 1953, il birrificio Anheuser-Busch acquist\u00f2 i Cardinals e August \"Gussie\" Busch ne divenne il presidente, portando i Browns a trasferirsi a Baltimora dove divennero gli Orioles rendendo i Cardinals l'unica squadra della MLB in citt\u00e0. Negli anni sessanta vi furono nuovi successi, a partire da uno di quelli che \u00e8 considerato uno dei migliori (o peggiori, dal punto di vista dei Cubs) scambi della storia della Major League, quando St. Louis ricevette l'esterno Lou Brock in cambio del lanciatore Ernie Broglio da Chicago. Il terza base MVP Ken Boyer e il lanciatore Bob Gibson guidarono il club a una nuova vittoria delle World Series nel 1964, con Curt Flood, Bill White, Curt Simmons e Steve Carlton che diedero anch'essi contributi chiave nel corso del decennio. Nel 1967, il nuovo arrivo Orlando Cepeda vinse il premio di MVP, contribuendo poi alla vittoria delle World Series. L'anno seguente la franchigia vinse la lega, guidando la MLB con una media PGL complessiva di 2,49. Con un record per l'era moderna di 1,12 di media PGL e un altro primato di 17 strikeout in una sola gara delle World Series, Gibson vinse sia il premio di MVP che il Cy Young Award quell'anno.\nNegli anni settanta, il ricevitore e terza base Joe Torre e il prima base Keith Hern\u00e1ndez furono entrambi premiati come MVP, ma la squadra non fin\u00ec mai oltre il secondo posto. La franchigia ritrov\u00f2 la via delle World Series nel decennio successivo, col manager Whitey Herzog e il suo stile di gioco soprannominato \"Whiteyball\". In quegli anni un altro scambio alter\u00f2 la franchigia: nel 1982, l'interbase Garry Templeton fu ceduto ai Padres per l'altro interbase Ozzie Smith. Ampiamente considerato come uno dei migliori difensori della storia del baseball, Smith \u00e8 al primo posto di tutti i tempi tra gli interbase in Guanti d'oro vinti (13), convocazioni all'All-Star Game (15), assistenze (8.375) e doppi giochi (1.590). St. Louis torn\u00f2 alle World Series nel 1982, vinte contro i Milwaukee Brewers quell'autunno. In seguito i Cardinals conquistarono il titolo di lega nel 1985 e 1987. Nel 1985 furono sconfitti dai rivali statali dei Kansas City Royals.\nL'era di Bill DeWitt (1990\u2013presente).\nDopo la morte di Gussie Busch nel 1989, il birrificio Anheuser-Busch assunse il controllo e assunse Joe Torre come manager sul finire del 1990, dopo di che cedette la squadra a un gruppo di investitori guidato da William DeWitt, Jr. nel 1996. Tony La Russa sostitu\u00ec Torre nella primavera del 1996. Nel 1998, Mark McGwire si scontr\u00f2 con Sammy Sosa dei Cubs alla caccia del record stagionale di fuoricampo. Dal 2000 al 2013, i Cardinals si ristabilirono come una delle migliori squadre della lega, raggiungendo dieci volte i playoff, vincendo quattro pennant della NL e due World Series, con 1.274 vittorie nella stagione regolare, a fronte di 993 sconfitte per una percentuale del 56%, guidando la National League e al secondo posto nella MLB dietro i New York Yankees. Con le aggiunte di Jim Edmonds, Albert Pujols e Scott Rolen, i Cardinals avevano tre importanti battitori e difensori soprannominati \"MV3;\" Pujols vinse tre titoli di MVP e batt\u00e9 con .328 e 445 fuoricampo durante la sua carriera coi Cardinals. Nel 2004, la media PGL di 3.09 e le 15 vittorie di Chris Carpenter fecero terminare il club col miglior record della MLB di 105 vittorie, vincendo la NL. Nel 2006, malgrado gli infortuni e la discontinuit\u00e0, St. Louis vinse le World Series, battendo i Detroit Tigers in cinque gare. Le loro 83 vittorie nella stagione regolare furono il minimo della storia per una squadra che conquist\u00f2 il titolo\nNel 2009, i Cardinals raggiunsero le 10.000 vittorie, a partire dai giorni nella AA St. Louis fece ritorno ai playoff nel 2011, rimontando il pi\u00f9 grande svantaggio dopo 130 partite (10,5 gare), superando gli Atlanta Braves all'ultima giornata per una wild card. In gara 3 delle World Series 2011, Pujols divenne solamente il terzo giocatore a battere tre fuoricampo in una gara delle serie finale. In gara 6 vinsero in rimonta il loro undicesimo titolo contro i Texas Rangers. A fine stagione, La Russa annunci\u00f2 il proprio ritiro, l'unico manager a farlo dopo avere vinto il titolo. Lasci\u00f2 con il record di franchigie di vittorie per un manager, 1.408.\nIl successore di La Russa, Mike Matheny, divenne il primo della storia a guidare la sua squadra alle National League Championship Series in entrambe le sue prime due stagioni dalla suddivisione della lega in division (nel 1969). Nel 2014, St. Louis giunse per il quarto anno consecutivo alle NLCS, dopo avere battuto 3-1 i Dodgers nelle Division Series. Dieci giorni dopo essere stati eliminati dai playoff dai San Francisco Giants, l'esterno rookie Oscar Taveras rimase vittima di un incidente stradale nella nativa Repubblica Dominicana. Il 17 novembre, i Cardinals acquisirono dai Braves l'esterno Jason Heyward (fresco vincitore del Guanto d'oro) per sostituire Taveras. Nel 2015, St. Louis vinse il terzo titolo di division consecutivo ma non riusc\u00ec a tornare per il quinto anno alle NLCS, venendo eliminata dai Cubs nelle Division Series.\nIl 14 luglio 2018, in seguito a una sconfitta per 8-2 contro i Cincinnati Reds, i St. Louis Cardinals annunciarono di aver licenziato l'allenatore Mike Matheny dopo sei stagioni e mezzo. La franchigia nomin\u00f2 quindi Mike Shildt manager ad interim, che un mese dopo venne confermato l'allenatore permanente dei Cardinals.\nIl 19 novembre 2018, la squadra annunci\u00f2 che le divise \"Victory Blue\", indossate dai Cardinals durante la fine degli anni '70 e '80, sarebbero state adottate nuovamente per la stagione 2019. Le divise, che integrano il colore azzurro polvere con il disegno moderno della maglia \"Saturday alternate\" della squadra, dovevano essere indossate 13 volte in trasferta durante la stagione 2019. I Cardinals acquisirono Paul Goldschmidt in uno scambio dagli Arizona Diamondbacks il 5 dicembre 2018."}
{"id": "240108", "revid": "124831163", "url": "https://it.wikipedia.org/wiki?curid=240108", "title": "New York Mets", "text": "I New York Mets sono una squadra professionistica di baseball della Major League Baseball (MLB) con sede a New York, distretto del Queens, membri della East division della National League.\nSono una delle due squadre con sede nella citt\u00e0 di New York, insieme ai New York Yankees. I Mets furono fondati nel 1962 per sostituire le due precedenti franchigie della Grande Mela, i New York Giants e i Brooklyn Dodgers, in quanto la National League era rimasta senza franchigie di New York (c\u2019erano solo gli Yankees che rappresentavano per\u00f2 l\u2019American League). I colori ufficiali del club sono l'arancione (originario dei Giants) ed il blu (originario dei Dodgers), mentre come cap insignia adottarono quello dei Giants. Nelle stagioni 1962 e 1963 i Mets disputarono le loro gare interne al Polo Grounds, mentre dal 1964 al 2008 hanno giocato nel leggendario Shea Stadium; nel 2009 si sono trasferiti nell'attuale impianto, il Citi Field.\nNella loro stagione inaugurale i Mets ebbero un bilancio di 40\u2013120, il peggiore da quando la lega ampli\u00f2 il calendario a 162 partite (due gare furono cancellate). La squadra non and\u00f2 mai oltre il secondo posto fino alla stagione 1969, quando i \u201cMiracle Mets\u201d (cos\u00ec furono soprannominati dopo la straordinaria impresa di quell\u2019anno) raggiunsero per la prima volta le World Series e contro ogni pronostico sconfissero i Baltimore Orioles, vincendo il loro primo storico titolo, in quella che \u00e8 da molti considerata la pi\u00f9 grande ed emozionante sorpresa nella storia del baseball professionistico. Inoltre la giocata decisiva per la vittoria del titolo, ovvero la presa di Tommie Lee Agee, \u00e8 riportata in una scena all\u2019interno del famoso film \"Men in Black 3\". Da allora, il club newyorkese ha raggiunto le World Series in altre quattro occasioni: nel 1973, quando perse contro gli Oakland Athletics in gara 7, nel 1986, quando vinse il suo secondo titolo a spese dei Boston Red Sox, nel 2000, quando venne sconfitto dai rivali cittadini dei New York Yankees, e nel 2015, quando perse contro i Kansas City Royals.\nI Mets raggiunsero i playoff nel 2006, ma non riuscirono a qualificarsi per le World Series a causa della sconfitta subita contro i futuri campioni dei St. Louis Cardinals nelle Championship Series. Nei due anni successivi persero l'accesso alla \"post-season\" all'ultima giornata. Nel 2015 fecero ritorno alle World Series dopo quindici anni, ma persero contro i Royals.\nStoria.\nDopo la stagione 1957, i Brooklyn Dodgers e i New York Giants si trasferirono da New York alla California diventando i Los Angeles Dodgers e i San Francisco Giants, rispettivamente, lasciando la pi\u00f9 grande citt\u00e0 degli Stati Uniti senza una franchigia nella National League e con una sola nella Major League (i New York Yankees della American League). Con il rischio di una terza squadra di New York nella terza lega, la Continental League, la National League decise di aggiungere i New York Mets dopo la richiesta di William Shea (da qui il nome Shea Stadium). La sua nuova squadra scelse come colori principali il blu dei Dodgers e l'arancione dei Giants (che sono anche due dei tre colori della bandiera della Citt\u00e0 di New York), il loro nome fu invece preso da una squadra del XIX secolo, i New York Metropolitans.\nNei primi due anni della sua esistenza, la squadra disput\u00f2 le sue gare interne allo storico Polo Grounds a Manhattan. Nel 1964, si trasfer\u00ec nell'appena costruito Shea Stadium a Flushing, Queens, dove i Mets giocarono sino alla stagione 2008. Nel 2009, il club si trasfer\u00ec al Citi Field, a fianco del sito dell'ex Shea Stadium.\nNel corso della loro storia, i Mets hanno vinto due volte le World Series (1969 e 1986), cinque volte la National League (1969, 1973, 1986, 2000, 2015) e sei volte la National League East division (1969, 1973, 1986, 1988, 2006, 2015). Hanno inoltre raggiunto i playoff come wild card nel 1999 e 2000. La squadra si \u00e8 qualificata cinque volte per le World Series, pi\u00f9 di qualsiasi altra squadra di espansione nella storia della Major League Baseball. Anche i loro due titoli sono il massimo per una squadra di espansione, assieme ai Toronto Blue Jays e ai Miami Marlins.\nI Mets hanno detenuto il record di New York per la maggior presenza di pubblico in una stagione per 29 anni. Avevano superato il primato degli Yankees del 1948 attirando quasi 2,7 milioni di spettatori nel 1970. I Mets superano il loro primato per cinque volte, finch\u00e9 non fu ripreso dagli Yankees nel 1999.\nI Mets del 1962 ebbero un bilancio di 40\u2013120, un record per il maggior numero di sconfitte in una stagione a partire dal 1899. Nel 1966, i Mets loro malgrado non scelsero nel draft il futuro Hall of Famer Reggie Jackson, preferendogli invece Steve Chilcott, che non gioc\u00f2 mai nelle major. L'anno successivo, per\u00f2 acquisirono il futuro Hall of Famer Tom Seaver, il quale contribu\u00ec nel 1969 alla vittoria dei \"Miracle Mets\" della nuova National League East division, battendo nei playoff gli Atlanta Braves e i favoritissimi Baltimore Orioles nelle World Series 1969, conquistando a sorpresa il loro primo titolo.\nNel 1973, i Mets rimontarono dal quinto posto andando a vincere la division, malgrado un record di solo 82\u201379. Nel 1973 batterono la favorita \"Big Red Machine\", come erano soprannominati i Cincinnati Reds, nelle National League Championship Series, portando gli Oakland Athletics campioni in carica sino alla settima partita delle World Series, uscendo infine sconfitti. Degno di nota fu il fatto che quello del 1973 fu l'unico titolo della NL East tra gli anni settanta e ottanta non vinto dai Philadelphia Phillies o dai Pittsburgh Pirates.\nLa stella della squadra, il lanciatore Tom Seaver, fu scambiato nel giorno ricordato come \"il massacro di mezzanotte\", lasciando i Mets all'ultimo posto per diversi anni. Le fortune della franchigia mutarono attorno alla met\u00e0 degli anni ottanta In quegli anni la squadra scelse nel draft il battitore Darryl Strawberry (con la prima scelta del 1980) e il vincitore del Cy Young Award del 1985 Dwight Gooden (quinto nel 1982). Inoltre ottenne l'ex MVP della National League e pi\u00f9 volte vincitore del Guanto d'oro Keith Hernandez nel 1983.\nNel 1985, i Mets acquisirono il ricevitore futuro membro della Hall of Fame Gary Carter dai Montreal Expos e vinsero 98 gare, mancando di poco i playoff. L'anno seguente vinsero facilmente la division con un bilancio di 108-54, uno dei migliori della storia della National League. Nelle Championship Series batterono in sei gare gli Houston Astros. La sesta partita dur\u00f2 16 interminabili inning, la pi\u00f9 lunga gara di playoff della storia sino al 2005. La squadra giunse a uno strike dal perdere le World Series del 1986 contro i Boston Red Sox prima di una serie di battute valide e di problemi difensivi che portarono a un errore di Bill Buckner di Boston che diede a New York la vittoria di gara 6. In gara 7 conquistarono il loro secondo titolo di campioni.\nI Mets continuarono a giocare bene dopo il 1986 e vinsero la division nel 1988, ma vennero eliminati nei playoff quell'anno e iniziarono il loro declino negli anni novanta. Rimasero fuori dalla lotta per le prime posizioni sino al 1997, quando rimasero in gioco per una wild card sino alle ultime settimane. Nel 1998 acquisirono il ricevitore Mike Piazza e mancarono l'accesso ai playoff per una sola partita. Vi fecero ritorno l'anno seguente, dove furono eliminati dai Braves. Nel 2000 la squadra raggiunse facilmente una wild card, giungendo sino alle World Series contro i loro rivali cittadini, gli Yankees, per le \"Subway Series\" (come vengono chiamati gli incontri tra le squadre di New York). I Mets uscirono sconfitti in cinque partite.\nLa squadra manc\u00f2 di poco i playoff nel 2001 e fatic\u00f2 nel periodo 2002-2004. Dopo quell'ultimo anno venne assunto come nuovo general manager Omar Minaya, il quale rivolt\u00f2 la franchigia, firmando il lanciantore Pedro Martinez e assumendo un nuovo manager, Willie Randolph. La squadra torn\u00f2 a vincere la division nel 2006 grazie anche alle acquisizioni di Carlos Beltr\u00e1n e Carlos Delgado, oltre che a giovani stelle come Jos\u00e9 Reyes e David Wright. Nei playoff furono eliminati alla settima partita dai St. Louis Cardinals.\nNel 2007, i Mets giunsero alle ultime 17 gare con un vantaggio di sette partite in testa alla division. La squadra perse per\u00f2 11 delle successive 15 e nell'ultimo turno della stagione, Tom Glavine concesse sette punti agli avversari nel primo inning, finendo col perdere per 8-1 e mancando i playoff.\nNel 2008, l'ultima stagione allo Shea Stadium, i Mets si fecero superare nel finale di stagione dai Phillies per la vittoria della division. L'anno seguente debuttarono nel nuovo stadio ma una serie di infortuni ai propri giocatori chiave li fecero scendere a un record di 70\u201392. L'anno seguente salirono a 79-83 ma terminarono al quarto posto della division e per il quarto anno consecutivo fuori dai playoff portando al licenziamento di Minaya e del manager Jerry Manuel. Al loro posto furono assunti rispettivamente Sandy Alderson e Terry Collins come manager.\nNel 2011, la squadra ebbe un'altra annata negativa ma Reyes divenne il primo giocatore della storia della franchigia a vincere il titolo di miglior battitore, con una media di .337. L'anno seguente per\u00f2 pass\u00f2 come free agent ai Marlins e il club, malgrado un inizio positivo, termin\u00f2 al quarto posto della division.\nPrima della stagione 2012, i lanciatori della squadra dovevano ancora lanciare un no-hitter dopo 8.019 partite, il massimo per qualsiasi squadra della storia e una delle due sole a non esservi mai riuscite (assieme ai San Diego Padres). La serie si interruppe il 1\u00ba giugno quando vi riusc\u00ec Johan Santana contro i Cardinals nella vittoria per 8-0, aiutato da alcune ottime giocate difensive e un controverso foul-ball call. Quello fu il punto pi\u00f9 alto dell'annata, assieme alla vittoria del Cy Young Award da parte di R.A. Dickey, in quella che sarebbe stata la sua ultima stagione con la squadra. Nel 2013 i Mets chiusero con un bilancio di 74-88 al terzo posto.\nPrima della stagione 2014, i Mets fecero un colpo di mercato firmando l'ex Yankees Curtis Granderson con un contratto quadriennale da 60 milioni di dollari. Il loro record sal\u00ec a 79-83, alla pari con Atlanta per il secondo posto ma per la sesta stagione consecutiva con pi\u00f9 sconfitte che vittorie. Il lanciatore Jacob deGrom fu premiato come rookie dell'anno della National League.\nIl 23 aprile 2015, i Mets pareggiarono il record di franchigia con la 11\u00aa vittoria consecutiva. Il 26 settembre si aggiudicarono il titolo di division e i loro primi playoff dal 2006 battendo i Cincinnati Reds 10-2. L\u00ec batterono i Los Angeles Dodgers per tre gare a due e poi eliminarono i Chicago Cubs in quattro partite, raggiungendo le loro quinte World Series. Nel corso di quelle due serie, il seconda base Daniel Murphy stabil\u00ec il nuovo record MLB dei playoff con sei partite consecutive con un fuoricampo. Nelle World Series, furono battuti in cinque gare dai Kansas City Royals.\nGiocatori importanti.\nMembri della Baseball Hall of Fame.\nTom Seaver e Mike Piazza sono gli unici giocatori riprodotto nella Baseball Hall of Fame con il logo dei Mets sul cappellino. Gary Carter fu indotto come membro dei Montreal Expos, malgrado la richiesta di esser rappresentato o con entrambe le squadre o solo con i Mets."}
{"id": "240110", "revid": "108751", "url": "https://it.wikipedia.org/wiki?curid=240110", "title": "Philadelphia Phillies", "text": "I Philadelphia Phillies sono una delle squadre professionistiche di baseball della Major League Baseball (MLB), con sede a Filadelfia, Pennsylvania. Sono membri della East division della National League. Sono la pi\u00f9 antica franchigia professionistica ad essere rimasta nella stessa citt\u00e0 ed avere mantenuto la stessa denominazione di tutti gli sport professionistici nordamericani, risalendo al 1883. A partire dal 2004, la squadra disputa le sue gare interne al Citizens Bank Park nel sud di Filadelfia.\nI Phillies hanno vinto per due volte le World Series (contro i Kansas City Royals nel 1980 e contro i Tampa Bay Rays nel 2008) e sette titoli della National League, il primo dei quali nel 1915. La franchigia ha avuto anche lunghi periodi di difficolt\u00e0. Dalle prime World Series disputate nel 1903, i Phillies hanno impiegato 77 stagioni consecutive per vincerle (e 97 dalla nascita del club), pi\u00f9 di tutte le altre 16 squadre da cui era composta la MLB nella prima met\u00e0 del ventesimo secolo. Quelle 77 stagioni sono anche il quarto peggior risultato complessivo senza vincere le World Series nella storia della Major League Baseball. La longevit\u00e0 della franchigia e la sua storia spesso avara di soddisfazioni le hanno anche fatto ottenere la dubbia distinzione di avere perso pi\u00f9 gare di qualsiasi altra squadra nella storia degli sport professionistici americani. Malgrado ci\u00f2, i Phillies sono stati competitivi nelle recenti stagioni, vincendo cinque volte consecutive la propria division dal 2007 al 2011.\nLa franchigia fu fondata a Filadelfia nel 1883, sostituendo la squadra di Worcester, Massachusetts nella National League. Nel corso degli anni ha giocato in diversi stadi, a partire dal Recreation Park e continuando con Baker Bowl, Shibe Park, in seguito rinominato Connie Mack Stadium in nome del manager dei Philadelphia Athletics, Veterans Stadium e ora Citizens Bank Park."}
{"id": "240112", "revid": "1450446", "url": "https://it.wikipedia.org/wiki?curid=240112", "title": "Miss Mondo", "text": "Miss Mondo \u00e8 uno dei concorsi di bellezza pi\u00f9 famosi e importanti a livello internazionale.\nFu fondato nel Regno Unito da Eric Morley nel 1951, ma dalla sua morte nel 2000 il concorso \u00e8 passato nelle mani della moglie, Julia Morley.\nInsieme con i concorsi rivali Miss Universo, Miss International e Miss Terra, Miss Mondo \u00e8 uno dei concorsi di bellezza maggiormente pubblicizzati al mondo. L'edizione 2021 \u00e8 stata rinviata a causa della pandemia da Covid-19 , e dunque l'attuale detentrice del titolo rimane la vincitrice dell'edizione 2020, la marocchina Jihan Chahbani. . Il concorso di Miss Mondo, insieme alle altre tre manifestazioni sopra citate, concorre a formare il cosiddetto \"Big Four international beauty pageants\" (\"Quattro grandi concorsi internazionali di bellezza\").\nStoria.\nIl concorso di bellezza Miss Mondo ebbe inizio come una gara di bikini, in onore del lancio sul mercato del costume da bagno, ma venne ribattezzato Miss Mondo dai mass media. Era inizialmente pianificato come un evento unico, ma seguendo la moda di Miss Universo si decise di ripeterlo annualmente. Tuttavia negli anni successivi il bikini fu sostituito da costumi interi. Nel 1959, la BBC cominci\u00f2 a trasmettere in televisione l'evento, facendo crescere notevolmente la popolarit\u00e0 dell'evento.\nNegli anni ottanta il concorso perse appeal sul pubblico, e si tent\u00f2 di rilanciarlo con lo slogan \"Bellezza con uno scopo\": le concorrenti, oltre a sfilare dovevano sottoporsi a testi di intelligenza e di personalit\u00e0. Ci\u00f2 nonostante, il concorso fu considerato fuori moda e non politicamente corretto nel Regno Unito. Fu proprio in questi anni che per un breve periodo il concorso fu di propriet\u00e0 della Transworld Communications. Prima che il concorso fosse nuovamente trasmesso in televisione si dovette aspettare sino al 1998, quando Channel 5 ricominci\u00f2 a trasmettere Miss Mondo.\nEric Morley mor\u00ec con l'avvento del nuovo millennio e il posto di organizzatore del concorso fu rilevato da sua moglie Julia. Il nuovo millennio ha visto anche vincere la prima Miss Mondo africana, Agbani Darego, nel 2001. Come parte di una nuova strategia di marketing, Miss Mondo ha lanciato lo special televisivo \"You decide\", in cui vengono mostrate le concorrenti nel dietro le quinte del concorso e in alcuni momenti di vita quotidiana, e allo spettatore viene data la possibilit\u00e0 di votare la propria preferita attraverso il televoto. Nel 2002 la finale del concorso si \u00e8 svolta a Abuja, capitale della Nigeria. Si \u00e8 trattato di una scelta molto controversa, perch\u00e9 proprio nei giorni del concorso una donna nigeriana, Amina Lawal, era in attesa di essere giustiziata secondo le leggi locali, per aver commesso adulterio. L'organizzazione di Miss Mondo sfrutt\u00f2 la risonanza mondiale dell'evento per rivolgere l'attenzione dei media anche su Amina."}
{"id": "240113", "revid": "1272592", "url": "https://it.wikipedia.org/wiki?curid=240113", "title": "Alemungula", "text": "Lo Alemungula \u00e8 un gioco astratto della famiglia dei mancala giocato dalla popolazione dei Wataweat, in Etiopia, nei dintorni delle citt\u00e0 di Asosa e Beni Sangul, presso il confine col Sudan. Viene considerato un gioco leggero, adatto ai ragazzini e giocato dagli adulti solo come passatempo. Nel nord del Sudan, la popolazione araba dei Baggara che vive sui bordi del deserto nella provincia di Kordofan gioca a un gioco quasi identico chiamato Um el Bagara (\"il gioco delle mucche\") o Mangala. Lo si gioca soprattutto nel periodo del Ramadan, per far passare il tempo e non pensare al cibo e all'acqua.\nRegole.\nTavoliere e disposizione iniziale.\nIl tavoliere da Amungula, detto \"tisiya alemungula\" comprende 2 file di 5 buche dette \"ful alemungula\". Si gioca con 50 pezzi o semi, inizialmente, distribuiti uniformemente in numero di 5 per buca.\nTurno.\nAl proprio turno, il giocatore preleva tutti i semi da una delle sue buche e li semina in senso orario o antiorario secondo la seguente regola: il senso delle semine che dal buco centrale \u00e8 a scelta del giocatore; dalle buche di sinistra si pu\u00f2 semina solo in senso orario e in senso antiorario dalle buche di estra.\nSe l'ultimo seme cade in una buca avversaria che conteneva 1 o 3 semi, i 2 o 4 semi risultanti sono catturati. Se anche che precedono (secondo il senso della semina) la buca in cui \u00e8 avvenuta la cattura sono state portate a 2 o 4 semi, anche tali semi sono catturati. I semi catturati vengono rimossi dal gioco.\nUn pezzo singolo che sia stato mosso da un estremo di una fila nella buca avversaria antistante vuota non pu\u00f2, al turno successivo, essere rimosso indietro dall'altro giocatore (questo porterebbe a una situazione di \"stallo\").\nFine del gioco.\nIl gioco termina quando nessun giocatore pu\u00f2 pi\u00f9 muovere. Ogni giocatore cattura i semi rimasti nella propria fila, e vince chi ha catturato pi\u00f9 semi.\nVariante Um el Bagara.\nL'Um el Bagara \u00e8 identico all'Alemungula, eccetto che non \u00e8 possibile iniziare una semina da una buca che contiene un solo seme."}
{"id": "240114", "revid": "2121414", "url": "https://it.wikipedia.org/wiki?curid=240114", "title": "Washington Nationals", "text": "I Washington Nationals sono una squadra di baseball professionistica con sede a Washington Sono membri della East division della National League nella Major League Baseball (MLB). Dal 2005 al 2007, la squadra ha disputato le sue gare interne al RFK Stadium; dal 2008 si sono trasferiti al Nationals Park, a South Capitol Street nella zona sud-orientale della citt\u00e0, vicino al fiume Anacostia.\nIl nome dei Nationals deriva dall'ex squadra di baseball di Washington che utilizzava la stessa denominazione (utilizzata intercambiabilmente con \"Senators\"). Il loro soprannome \u00e8 \"the Nats\", una versione abbreviata che veniva utilizzata anche per la precedente squadra della citt\u00e0.\nNato come franchigia di espansione, il club fu fondato nel 1969 come Montreal Expos, la prima squadra della major league Canada. Avevano sede a Montr\u00e9al, Quebec, e giocavano le loro gare interne prima al Jarry Park Stadium e poi allo Stadio Olimpico. Durante la stagione accorciata per sciopero del 1981, gli Expos vinsero il titolo di division e fecero la loro unica apparizione nei playoff mentre la franchigia si trovava a Montreal, dove batterono i Philadelphia Phillies, 3\u20132, nelle National League Division Series ma furono sconfitti dai Los Angeles Dodgers, 3\u20132, nelle National League Championship Series.\nLa squadra ebbe la sua pi\u00f9 percentuale di vittorie nella stagione accorciata per sciopero del 1994, quando ebbe il miglior record della MLB. Le successive cessioni di giocatori fecero calare l'interesse attorno alla squadra e, dopo la stagione 2001, la MLB consider\u00f2 di revocare la franchigia, assieme ai Minnesota Twins o ai Tampa Bay Devil Rays. Dopo essere stati acquistati dalla lega nel 2002, la squadra fu trasferita prima della stagione 2005 a Washington, venendo ridenominata Nationals, il primo trasferimento di una squadra da quando i secondi Washington Senators erano stati trasferiti ad Arlington, Texas, divenendo i Texas Rangers nel 1972.\nStoria.\nNella prima stagione a Washington, i Nationals terminarono all'ultimo posto nella loro division, vinta dagli Atlanta Braves. A met\u00e0 della stagione 2006, Stan Kasten divenne il presidente della squadra. Kasten era divenuto noto per avere costruito la squadra dei Braves che aveva conquistato 14 titoli di division consecutivi. Kasten era anche il general manager o il presidente di molte altre squadre nell'area di Atlanta, inclusi gli Atlanta Hawks e gli Atlanta Thrashers. \"The Plan\", come divenne noto, era un piano a lungo termine per ricostruire la squadra dalle fondamenta, investendo nelle farm system e nel draft, per avere una squadra all'altezza di debuttare nel nuovo stadio.\nGrazie a due prime scelte assolute consecutive nel draft come Stephen Strasburg (nel 2009) e Bryce Harper (nel 2010) e altri giocatori provenienti dal farm system, i Nationals divennero una seria contendente nel 2012, conquistando la loro division sia nel 2012 che nel 2014. Nell'aprile 2015, il Commissioner Rob Manfred annunci\u00f2 che il Nationals Park era stato selezionato per ospitare l'All Star Game 2018. Alla fine della stagione 2015, Harper fu premiato come MVP della National League, il primo giocatore della storia della franchigia a ricevere tale onore, incluso il periodo come Expos."}
{"id": "240115", "revid": "14691", "url": "https://it.wikipedia.org/wiki?curid=240115", "title": "Um el Bagara", "text": ""}
{"id": "240117", "revid": "14691", "url": "https://it.wikipedia.org/wiki?curid=240117", "title": "Um el bagara", "text": ""}
{"id": "240118", "revid": "108751", "url": "https://it.wikipedia.org/wiki?curid=240118", "title": "Los Angeles Dodgers", "text": "I Los Angeles Dodgers sono una squadra di baseball della Major League Baseball con sede a Los Angeles, California. Sono membri della West Division della National League. Nati nel 1883 a Brooklyn, New York, la squadra si trasfer\u00ec a Los Angeles prima della stagione 1958. Gioc\u00f2 per quattro stagioni al Los Angeles Memorial Coliseum, prima di spostarsi nell'attuale Dodger Stadium.\nI Dodgers hanno vinto 7 titoli delle World Series e 25 titoli di lega complessivi, 24 della National League e uno nella American Association. Otto vincitori del Cy Young Award hanno militato nei Dodgers, per un totale di 12 premi. La squadra ha avuto anche 12 esordienti dell'anno, inclusi quattro consecutivi dal 1979 al 1982 e cinque consecutivi dal 1992 al 1996.\nHanno una rivalit\u00e0 molto forte con i San Francisco Giants, risalente al periodo in cui le due franchigie erano ancora a New York. Entrambe le squadre si trasferirono in California dall'inizio della stagione 1958, perpetuando il loro confronto ravvicinato nella National League. Sebbene le due franchigie abbiano raggiunto nel computo delle vittorie totali un risultato di sostanziale parit\u00e0, le sfide parziali tra le due citt\u00e0 risultano piuttosto squilibrate. Quando entrambe squadre avevano sede a New York erano i Giants la squadra pi\u00f9 blasonata, con cinque World Series contro una. Dopo il trasferimento in California, i rapporti di forza si sono invertiti poich\u00e9 sono stati i Dodgers di Los Angeles ad aggiudicarsi sei World Series, mentre i Giants ne hanno vinte tre.\nStoria.\nFondata nel 1883, la franchigia nacque a Brooklyn, New York. Nel corso dei primi anni di esistenza era nota con diversi soprannomi (\"Atlantic\", \"Grays\", \"Bridegrooms\", \"Grooms\", \"Superbas\", \"Robins\"), prima di assumere nel 1932 la denominazione definitiva di Dodgers gi\u00e0 utilizzata precedentemente all'inizio degli anni dieci. Il termine deriv\u00f2 da \"Trolley Dodgers\", cio\u00e8 \"quelli che schivano i tram\". Il significato esatto di questo soprannome non \u00e8 certo, anche se a Brooklyn in effetti erano gi\u00e0 presenti numerose linee di tram. La squadra di Brooklyn mirava a mettersi in contrapposizione con le altre squadre di New York pi\u00f9 ricche e blasonate: i Giants (che giocavano a Manhattan) e gli Yankees del Bronx.\nLa squadra vinse la National League nel 1916 e nel 1920, perdendo per\u00f2 le World Series entrambe le volte, prima con i Boston Red Sox e poi con i Cleveland Indians. Fino alla seconda guerra mondiale i Dodgers non andarono mai oltre un paio di piazzamenti, fino a quando nel 1941 conquistarono la loro terza National League, per poi perdere di nuovo la finalissima contro i New York Yankees. Dopo il conflitto mondiale, durante il quale si disputarono stagioni con i giocatori migliori erano al fronte, i Dodgers si rafforzarono notevolmente ingaggiando Jackie Robinson, primo giocatore afroamericano nell'era moderna della Major League Baseball. Guidati da Robinson, affiancato successivamente dal tre volte miglior giocatore della National League Roy Campanella (anch'egli di colore), i Dodgers affrontarono gli Yankees in sei apparizioni alle World Series quasi consecutive, riuscendo a prevalere solo nel 1955, anno della loro prima vittoria del titolo, unico del periodo newyorkese. Il reclutamento di un giocatore nero non manc\u00f2 di suscitare grande scandalo nell'America ancora profondamente segregazionista del 1947. Questo fatto costitu\u00ec tuttavia uno spartiacque storico e l'esempio dei Dodgers fu rapidamente emulato da numerose altre squadre di Major League. In onore di Robinson, dal 2004, ogni anno il 15 aprile si celebra il \"Jackie Robinson Day\", durante il quale ogni giocatore di ogni squadra di Major League scende in campo con il numero 42 al posto del numero abituale. Nella sua prima edizione il suo numero di casacca, 42, \u00e8 stato ritirato per sempre e nessuna squadra di Major League lo potr\u00e0 mai pi\u00f9 assegnare.\nDopo la stagione 1957, il team si trasfer\u00ec a Los Angeles abbandonando Brooklyn non senza polemiche. Allo stesso tempo, anche i loro rivali di National League dei Giants abbandonarono New York, per approdare in questo caso a San Francisco. Le prime quattro stagioni dei Dodgers a Los Angeles furono giocate al Los Angeles Memorial Coliseum, prima del trasferimento nella casa attuale, il Dodger Stadium, il terzo stadio di baseball pi\u00f9 antico della Major League. La scelta si rivel\u00f2 per\u00f2 azzeccata dal punto di vista tecnico, poich\u00e9 dopo sole due stagioni in California, nel 1959, la franchigia vinse le World Series per la seconda volta, battendo i Chicago White Sox in sei partite. Guidati dallo stile dominante di Sandy Koufax e Don Drysdale, intorno alla met\u00e0 degli anni '60, i Dodgers arrivarono tre volte primi in National League, vincendo due volte le World Series: nel 1963, superando gli Yankees in quattro partite, e nel 1965, battendo i Minnesota Twins per 4-3. La vittoria del 1963 costitu\u00ec il secondo successo contro gli odiati Yankees, e la prima vittoria contro di loro come squadra di Los Angeles. I Dodgers giunsero altre tre volte alle World Series, nel 1974, 1977 e 1978, uscendo per\u00f2 sempre sconfitti. Intanto, a partire dal settembre 1976, in panchina inizi\u00f2 a sedere Tommy Lasorda, che divenne uno storico manager per la franchigia visto che ricopr\u00ec il ruolo per quasi vent'anni.\nIl 1981 fu l'anno in cui i Dodgers tornarono a vincere le World Series, grazie al successo per 4 partite a 2 sui New York Yankees. Fu anche la prima stagione in MLB del lanciatore messicano Fernando Valenzuela, primo giocatore a vincere il premio di rookie dell'anno e il Cy Young Award nella stessa stagione: l'entusiasmo e l'interesse da lui suscitato portarono in seguito alla coniazione del termine \"Fernandomania\". I Dodgers vinsero la NL West nel 1983 e nel 1985, ma persero in entrambi i casi le NLCS, rispettivamente contro i Phillies e i Cardinals.\nI losangelini tornarono, a sorpresa, al successo nel 1988, quando ebbero la meglio sugli Oakland Athletics con un 4-1 nella serie. Gara 1 fu decisa da un fuoricampo al nono inning di Kirk Gibson che, nonostante stesse zoppicando per infortuni sia al ginocchio sinistro che a quello destro, fu inaspettatamente inserito dal manager Tommy Lasorda come pinch hitter e ribalt\u00f2 il risultato in quella che fu la sua unica apparizione al piatto nelle World Series. Con Valenzuela assente in gran parte delle partite per problemi al braccio (che ne condizionarono l'efficacia anche successivamente), fu Orel Hershiser a brillare sul monte di lancio, tanto da vincere anch'egli il Cy Young Award.\nDal titolo del 1988 fino al 2004, i Dodgers non vinsero pi\u00f9 una partita di postseason: raggiunsero infatti le Division Series sia nel 1995 che nel 1996 perdendole per\u00f2 entrambe 3-0, mancarono di poco la qualificazione nel 1991 e nel 1997, e guidarono la NL West nel momento in cui la stagione 1994 fu annullata prematuramente a causa di uno sciopero dell'associazione giocatori.\nNel 2004, appunto, la squadra ottenne il primo posto nella NL West, cosa che non accadeva da nove anni, ma anche in quest'occasione in postseason arriv\u00f2 un'eliminazione al primo turno. Nell'arco del decennio, la NL West fu vinta anche nel 2008 e nel 2009, ma ambedue le stagioni terminarono con un 1-4 nelle NLCS contro i Philadelphia Phillies. \nA partire dal 2013, i Dodgers iniziarono a dominare la NL West, vincendo la propria division negli anni a seguire, senza riuscire per\u00f2 \u2013 almeno inizialmente \u2013 ad arrivare fino alla serie finale dei play-off. Nel 2017, sotto la guida del manager Dave Roberts, i biancoblu raggiungero finalmente le World Series dopo 29 anni di assenza, tuttavia ad imporsi per 4-3 furono gli Houston Astros. Ad un paio di anni di distanza, emerse lo scandalo dei segnali rubati dagli Houston Astros, che vide alcuni membri della franchigia texana utilizzare aiuti tecnologici per rubare i segni agli avversari: nonostante ci\u00f2, il titolo degli Astros non fu revocato. La squadra arriv\u00f2 alle World Series anche nel 2018, in questo caso ad avere la meglio furono i Boston Red Sox. Nel 2019 invece venne stabilito il nuovo record di franchigia per partite vinte in regular season, con 106 vittorie a fronte di 56 sconfitte, ma questo non fu sufficiente ad evitare una deludente eliminazione al primo turno per mano dei Washington Nationals.\nLa stagione 2020 ebbe, per via della pandemia di COVID-19, una regular season accorciata e un tabellone di postseason allargato a 16 squadre. Ciononostante, i ragazzi di Dave Roberts eliminarono rispettivamente Milwaukee, San Diego e Atlanta, arrivando cos\u00ec alle World Series dove si sbarazzarono anche dei Tampa Bay Rays con un 4-2 nella serie. Si tratt\u00f2 del settimo titolo per la franchigia, il primo dal 1988.\nAl termine della regular season 2021, la stagione da record di franchigia dei Giants imped\u00ec ai Dodgers di chiudere in testa alla NL West per la prima volta dal 2013, nonostante le 106 vittorie stagionali."}
{"id": "240119", "revid": "1543377", "url": "https://it.wikipedia.org/wiki?curid=240119", "title": "Mangala", "text": "Il mangala \u00e8 un gioco da tavolo astratto appartenente alla famiglia dei \"mancala\". \u00c8 un gioco tradizionale della Turchia; lo si gioca per esempio nell'area di Gaziantep, in Anatolia meridionale. Il gioco fu descritto per la prima volta nel 1694 dall'inglese Thomas Hyde. Il nome del gioco dimostra la sua vicinanza culturale con il termine \"mancala\", di origine araba, che viene oggi utilizzato per designare tutti i giochi dello stesso tipo diffusi in gran parte del mondo.\nRegole.\nTavoliere e disposizione iniziale.\nIl \"mangala\" si gioca con un tavoliere composto da 2 file di 6 (o 7) buche ciascuna. Inizialmente vengono piazzati cinque pezzi in ogni buca. Come in tutti i \"mancala tradizionali\", i pezzi sono indifferenziati.\nTurno di gioco.\nAl proprio turno, il giocatore preleva tutti i pezzi da una delle buche e li semina in senso antiorario. Se l'ultimo pezzo cade in una buca che contiene due o quattro pezzi (includendo nel conteggio il pezzo appena inserito), tutti i pezzi sono catturati e rimossi dal tavoliere. Se questa buca \u00e8 preceduta da altre buche che contengono due o quattro pezzi, anche i contenuti di queste buche vengono catturati.\nFine del gioco e vittoria.\nIl gioco termina quando tutte le buche sono vuote. Vince il giocatore che ha catturato pi\u00f9 pezzi."}
{"id": "240121", "revid": "108751", "url": "https://it.wikipedia.org/wiki?curid=240121", "title": "San Diego Padres", "text": "I San Diego Padres sono una franchigia professionistica della Major League Baseball con sede nella citt\u00e0 di San Diego (California), militante nella West Division della National League dal 1969. Nella loro storia, i Padres hanno conquistato due volte il titolo della National League (1984 e 1998), ma non sono mai riusciti a vincere le World Series.\nStoria.\n1969: gli inizi.\nI Padres scelsero il loro nome prendendolo dalla squadra della Pacific Coast League, fondata a San Diego nel 1936. Questa squadra aveva vinto nel 1937 il campionato guidata dal diciottenne Ted Williams.\nNel 1969, i San Diego Padres sono stati aggregati alla Major League Baseball insieme ai Montreal Expos (ora chiamati Washington Nationals), ai Kansas City Royals ed ai Seattle Pilots (ora Milwaukee Brewers). Il primo proprietario dei Padres \u00e8 stato C. Arnholt Smith, un grande uomo d'affari di San Diego ed ex proprietario dei precedenti Padres. Nonostante l'entusiasmo iniziale della citt\u00e0, la guida di un esperto dirigente da tanti anni nel baseball (Bill Bavasi) ed uno stadio nuovo (Qualcomm Stadium) le cose non andarono per il verso giusto. Nelle prime 6 stagioni terminarono costantemente ultimi nella National League West Division perdendo pi\u00f9 di 100 partite stagionali ben 4 volte. Una delle poche stelle di quegli anni bui fu il prima base Nate Colbert, scelto nella minor league degli Houston Astros ed ancora oggi il giocatore che ha battuto pi\u00f9 fuoricampo per i Padres: (163).\nWashington Padres?\nPrima che la stagione 1974 iniziasse, i Padres furono sull'orlo di essere venduti a Joseph Danzansky, il quale aveva in mente di trasferire la squadra a Washington a partire dal 1974. L'affare sembrava fatto al punto che la preparazione delle nuove maglie era iniziata ed erano gi\u00e0 state stampate le figurine da collezione della Topps con la scritta \"Washington National League\" (il futuro nome della squadra), ma C. Arnholt Smith cambi\u00f2 idea e decise di vendere la franchigia al cofondatore di McDonald's Ray Kroc, che non aveva nessuna intenzione di spostare la squadra. Cos\u00ec i Padres rimasero a San Diego e Washington dovette aspettare fino al 2004, quando i Montreal Expos, si trasferirono nel District of Columbia diventando gli attuali Washington Nationals.\nGli anni settanta: Winfield, Jones, Fingers e Ozzie.\nNel 1973 arriv\u00f2 in squadra l'outfielder Dave Winfield, proveniente dalla University of Minnesota nonostante non avesse mai giocato nessuna partita nelle minor, prese il posto di Colbert, che era stato ceduto ai Detroit Tigers nel 1974, giocando con i Padres fino al 1980, quando si trasfer\u00ec ai New York Yankees. In sette stagioni, Winfield gioc\u00f2 1.117 partite con 1.134 valide, 154 fuoricampo e 626 punti. Soprattutto aiut\u00f2 i Padres a non arrivare ultimi nella National League West per la prima volta dal 1975, sotto il comando del manager John McNamara, alla guida della squadra dal 1974.\nL'ascesa di una futura stella del calibro di Winfield avvenne negli stessi anni della rinascita di un giovane lanciatore mancino chiamato Randy Jones, che veniva da una pessima stagione (1974). Jones divenne il primo lanciatore dei Padres a vincere 20 partite nel 1975 (20 vittorie contro 12 sconfitte in 37 partenze stagionali); in quell'anno i Padres arrivarono quarti nella division con un record di 71-91, 37 partite dietro i Cincinnati Reds.\nNel 1976 Jones vinse 22 partite, vincendo il Cy Young Award di quell'anno (il premio al miglior lanciatore della lega), diventando il primo Padres a vincere il premio. La squadra quell'anno vinse 73 partite in stagione stabilendo un nuovo record, ma questo non gli bast\u00f2 comunque ad arrivare nuovamente ultima nella division.\nNella stagione 1977 Jones peggior\u00f2 le sue prestazioni finendo l'annata con 6 vittorie e 12 sconfitte e nemmeno l'acquisto di Rollie Fingers riusc\u00ec ad aiutare i Padres a dimenticare i risultati deludenti degli anni passati. Solo Winfield ed il suo compagno esterno George Hendrick superarono la barriera dei 20 fuoricampo stagionali, ma il parco lanciatori della squadra, formato da un gruppo di giocatori sconosciuti ed inesperti, ma desiderosi di avere successo nelle MLB, non ottennero i risultati sperati.\nNel 1978 arriv\u00f2 a San Diego il giovane interbase Ozzie Smith, che con il suo stile acrobatico, cre\u00f2 un nuovo modo di interpretare il suo ruolo. A met\u00e0 stagione i Padres ospitarono l'All Star Game dove la squadra della National League vinse la partita contro l'American League 7-3 grazie ad una grande prestazione del prima base dei Los Angeles Dodgers Steve Garvey (vinse il premio di MVP in quella partita), il quale dopo pochi anni giocher\u00e0 un ruolo importante per i Padres.\nQuell'anno Dave Winfield e Rollie Fingers erano i soli barometri della squadra, ma la sorpresa fu il neo acquisto Gaylord Perry, arrivato dai Texas Rangers. A 39 anni e dopo una stagione non strabiliante (un record di 15-14) con i Rangers, Perry fu autore di una stagione incredibile: 21 vittorie e sei sconfitte ed una ERA (Earned Run Average, media punti concessi) di 2.73 che gli permise di vincere il Cy Young Award davanti a Ross Grimsley dei Montreal Expos (fu il secondo Cy Young in tre stagioni consecutive per i Padres). La stagione port\u00f2 il primo record positivo stagionale in 10 anni di vita della franchigia con 84 vittorie e 78 sconfitte sotto gli ordini del manager Roger Craig.\nLa stagione 1979 si concluse con un record nettamente negativo di 68-93 che cost\u00f2 il posto a Craig. Solo Winfield brill\u00f2 quell'anno mettendo a segno 118 RBI (primo nella National League). Gli anni bui continuarono quando lo stesso Winfield lasci\u00f2 San Diego nel 1980.\n1984: la prima National League.\nIl 1984 inizi\u00f2 nel peggiore dei modi con la morte improvvisa di Ray Kroc per infarto il 14 gennaio. La propriet\u00e0 della franchigia pass\u00f2 alla terza moglie Joan B. Kroc e la squadra quell'anno, in suo onore, gioc\u00f2 l'intera stagione con le iniziali del proprietario deceduto (\"RAK\") nella manica sinistra della propria divisa.\nI Padres nella stagione 1984 ottennero un record di 92-70 e vinsero la National League West nonostante a soli due battitori con pi\u00f9 di 20 fuoricampo stagionali e nessuno con almeno 100 RBI. Il manager era Dick Williams, con un attacco formato da veterani come Steve Garvey, Garry Templeton, Graig Nettles e Alan Wiggins e da giovani promesse come il futuro Hall Of Famer Tony Gwynn, che raggiunse il suo primo di otto premi come miglior battitore della National League (vinse anche dal 1987 al 1989 e dal 1993 al 1997, uguagliato solo da Honus Wagner). Gwynn, che vinse anche 5 National League Golden Gloves Award durante la sua gloriosa carriera, arriv\u00f2 ai Padres nel 1982 dopo ottimi risultati sia nel baseball che nel basket alla San Diego State University (detiene ancora il record universitario nel basket per assist compiuti in carriera) e dopo essere stato scelto al draft nel 1981 sia dai San Diego Padres che dai San Diego Clippers nella NBA. Il pitching staff dei Padres era composto da Eric Show (15-9), Ed Whitson (14-8), Mark Thurmond (14-8), Tim Lollar (11-13) e da Rich \"Goose\" Gossage nel ruolo di closer (10-6, 2.90 ERA e 25 salvezze in quella stagione)\nNelle National League Championship Series (NLCS) i Padres incontrarono i campioni della National League East Division, i Chicago Cubs, che erano alla loro prima apparizione nella post-season dal 1945 grazie al miglior giocatore della MLB di quella stagione, Ryne Sandberg ed al vincitore del Cy Young Award Rick Sutcliffe. I Cubs, dopo aver dominato le prime tre partite, a 2 inning dallo sweep che poteva chiudere la serie, subirono una clamorosa rimonta. I Padres vinsero i tre incontri successivi pareggiando la serie e, grazie ad un fuoricampo di Steve Garvey su Lee Smith, i Padres vinser\u00f2 la loro prima National League della loro storia.\nAlle World Series del 1984, i Padres incontrarono i fortissimi Detroit Tigers, dominatori nella stagione regolare con 104 vittorie (nelle prime 40 partite un record di 35-5, mai nessun'altra squadra come loro). I Tigers avevano come manager Sparky Anderson e giocatori come l'interbase Alan Trammell (originario di San Diego) e l'esterno Kirk Gibson assieme a Lance Parrish ed il battitore designato Darrell Evans. Il parco lanciatori dei Tigers era capitanato da Jack Morris (19-11, 3.60 ERA), Dan Petry (18-8), Milt Wilcox (17-8), ed il closer Willie Hernandez (9-3, 1.92 ERA con 32 salvezze). Grazie ad un impeccabile Jack Morris i Tigers si aggiudicarono le World Series per 4 a 1.\n1985-1995: gli anni difficili.\nDopo aver vinto il titolo della National League nel 1984, i Padres arrivarono vicini a ripetersi nel 1985. Tony Gwynn continu\u00f2 a primeggiare al piatto (arrivando nel 1994 a totalizzare una media battuta di.394), e i Padres riuscirono a schierare sette giocatori nell'All Star Game di quell'anno, ma crollarono alla fine della stagione, arrivando terzi.\nNel 1987, il rookie ricevitore Benito Santiago riusc\u00ec a battere delle valide in 34 partite consecutive e ad ottenere il NL Rookie of the Year Award, ma nonostante i Padres terminarono ultimi. La stagione successiva, il rookie seconda base Roberto Alomar raggiunse i Padres formando una coppia di interni esplosiva e molto propensa ai doppi giochi con il veterano interbase Garry Templeton. Nel 1989, i Padres finirono la stagione con un record di 89-73 grazie al lanciatore Mark Davis, che in quell'anno vinse il Cy Young Award. Il 1989 e il 1990 furono caratterizzati da frequenti litigi nello spogliatoi dei Padres come quelli fra Tony Gwynn e Jack Clark. Clark fu costretto in seguito ad andare ai Boston Red Sox per rispettare il volere di Tony Gwynn.\nA met\u00e0 della stagione 1990, Joan Kroc annunci\u00f2 di voler vendere la squadra e si assicur\u00f2 di trovare un compratore che si impegnasse anche a migliorare la squadra. Cos\u00ec vendette i San Diego Padres al produttore televisivo Tom Werner. Dopo il cambio della guardia alla presidenza, il vecchio marrone delle divise che aveva caratterizzato i Padres dall'inizio della loro storia fu sostituito dal blu navy, un modo per ricordare i colori dei vecchi Padres degli anni quaranta che militavano nella Pacific Coast League. Nel 1992, la formazione dei Padres era caratterizzata dai cosiddetti \"Four Tops\": Gary Sheffield, Fred McGriff, Tony Fern\u00e1ndez, e Tony Gwynn. Rimasero insieme per una sola stagione: Fernandez volle andare ai New York Mets, McGriff si accas\u00f2 agli Atlanta Braves mentre Sheffield fu acquistato dai Florida Marlins. Quest'ultima cessione fu molto contestata dai tifosi e dai giornali, ma permise a portare a San Diego il lanciatore Trevor Hoffman, in quegli anni sconosciuto a tutti. Sheffield porto i Marlins a vincere il campionato nel 1997, ma i Padres trovarono in Hoffman il loro nuovo \"uomo franchigia\" dopo Dave Winfield e Tony Gwynn. Anche se in quell'anno i Padres finirono ancora ultimi nella loro division nella breve stagione, Gwynn riusc\u00ec nell'impresa di battere con. 394 di media. Dopo quella stagione i Padres misero a segno una grande scambio con Houston che coinvolse Ken Caminiti, Steve Finley ed altri ancora. Nel novembre del 1995, dopo essere stato per anni capo degli scout dei Padres, Kevin Towers divent\u00f2 General Manager.\n1996-1997: costruire una squadra vincente.\nNel 1996, sotto il controllo del nuovo proprietario John Moores (proprietario di una grande industria di software, che acquist\u00f2 i Padres nel 1994 da Tom Werner, il quale successivamente costitu\u00ec il gruppo che acquist\u00f2 i Boston Red Sox), e del presidente Larry Lucchino, con la squadra al comando del nuovo manager Bruce Bochy (ex giocatore dei Padres vincitori del NL Pennant del 1984), i Padres vinsero la NL West Division in un finale entusiasmante, battendo i Los Angeles Dodgers al Dodger Stadium nelle ultime tre partite decisive della stagione regolare. Nella squadra di quell'anno, oltre a Gwynn (quell'anno per la settima volta il miglior battitore della National League), si distinsero Ken Caminiti (vincitore del National League MVP), il corridore Rickey Henderson, il lanciatore Fernando Valenzuela, il prima base Wally Joyner e l'esterno Steve Finley. Dopo aver vinto la propria division i Padres furono per\u00f2 sconfitti nelle finali di National League dai St. Louis Cardinals di Tony La Russa.\nIl 1997 fu una pessima annata, anche a causa di pessime prestazioni dei lanciatori. L'unico a reggere le sorti della squadra fu l'inaffondabile Tony Gwynn, che conquist\u00f2 per l'ottava (ed ultima volta della sua fantastica carriera) il titolo di miglior battitore della National League strappandolo nelle ultime giornate del campionato a Larry Walker dei Colorado Rockies.\n1998: il secondo titolo della National League.\nNel 1998 Henderson e Valenzuela lasciarono i Padres, che a loro volta acquistatono Kevin Brown (lanciatore dai Marlins vincitori delle World Series dell'anno precedente) e l'esterno Greg Vaughn. Tutti e due saranno i trascinatori dei Padres nella stagione; in particolare Vaughn dimostr\u00f2 una straordinaria potenza al piatto (per lui in quella stagione 50 fuoricampo). Grazie anche ai vari Gwynn, Caminiti, Joyner, Finley, al lanciatore Ashby ed al closer Trevor Hoffman (4-2, 1.48 ERA e 53 saves quell'anno), i Padres chiusero con il miglior record della loro storia (98 vittorie contro 64 sconfitte), che gli permise di vincere la NL West.\nNelle National League Division Series i Padres affrontarono gli Houston Astros, sconfiggendoli per 3-1 grazie alle straordinarie prestazioni dei lanciatori Brown e Hoffman ed ai fuoricampo di Greg Vaughn, Wally Joyner e di Jim Leyritz (quest'ultimo riusc\u00ec a battere tre fuoricampo in quattro partite). Grazie a questa vittoria, i Padres raggiunsero le finali di Conference contro gli Atlanta Braves, che venivano da una stagione dominante (106-56) che gli aveva portati a vincere la NL East Division. Il loro attacco era sulle spalle di talenti come Andr\u00e9s Galarraga, Chipper Jones, Andruw Jones e Javy L\u00f3pez mentre il parco lanciatori era formato dal trio Greg Maddux (18-9, 2.22 ERA), Tom Glavine (20-6, 2.47 ERA), e John Smoltz (17-3, 2.90 ERA), supportati da Kevin Millwood (17-8, 4.08 ERA) e da Denny Neagle (16-11, 3.55 ERA). I Padres, da sfavoriti, vinsero per 4 a 2, con Kevin Brown sugli scudi.\nLe World Series del 1998 videro i Padres contro i New York Yankees, che avevano dominato la stagione regolare con un record impressionante di 114-48, grazie a un roster giudicato dagli esperti come uno dei pi\u00f9 forti della storia del baseball. La loro forza stava nei lanciatori: David Cone (20-7, 3.55), Andy Pettitte (16-11, 4.24), David Wells (18-4, 3.49), Hideki Irabu (13-9, 4.06) e Orlando Hern\u00e1ndez (12-4, 3.13) che formavano una rotazione che non aveva eguali in tutta la lega rafforzata dal closer Mariano Rivera (3-0, 1.91 ERA con 36 saves).\nI Padres non poterono nulla subendo un pesante 4-0. Uno dei pochi bei momenti per i Padres in quelle serie fu il fuoricampo di Gwynn in gara 1 che port\u00f2 i Padres avanti sugli Yankees per 5 a 2 allo Yankee Stadium, risultato ribaltato dai padroni di casa, che vinsero 9-6.\n1999-2003: altri anni difficili.\nLa stagione 1999 inizi\u00f2 per i Padres con la prima partita a Monterrey, in Messico contro i rivali Colorado Rockies. In quella stagione Tony Gwynn colp\u00ec la sua battuta valida numero 3000 a Montreal. Si ritir\u00f2 nel 2001, ricordato da tutti come uno dei pi\u00f9 grandi battitori di tutti i tempi. Ci furono 5 stagioni deludenti, le ultime al Qualcomm Stadium (1999-2003), prima del passaggio al nuovo stadio: il PETCO Park dal 2004.\n2004-presente: il PETCO Park e l'inizio di una nuova era.\nNel 2004 i Padres si trasferirono nel nuovissimo PETCO Park. Lo stadio venne situato nel centro di San Diego (vicinissimo al Gaslamp District) e la sua costruzione permise di riammodernare gran parte del centro della citt\u00e0. Lo stadio fu costruito ispirandosi all'AT&amp;T Park di San Francisco, conservando la facciata della storica fabbrica della Western Metals Company, visibile all'esterno dell'angolo sinistro del campo. Il PETCO Park \u00e8 completamente diverso dal vecchio Qualcomm (o Jack Murphy) Stadium, che era costruito anche per il football in una zona prettamente commerciale e periferica.\nIl PETCO Park si guadagn\u00f2 subito la fama di essere un campo favorevole ai lanciatori, con grande dispiacere anche degli stessi battitori dei Padres grazie ad una parte esterna del campo molto distante dal box di battuta ed una nebbiolina proveniente dal mare, che notoriamente favorisce i lanciatori.\nCon il nuovo stadio, i Padres ricominciarono a vincere e finirono il 2004 con un record di 87-75 che port\u00f2 al 3\u00ba posto nella National League West Division.\nIl 2004 port\u00f2 anche una novit\u00e0 novit\u00e0 nella divisa ufficiale, che cambi\u00f2 i colori negli attuali blu navy e marrone sabbia, e venne creato un nuovo slogan per i match interni, \"Play Downtown\", riferendosi alla posizione central dello stadio.\n2005: Uno strano \"record\".\nNel 2005 i Padres vinsero il titolo della National League West Division con la pi\u00f9 bassa percentuale di vittoria di una squadra qualificata ai playoff, con un record di 82 vittorie ed 80 sconfitte. Tre squadre della pi\u00f9 competitiva NL East Division finirono la regular season con un record migliore dei Padres, senza qualificarsi alla postseason, tra cui i Philadelphia Phillies, che quell'anno batterono i Padres per sei volte su sei. A poche partite dalla fine si pensava che i Padres sarebbero stati la prima squadra a qualificarsi ai playoff con una percentuale di vittoria sotto la soglia .500, ma la vittoria contro i Los Angeles Dodgers il 30 settembre permise alla squadra di San Diego di superare il 50% di vittorie. Nel primo turno dei playoff i St. Louis Cardinals (campioni in carica della National League), che avevano avuto il miglior record della regular season, superarono i Padres per 3-0. Con questo risultato i Padres finirono la loro stagione con un record complessivo di 82-83 e furono la prima squadra nella storia della MLB a qualificarsi ai playoff con un record complessivo negativo.\nLa stagione 2005 comunque port\u00f2 alla ribalta assi come Jake Peavy (che quell'anno fu il leader tra i lanciatori della National League per strikeout) ed il closer Trevor Hoffman che port\u00f2 a casa il suo salvataggio numero 400 in carriera.\n2006: Un altro titolo di Division.\nI Padres iniziarono male la stagione 2006 con un record di 9-15 ad aprile, restando nei bassifondi della NL West. Dopo questa brutta partenza, la squadra riusc\u00ec a raggiungere il primo posto nella division grazie a un record di 19-15 in maggio. Il closer Trevor Hoffman venne selezionato per l'All-Star Game a Pittsburgh.\nIl 24 settembre (nell'ultima partita in casa della regular season), Hoffman port\u00f2 a casa la save n. 479 della sua carriera, battendo il record di 478 salvezze di Lee Smith, e diventando il giocatore con pi\u00f9 saves in carriera (alla fine della stagione arriver\u00e0 a 482). Il 2006 fu per Hoffman l'anno migliore della carriera (2.14 ERA, 46 saves in 51 opportunit\u00e0 in 65 presenze totali). I successi di quella stagione furono attribuibili ai lanciatori, che chiusero con un'ERA totale di 3.87, la migliore fra le squadre della National League e la seconda in tutta la MLB (dietro solo ai Detroit Tigers).\nIl 30 settembre 2006, i Padres ottennero la qualificazione matematica ai playoff con una vittoria per 3-1 sugli Arizona Diamondbacks. Nell'ultima partita della stagione, i Padres superarono di nuovo i D'Backs per 7-6, aggiudicandosi cos\u00ec il titolo divisionale per il secondo anno di fila (per la prima volta nella loro storia). I Padres avevano terminato la stagione regolare con lo stesso record dei Los Angeles Dodgers, vincendo la division per gli scontri diretti.\nL'ultimo out dell'ultima partita della stagione regolare 2006, che doveva solo confermare il titolo divisionale dei Padres, fu una giocata molto inusuale. Con Trevor Hoffman sul monte nel 9\u00ba inning, 2 out e Chris Young in prima, Callaspo riusc\u00ec a battere una valida oltre la prima base. Il seconda base dei Padres Josh Barfield raccolse la palla e la lanci\u00f2 malamente in prima base, costringendo il prima base Gonzalez a staccarsi dal cuscino. Gonzalez riusc\u00ec a prendere la palla e a lanciarla a Khalil Greene, appostato sul cuscino di seconda base, ma senza eliminare al tocco Young che stava arrivando in seconda. L'arbitro Larry Poncino inizialmente decise di dichiarare salvo il corridore dei D'Backs, ma il manager dei Padres Bruce Bochy protest\u00f2 e riusc\u00ec convincere l'arbitro che l'eliminazione di Young era regolare. La partita (e la stagione) finirono con una revisione arbitrale e i vari replay televisivi, che evidenziarono che Khalil Greene non era a contatto con il cuscino di seconda base, quindi la prima chiamata dell'arbitro era corretta.\nSolo 53 squadre (nel baseball moderno) riuscirono a qualificarsi ai playoff, pur avendo un record inferiore a.500 ad aprile. I San Diego Padres ci riuscirono ben 2 volte, nel 2005 e nel 2006.\nI Padres aprirono le National League Division Series in casa contro i St. Louis Cardinals il 3 ottobre 2006. Dopo aver perso le prime 2 partite in casa (5-1 e 2-0 rispettivamente), vinsero gara 3 al Busch Stadium per 3-1, ma furono eliminati in gara 4 grazie alla sconfitta rimediata per 6-2, dopo che i Cardinals erano stati sotto 2-0.\nDurante il 2006 i Padres organizzarono uno scambio con i Texas Rangers, cedendo il lanciatore partente Adam Eaton, il lanciatore di rilievo Akinori Otsuka, ed il ricevitorer delle minor Billy Killian in cambio di Chris Young (star della Princeton University), l'esterno sinistro Termel Sledge ed il prima base Adrian Gonzalez. Gonzalez riusc\u00ec a guadagnare il posto da titolare in prima base, con una percentuale di battuta di. 304, 24 fuoricampo (migliore nella squadra) ed 82 RBI al suo primo anno da titolare. Sledge batt\u00e9. 229 in poche partite nella MLB. Chris Young port\u00f2 un record di 11-5 ed una ERA di 3.46 (6\u00ba miglior lanciatore nella National League).\nIl 2006 fu l'ultimo anno della gestione di Bruce Bochy come manager dei Padres, che si accas\u00f2 ai rivali San Francisco Giants e fu rimpiazzato da Bud Black, cresciuto nella San Diego University ed ex lanciatore coach dei Los Angeles Angels of Anaheim.\n2007: caduti sul pi\u00f9 bello.\nLa stagione 2007 dei Padres inizi\u00f2 il 3 aprile all'AT&amp;T Park contro i San Francisco Giants, riuscendo a vincere 7-0 di fronte a 42.773 spettatori, sconfiggendo l'asso dei Giants Barry Zito, al suo debutto con la nuova maglia. Come negli anni passati, il punto di forza dei Padres si rivel\u00f2 di nuovo il gruppo dei lanciatori, iniziando la stagione con 28.1 IP senza subire punti, record nella storia della MLB. All'inizio della stagione la rotazione dei Padres comprendeva Jake Peavy, Chris Young, Clay Hensley (che a met\u00e0 stagione si infortun\u00f2 e fu sostituito da Justin Germano), Greg Maddux e David Wells.\nIl 4 giugno 2007, Jake Peavy ottenne il premio di miglior lanciatore del mese di maggio, dopo aver postato un record di 4-0 con 0.79 ERA. Il giorno dopo Trevor Hoffman ottenne il \"Delivery Man of the Month Award\" per il mese di maggio (il premio valuta la miglior prestazione di un lanciatore di rilievo). Il 6 giugno 2007, Trevor Hoffman fu il primo lanciatore della MLB a raggiungere il record di 500 salvezze, 498 delle quali in maglia Padres (le prime 2 con i Florida Marlins).\nI Padres finirono la stagione regolare con un record di 89 vittorie e 73 sconfitte, a pari merito con i Colorado Rockies per la wild card della National League. Il 29 settembre 2007, quando i Padres erano ad appena 1 out ed 1 strike di distanza dal raggiungere i playoff, per uno scherzo del destino Tony Gwynn, Jr., figlio della leggenda dei Padres, riusc\u00ec a battere un triplo contro Hoffman pareggiando la partita. I Padres poi persero quella partita e la successiva contro i Milwaukee Brewers, che non avevano pi\u00f9 nulla da chiedere al campionato. I Padres dunque giocarono contro i Rockies il 1\u00ba ottobre 2007 a Denver in una partita secca, che avrebbe deciso chi avesse diritto alla wild card della National League. Nonostante una gran partita di Jake Peavy, la partita si trascin\u00f2 fino al 13\u00ba inning, quando i Rockies riuscirono a vincere per 9-8, escludendo i Padres dai playoff, con una polemica per l'ultima chiamata arbitrale della partita.\nIl 15 novembre, Jake Peavy si aggiudic\u00f2 il CY Young Award della National League, il massimo riconoscimento per un pitcher delle majors. \u00c8 stato il 4\u00ba lanciatore dei Padres a raggiungere questo risultato.\nNella offseason 2007-2008, piena di dubbi ed incertezze, i Padres ingaggiarono 2 lanciatori chiamati a sostituire Maddux e Wells, Randy Wolf, ex Dodgers e Mark Prior, mentre la partenza di Cameron fu coperta con l'acquisto dell'esterno Jim Edmonds. Infine Milton Bradley fu ceduto ai Texas Rangers.\nMark Prior, ex studente della University of San Diego, firm\u00f2 un accordo di un anno e raggiunse una squadra piena di giocatori usciti dalle High Schools della zona come Brian Giles (Granite Hills HS), Adrian Gonzalez (Eastlake HS) e Oscar Robles (Montgomery HS) oltre agli ex Padres Dave Roberts (Rancho Buena Vista HS), David Wells (Point Loma HS) ed al nuovo arrivato Marcus Giles (Granite Hills HS e fratello di Brian).\nStagione 2008.\nDal punto di vista del mercato, a fine stagione 2007 fu ceduto David Freese ai St. Louis Cardinals puntando su una formazione principalmente composta da Adrian Gonzalez, Kevin Kouzmanoff e la nuova promessa Chase Headley mentre nel reparto dei lanciatori Jake Peavy e Randy Wolf.\nLa stagione dei Padres si concluse con un bilancio di 63 vittorie e 99 sconfitte che fece terminare la stagione alla squadra californiana in ultima posizione nella NL West Division con un gap di ritardo dai Los Angeles Dodgers che si classificarono primi di 21 vittorie.\nFra i singoli giocatori, ancora una volta il leader in fuoricampo (36) ed RBI (119) fu Adrian Gonzalez che precedette Kevin Kouzmanoff e Scott Harriston nel reparto offensivo della squadra.\nNei lanciatori il migliore fu Jake Peavy che chiuse con un bilancio di 10-11 e 166 strikeout precedendo Randy Wolf che ne mise 105 totali.\nStagione 2009.\nFra le partenze pi\u00f9 illustri ci fu la cessione del lanciatore Wolf con l'entrata di Kevin Correia al suo posto.\nHeath Bell realizz\u00f2 la migliore stagione vincendo il premio NL Rolaids Relief Man Award e raggiungendo la prima posizione nelle salvezze.\nI Padres oltre ai soliti Gonzalez e Peavy ebbero in Heath Bell uno dei migliori Closer Pitcher della lega, Chase Headley stava aumentando il proprio ritmo offensivo chiudendo la stagione regolare con 12 fuoricampo totali e Will Venable fu una delle maggiori sorprese riuscendo a realizzare 12 fuoricampo in 95 partite.\nIl migliore nel reparto offensivo si conferm\u00f2 nuovamente Adrian Gonzalez che fece segnare il proprio record in carriera con 40 fuoricampo.\nFra i lanciatori Peavy mise a referto 92 strikeout con un infortunio che lo limit\u00f2 a giocare 14 partite totali, Kevin Correia fu il migliore dei lanciatori con 142 strikeout e un bilancio positivo di 12-11.\nLa stagione si chiuse con un bilancio di 75-87 con la quarta posizione finale nella propria divisione con un distacco di 20 vittorie dai Dodgers che vinsero la divisione.\nStagione 2010.\nNel 2010 nonostante la partenza di Peavy per l'acquisizione di Mat Latos, i Padres si classificarono secondi assoluti con un distacco di 6.5 vittorie dai San Francisco Giants con ancora una volta leader nel reparto offensivo Gonzalez che mise a referto 31 fuoricampo e 101 RBI.\nMat Latos con 189 strikeout fu il miglior lanciatore della squadra, mentre Heath Bell con 47 salvataggi vinse per la seconda volta consecutiva il premio NL Rolaids Relief Man Award.\nLa partenza di Adrian Gonzalez.\nAl termine della stagione 2010 il giocatore simbolo Adrian Gonzalez al suo ultimo anno di contratto con i Padres, venne scambiato ai Boston Red Sox per Casey Kelly, Anthony Rizzo e l'outfielder Reymond Fuentes.\nAlla sua partenza, Adrian lasci\u00f2 i Padres con all'attivo 3 convocazioni al Major League Baseball All-Star Game (2008, 2009 e 2010) e due Gold Glove Award.\nLa perdita di Gonzalez port\u00f2 i Padres dalla seconda posizione di divisione alla ultima posizione.\nStagione 2011.\nNella stagione 2011, i Padres orfani di Gonzalez conclusero la stagione all'ultimo posto della propria divisione con un distacco di 23 vittorie dagli Arizona Diamondbacks.\nRyan Ludwick fu l'unico giocatore dei Padres in doppia cifra nei fuoricampo (11) mentre il miglior lanciatore della squadra risult\u00f2 essere nuovamente Mat Latos con 185 stikeout.\n2012: l'esplosione di Chase Headley.\nIl 31 dicembre 2011 dai Chicago White Sox arriv\u00f2 il Major League Baseball All-Star Game 2011 Carlos Quentin in cambio di Sim\u00f3n Castro e Pedro Hernandez, andando cos\u00ec ha rafforzare il reparto offensivo della squadra.\nNel reparto lanciatori il pi\u00f9 grande cambiamento fu la cessione di Mat Latos ai Cincinnati Reds per Edinson V\u00f3lquez, Yonder Alonso, Yasmani Grandal e Brad Boxberger, mentre a met\u00e0 stagione fu ceduto ai Los Angeles Angels of Anaheim il lanciatore Ernesto Frieri sostituito in precedenza dal closer Houston Street.\nI Padres oltre a Quentin trovarono in Chase Headley l'arma perfetta alla battuta. Infatti in quella stagione Chase mise a segno 31 fuoricampo e 115 RBI (1\u00b0 nella NL) che gli permise di partecipare al Major League Baseball All-Star Game. Carlos Quentin mise a segno 16 fuoricampo in 86 partite. Nei lanciatori il migliore fu Edinson Volquez con 174 strikeout.\nLa stagione termin\u00f2 con un bilancio di 76-86 che classific\u00f2 i Padres al 4\u00ba posto della propria divisione distaccati di 18 lunghezze dai Giants che successivamente vinsero le World Series.\nTeam Hall of Fame.\nGiocatori dei Padres introdotti nella propria Hall of Fame fondata nel 1999."}
{"id": "240124", "revid": "108751", "url": "https://it.wikipedia.org/wiki?curid=240124", "title": "San Francisco Giants", "text": "I San Francisco Giants sono una franchigia di baseball professionistica con sede a San Francisco, California. Nati come New York Gothams, si trasferirono a San Francisco nel 1958. I Giants sono membri della West Division della National League nella Major League Baseball (MLB).\nUna delle pi\u00f9 antiche squadre di baseball professionistico, i Giants hanno vinto pi\u00f9 partite di qualsiasi altra squadra nella storia del baseball americano, e di qualsiasi altra squadra professionistica del Nord America. Furono la prima squadra della Major League con sede a New York, dove disputavano le proprie gare interne al Polo Grounds. Hanno vinto per 23 volte la National League e si sono qualificati venti volte per le World Series (14 volte a New York e 6 a San Francisco), entrambi primati della National League. I loro otto titoli li pongono al secondo posto nella National League e al quinto complessivo (i New York Yankees sono primi con 27, seguono i St. Louis Cardinals con 11, gli Oakland Athletics e i Boston Red Sox con 9).\nCome New York Giants, la squadra ha vinto 14 NL e cinque World Series, guidata da manager come John McGraw e Bill Terry e giocatori come Christy Mathewson, Carl Hubbell, Mel Ott, Bobby Thomson, e Willie Mays. La franchigia dei Giants conta il maggior numero di membri nella Hall of Fame di qualsiasi altra. La sua rivalit\u00e0 coi Dodgers \u00e8 una delle maggiori e pi\u00f9 sentite di questo sport. Le squadre iniziarono questa rivalit\u00e0 quando si chiamavano rispettivamente New York Giants e Brooklyn Dodgers, prima che entrambe si trasferissero sulla costa ovest nel 1958.\nI Giants hanno vinto 6 NL e 3 World Series dal loro arrivo a San Francisco. Questi titoli sono giunti nel 2010, 2012 e il pi\u00f9 recente nel 2014, battendo i Kansas City Royals per quattro gare a tre nelle World Series 2014."}
{"id": "240125", "revid": "767487", "url": "https://it.wikipedia.org/wiki?curid=240125", "title": "Andada", "text": "L'Andada \u00e8 un gioco astratto della famiglia dei mancala giocato dalla popolazione dei Kunama, nell'ovest dell'Eritrea. Per quanto riguarda movimento e cattura, l'Andada ha regole simili a molti altri mancala (per esempio Enkeshui e Layli Goobalay); le sue principali peculiarit\u00e0 riguardano le condizioni per la vittoria. In un certo senso, \u00e8 un gioco ancora pi\u00f9 spiccatamente matematico di molti altri mancala.\nRegole.\nTavoliere e disposizione iniziale.\nUn tavoliere da Andada comprende due file di buche; il numero di buche per fila \u00e8 variabile da 12 a 24, per multipli di 3. Le buche sono chiamate \"ita\" (\"case\"). Inizialmente ci sono due semi in ogni casa; i semi sono detti \"ayla\" (\"mucche\").\nApertura.\nAlla sua prima mossa, il primo giocatore di turno preleva tutti i semi da una delle sue buche e li semina in senso antiorario nelle due buche successive; poi preleva i due semi nella buca successiva a quella dove si \u00e8 conclusa la semina precedente e semina anche quelli, e cos\u00ec via, attraversando anche la fila avversaria, fino a quando il tavoliere non si trova in una situazione in cui tutte le buche hanno o 3 o 0 semi.\nCi sono quindi tre possibili situazioni dopo l'apertura (su un tavoliere da 12):\nAl termine della mossa di apertura, l'avversario stabilisce a chi toccher\u00e0 il primo turno standard (vedi sotto).\nTurno.\nAl proprio turno, il giocatore preleva tutti i semi da una buca e li semina in senso antiorario. Se l'ultimo seme cade in una buca occupata, la semina procede \"a staffetta\".\nSe l'ultimo seme di una semina cade in una buca vuota della fila del giocatore di turno, i semi eventualmente presenti nella buca avversaria antistante vengono rimossi dal gioco. Non \u00e8 necessario che li tenga il giocatore che ha catturato perch\u00e9, a differenza di quanto avviene nella maggior parte degli altri mancala, i semi catturati non incidono sul punteggio finale.\nFine del gioco.\nQuando tutti i giocatori hanno soltanto semi singoli, quelli che raggiungono la fine della fila vengono rimossi dal gioco anzich\u00e9 passare nella fila avversaria.\nL'ultimo giocatore che \u00e8 in grado di muovere vince.\nBibliografia.\nR. Pankhurst. \"Gabata and Related Board Games of Ethiopia and the Horn of Africa\". In \u00abEthiopia Observer\u00bb, 1971, 14 (3), pp.\u00a0154\u2013206."}
{"id": "240128", "revid": "125684072", "url": "https://it.wikipedia.org/wiki?curid=240128", "title": "Ospedale", "text": "L'ospedale (dal latino \"hospitale\"; \"hospitalia\" erano chiamate le stanze destinate agli ospiti), altres\u00ec detto nosocomio (dal greco \u03bd\u03cc\u03c3\u03bf\u03c2, \"n\u00f3sos\", \"malattia\" e \u03ba\u03bf\u03bc\u03b5\u1fd6\u03bd, \"kome\u00een\", \"curare\"), \u00e8 un'istituzione per l'assistenza sanitaria, il ricovero e la cura dei pazienti. Pu\u00f2 essere costituita da un complesso di edifici e strutture in cui personale specializzato fornisce trattamenti per curare pazienti affetti da malattie allo stadio acuto oppure trattamenti di analisi e prevenzione medica o infine di convalescenza o rieducazione fisica.\nStoria.\nAntichit\u00e0.\nI templi e santuari furono le prime istituzioni che tentavano di guarire i malati. Erano presenti nell'antico Egitto, a Babilonia, in Ionia (a Coo), in Oriente.\nLa medicina antica era essenzialmente religiosa teurgica. Omero racconta come alcuni personaggi possedevano la conoscenza delle erbe per guarire non solo divinit\u00e0, ma anche esseri umani, e che hanno appreso quest'arte da qualche dio; il dio diffonde la malattia, il dio salva. I templi greci dedicati al dio della medicina Asklepio potevano ammettere i malati, che aspettavano che il dio li guidasse in un sogno. I romani adottarono il suo culto, e a Esculapio fu costruito un tempio (291 a.C.) su un'isola nel Tevere a Roma, dove si praticavano riti simili.\nIl tempio per\u00f2 non era comunque paragonabile a una primitiva sede ospedaliera. Fu solo grazie a Ippocrate, il padre della medicina, che l'arte di guarire non solo si laicizz\u00f2, ma inizi\u00f2 a basarsi su fondamenta razionali. Il medico ippocratico inizialmente era un professionista itinerante, che si sposta di citt\u00e0 in citt\u00e0 esercitando in un ambulatorio \"iatr\u00e9ion\". I medici asclepiadi dei templi greci rimarranno i principali detrattori della medicina ippocratica, denunciandone l'improvvisazione, ma la \"tekn\u00e9\" si diffuse in tutto il mondo ellenico e poi anche a Roma.\nIn Oriente la prima istituzione creata appositamente per curare i malati apparve in India. Gli ospedali brahminici furono costruiti in Sri Lanka a partire dal 431 a.C., e il re Ashoka fond\u00f2 diciotto ospedali in Hindustan nel 230 a.C., provvisti di medici e infermieri e mantenuti con fondi reali.\nA Roma la medicina laica si praticava nella \"taberna\", una sorta di locanda dove si mangiava, si dormiva e si potevano ottenere prestazioni sessuali, a cui poteva anche essere annesso un \"herbarium\" (erbario), nel quale il medico preparava i farmaci con le erbe portate dai raccoglitori \"rizotomoi\". Ma la gran parte della medicina si praticava sul fronte di guerra: i \"valetudinaria\" erano infermerie dove venivano raccolti i soldati con gravi traumi bellici o per le patologie dovute al soggiorno in luoghi insani.\nIl medioevo.\nCon il Cristianesimo le sofferenze dei malati divennero un tema centrale, che rispecchiavano il Cristo, favorendo quindi in modo totalmente nuovo la solidariet\u00e0 caritatevole tra gli individui. Il primo concilio di Nicea nel 325 d.C. spinse la chiesa cattolica a provvedere anche ai poveri, alle vedove e ai forestieri, stabilendo la costruzione di un ospedale in ogni citt\u00e0 dotata di cattedrale. Dalla parabola del buon samaritano nacque l'idea di \"ricovero\": gli \"xenodochia\" e le \"diaconie\" nacquero per accogliere pellegrini e viaggiatori, anche se poi la loro destinazione venne rapidamente allargata a comprendere i vari bisognosi. Un antico termine francese si riferisce all'ospedale con il termine \"h\u00f4tel-Dieu\", \"ostello di Dio\". Questi ricoveri vengono anche annessi ai monasteri, dove i monaci imparavano la medicina con un approccio pi\u00f9 razionale. La mancata distinzione tra povert\u00e0 e malattia (\"paupertas\" e \"infirmitas\") perdur\u00f2 fino a tutto il Medioevo e l'ospedale, in Occidente, rimase a lungo una struttura a scopo caritativo. Tale struttura, per la sua specificit\u00e0, viene spesso indicata come \"ospitale\", \"spedale\" o \"hospitale\".\nRiprendendo una lunga tradizione, forse a partire da un prototipo risalente all'epoca di Giustiniano a Costantinopoli, ma migliorandolo consistentemente, i nestoriani diffusero il sistema dell'ospedale - \"nosokomeion\" in greco. Ne fondarono ovunque si stabilirono: Nisibis, Gundishapur, Damasco, Alessandria, Gerusalemme.\nGli ospedali in Europa si diffusero soprattutto dall'XI secolo, in parallelo con la ripresa degli spostamenti di persone in larga scala. Si trattava soprattutto di \"ospizi\", dove chi non poteva permettersi alberghi e osterie veniva ospitato gratuitamente e rifocillato. In larga parte i principali fruitori degli ospedali erano soprattutto pellegrini, soprattutto durante gli anni giubilari, e in secondo luogo gli indigenti. Essi si trovavano disposti lungo le vie di transito, nella citt\u00e0 come nelle campagne, ed erano strutture di matrice religiosa, organizzate strutturalmente come monasteri e giuridicamente come le confraternite. A capo si trovava solitamente uno \"spedalingo\", che era quasi sempre un ecclesiastico.\nElwood afferm\u00f2 nel suo \"A medical history of Persia\" che \"in buona parte, il credito dell'intero sistema ospedaliero va dato alla Persia\". Solo nel 1136 questa struttura fu copiata a Bisanzio, dando vita al Pantocrator Xenon.\nL'ospedale nel Rinascimento.\nLa Scuola medica salernitana, in Italia, \u00e8 stata invece la prima e pi\u00f9 importante istituzione medica d'Europa nel Medioevo, di cui i primi esponenti e animatori furono i monaci benedettini. Migliorarono notevolmente le conoscenze in campo anatomico, con Leonardo da Vinci che fu il primo a illustrare dal vero il corpo umano e il suo funzionamento, favorendo uno sviluppo della chirurgia. Nuove disposizioni infatti permettevano di dissezionare i cadaveri, soprattutto dei giustiziati, correggendo molti errori nelle nozioni mediche.\nPer impulso dell'arcivescovo di Milano Rampini nel 1456 venne fondato l'Ospedale Maggiore di Milano, dove il malato riceveva ospitalit\u00e0 e assistenza gratuitamente. .\nSviluppo dello sfruttamento economico.\nNell'Europa continentale i nuovi ospedali furono solitamente costruiti e mantenuti grazie a fondi pubblici. Verso la met\u00e0 del XIX secolo, in gran parte dell'Europa e degli Stati Uniti erano gi\u00e0 stati stabiliti numerosi sistemi ospedalieri, pubblici e privati. Negli Stati Uniti l'ospedale tradizionale \u00e8 una struttura non profit, di solito finanziata da una organizzazione di stampo religioso. Una delle prime esperienze, ancor prima della nascita degli stessi Stati Uniti, fu quella iniziata da William Penn a Filadelfia nel 1713. Grazie al loro scopo caritatevole, a tali ospedali non era richiesto di versare tasse e contributi statali in cambio dell'erogazione di un pur minimo servizio medico assistenziale per la popolazione. A essi si aggiunsero grandi ospedali pubblici nelle maggiori citt\u00e0, e le scuole mediche delle universit\u00e0 presto si affiliarono ai primi ospedali che svolgevano opera di ricerca scientifica.\nIl sorgere di grandi catene ospedaliere a fini di lucro \u00e8 un fenomeno del tardo XX secolo. In Italia la struttura ospedaliera e le unit\u00e0 territoriali di assistenza sociale e sanitaria (ASL) diventano azienda nel 1992.\nNel mondo.\nI dati forniscono il numero di posti letto ospedalieri, la statistica \u00e8 in riferimento all'anno 2011, stabilita dalla CIA World Factbook e divulgata nel gennaio 2012. Illustra il numero dei posti letto su mille abitanti, per ogni stato del mondo.\nItalia.\nCon la riforma sanitaria gli ospedali in Italia sono suddivisi in aziende ospedaliere (tra cui anche policlinici, IRCCS e ARNAS) dotate di particolare autonomia, e \"presidi ospedalieri\", dipendenti dalle ASL.\nAziende ospedaliere, posti letto e medici ogni mille abitanti (anno 2007).\nDivise ospedaliere.\nLe divise del personale ospedaliero variano da un'azienda ospedaliera all'altra. Stesso discorso vale per le strutture private. Ufficialmente il personale medico veste in camice bianco o con casacca e pantaloni di colore verde. La casacca e i pantaloni verdi sono d'obbligo in tutti i comparti operatori, per il personale medico, infermieristico e socio-sanitario."}
{"id": "240129", "revid": "316629", "url": "https://it.wikipedia.org/wiki?curid=240129", "title": "Cimarroni", "text": "Cimarroni (dallo spagnolo d'America \"cimarrones\") era il termine con cui, nelle colonie americane dell'impero spagnolo, s'indicavano gli schiavi africani fuggiaschi datisi \"alla macchia\". L'espressione anglofona \u00e8 \"maroon\", di cui \u00e8 evidente l'analogia etimologica, seppur probabilmente mediata attraverso il francese \"marron\".\nI cimarroni si organizzarono in comunit\u00e0 indipendenti che spesso rimasero in conflitto \"aperto\" con gli schiavisti, razziando le piantagioni ed eseguendo spedizioni allo scopo di liberare altri schiavi. Molte comunit\u00e0 di cimarroni furono spazzate via proprio per questo motivo, mentre altre lo furono nel XIX-XX secolo in seguito al disboscamento delle foreste. Alcune comunit\u00e0 sono tuttavia sopravvissute.\nComunit\u00e0 del genere si trovano in Nord, Centro, e Sudamerica, dal bacino del Rio delle Amazzoni alla Carolina del Nord. In Guyana e Suriname (dove i \"cimarroni\" sono anche noti come \"Djukas\" o \"negri dei boschi\"), grandi comunit\u00e0 di cimarroni vivono ancora nelle foreste o si sono spostate verso le citt\u00e0, mantenendo comunque in qualche misura la loro identit\u00e0 culturale. La pi\u00f9 grande comunit\u00e0 cimarroni del Nordamerica \u00e8 quella dei Seminole Neri in Florida, nata dall'alleanza dei cimarroni con la trib\u00f9 dei Seminole.\nEtimologia.\nNella variante americana della lingua spagnola il vocabolo \"cimarr\u00f3n\" indica genericamente qualsiasi animale importato dai colonizzatori nelle Americhe/Antille si sia dato alla macchia (\"cimarra\" significa appunto \"boscaglia\"): cani (tale \u00e8 il caso del cimarr\u00f3n uruguayo, cane rinselvatichitosi in Uruguay), buoi, cavalli, ecc.\nIl termine pass\u00f2 poi (1540) a indicare anche la \"carne umana\" di propriet\u00e0 dei \"conquistadores\" fuggita nell'entroterra per riscattare la propria libert\u00e0. Il vocabolo \"cimarrones\" veniva spesso abbreviato in \"marrones\", da cui \"maroon\" in lingua inglese.\nIl vocabolo \"cimarroni\", adattato direttamente dall'originale spagnolo, appare nella lingua italiana sin dal XVII secolo per tramite delle relazioni dei missionari cattolici nelle Americhe. D'uso ancora abbastanza comune nel XIX secolo, \u00e8 oggi considerato vocabolo raro ma non antico.\nStoria.\nLa colonizzazione spagnola delle Americhe utilizz\u00f2 fin dal principio manodopera servile. Non si trattava per\u00f2 delle masse di uomini e donne cui si ricorse nella seconda met\u00e0 del XVII secolo nelle grandi piantagioni di canna da zucchero. Per parte loro gli schiavi africani hanno subito cercato di sfuggire al loro destino, non tanto con la rivolta quanto con la fuga e la conseguente pratica del banditismo, organizzandosi in comunit\u00e0 clandestine.\nI \"cimarrones\" assursero a fenomeno sociale nelle colonie intorno al 1540, quando il vocabolo assunse il suo significato. Un ventennio dopo, le comunit\u00e0 di schiavi fuggiaschi dovevano essere ormai divenute un problema, quanto meno a Cuba, se gli spagnoli iniziarono a selezionarvi una razza canina \"ad hoc\" con il compito di stanare i cimarroni: il dogo cubano.L'effettiva pericolosit\u00e0 dei \"marrones\" nella gestione delle Antille divenne evidente nel 1571 quando, durante la sua celebre spedizione contro Nombre de Dios, il corsaro Francis Drake venne appunto supportato dagli schiavi africani fuggiaschi, decisi a vendicarsi degli odiati padroni spagnoli, durante l'attraversamento delle foreste antillesi.\nIl numero di cimarroni s'intensific\u00f2 intorno alla met\u00e0 del Seicento per due motivi:\nNel rapido volgere di un decennio, il numero di schiavi africani nelle Antille crebbe vertiginosamente con conseguente aumento delle fughe.\nIn Messico, le regioni montagnose di Veracruz iniziarono a riempirsi di cimarroni dopo la grande rivolta del 1570 capitanata da Gaspar Yanga, principe e generale rapito in Ghana .\nIn Brasile s'intensific\u00f2 il fenomeno dei \"quilombo\", comunit\u00e0 di schiavi fuggiaschi rifugiatisi nella foresta pluviale, in particolare negli attuali stati dell'Amazonas, Bahia, Goi\u00e1s, Mato Grosso, Minas Gerais, Par\u00e1, Rio de Janeiro e San Paolo. Il pi\u00f9 famoso, il \"Quilombo di Palmares\", divenne un vero e proprio stato, occupante una vasta area nella zona nordorientale del Brasile, tra gli odierni stati dell'Alagoas e Pernambuco, arrivando a contare 30.000 abitanti. Era un regno retto da un sovrano di nome Zumbi che resistette per quasi un secolo come nazione indipendente, per essere poi cancellato da un esercito europeo alleato composto di portoghesi, olandesi, inglesi e altri.\nIn Giamaica, i cimarroni si unirono agli \"indios\" arawak e miskito, combattendo poi contro la schiavit\u00f9 e per l'indipendenza dell'isola dalla Gran Bretagna. L'unico eroe nazionale giamaicano donna, Granny Nanny, era il \"leader\" dei cimarroni giamaicani nel XVIII secolo, ed ebbe un ruolo fondamentale nella prima guerra dei cimarroni nel 1731.\nAnche nel sud della Florida i cimarroni si unirono agli \"indios\" locali, i Seminole, dando origine ai Seminole Neri (ing. \"Black Seminole\") ma si tratt\u00f2 di un insediamento \"programmato\". Gli spagnoli incoraggiarono l'insediamento degli africani fuggiaschi nelle paludi affinch\u00e9 affiancassero/soppiantassero l'elemento \"indios\", onde porre un freno all'espansione verso sud degli Stati Uniti d'America. Sin dal 1689, gli schiavi africani erano fuggiti dalla Carolina del Sud in Florida in cerca di libert\u00e0. Gli spagnoli li rilocalizzarono nelle loro terre dando cos\u00ec origine all'etnia Gullah. Nel 1693, Carlo II di Spagna garant\u00ec ai cimarroni la libert\u00e0 in cambio di un servizio di milizia in supporto ai coloni spagnoli di St. Augustine (Florida). Nel 1738, quei medesimi cimarroni ottennero la libert\u00e0 di costituire una propria comunit\u00e0 a Gracia Real de Santa Teresa de Mos\u00e9, la prima libera comunit\u00e0 di afro-americani sul territorio degli attuali USA.\nNel Suriname nel 1762 il governo coloniale olandese dovette firmare il trattato di pace alla maniera africana bevendo il proprio sangue , riconoscendo l'autonomia di sei gruppi di cimarroni : Saramaccani e Ndyuka.\nAd Haiti, nel 1789, sull'onda della Rivoluzione francese, gli schiavi insorsero capeggiati da Toussaint Louverture.\nCultura.\nMolti degli schiavi che fuggivano erano appena giunti dall'Africa, conseguentemente, le comunit\u00e0 che da essi discendono hanno conservato molti tratti culturali del paese d'origine dei loro fondatori: l'uso di erbe medicinali, pratiche magiche e religiose, giochi (per esempio mancala, vedi l'Adji-boto) e la stessa lingua. Spesso, soprattutto nella zona dei Caraibi, gli schiavi si univano alle comunit\u00e0 tribali locali amerindiane, dando luogo a commistioni etniche e culturali uniche. Le caratteristiche delle comunit\u00e0 cimarrone sono quindi estremamente variabili a seconda della loro storia, della geografia dei luoghi in cui si sono insediate, della nazionalit\u00e0 originaria degli schiavi che le fondarono, e della cultura degli indigeni locali.\nLa nascita di comunit\u00e0 cimarrone \u00e8 spesso coincisa con la nascita di nuove lingue. In particolare, molti cimarroni parlano lingue creole derivate da lingue europee e africane. Esempio importante in questo senso \u00e8 il saramaccano, parlato dai Saramaccani del Suriname."}
{"id": "240131", "revid": "371247", "url": "https://it.wikipedia.org/wiki?curid=240131", "title": "Primeira Liga", "text": "La Primeira Liga (portoghese per \"prima divisione\"),nota anche come Liga Portugal e Liga Portugal bwin per ragioni di sponsorizzazione, \u00e8 la massima serie del campionato portoghese di calcio, posta sotto l'egida della Liga de Portugal.\nIl primo campionato si disput\u00f2 nel 1921-22 e fu vinto dal Porto: tale competizione non va tuttavia confusa con l'attuale, in quanto sino al 1937-38 il titolo di campione del Portogallo era assegnato tramite il \"Campeonato de Portugal\", un torneo a eliminazione diretta ora confluito nella coppa nazionale. Nel 1934-35 si disput\u00f2 una lega sperimentale, mentre dal 1938-39 (quando assunse la denominazione di \"Campeonato da Ia Divis\u00e3o\") il campionato assegna il titolo nazionale: in quella stessa stagione, fu riformata anche la coppa cui venne assegnata la denominazione corrente.\nAl termine della stagione 2019-2020, la Primeira Liga occupa il 6\u00ba posto nel ranking UEFA delle competizioni per club. Nel 2020 si \u00e8 posizionata al 6\u00ba posto della classifica mondiale dei campionati stilata annualmente dall'IFFHS (5\u00ba posto a livello continentale).\nFormula.\nL'attuale formula, in vigore dal 2014-15, prevede la partecipazione di 18 squadre in un girone all'italiana con gare di andata e ritorno (da agosto a maggio). La squadra campione e la seconda classificata accedono alla Champions League, partendo dalla fase a gruppi: la terza \u00e8 invece qualificata al turno di play-off. Le squadre piazzatesi al quarto e al quinto posto entrano in Conference League partendo dal turno di qualificazione: ad esse si aggiunge la sesta classificata se la vincitrice della Ta\u00e7a de Portugal rientra appunto entro questa posizione. Le ultime due classificate retrocedono nella Segunda Liga, come pure la terzultima se perde la qualificazione. In caso di parit\u00e0 in classifica, vengono considerate il maggior numero di vittorie e la differenza reti.\nDal 2007, la squadra campione di Portogallo pu\u00f2 apporre sulle proprie maglie uno scudo (che richiama quello presente nella bandiera nazionale) su ispirazione della Serie A italiana. Attualmente si usa invece un circoletto dorato con la stilizzazione del trofeo e la dicitura \"Campe\u00e3o\".\nDiritti televisivi e sponsorizzazioni.\nIl canale a pagamento SPORT TV garantisce la copertura televisiva per la maggior parte degli incontri, tranne quelli casalinghi del Benfica, trasmessi dal canale pay Benfica TV. Ogni societ\u00e0 iscritta al massimo campionato tratta in via privata l'acquisto dei diritti, non esistendo la vendita collettiva. Il canale RTP Internacional trasmette in chiaro una partita ogni settimana.\nPer quanto riguarda le sponsorizzazioni, queste hanno portato pi\u00f9 volte alla modifica della denominazione ufficiale del campionato:\nStatistiche e primati.\nPartecipazioni al campionato.\nSono 70 le squadre ad aver preso parte agli 88 campionati di Primeira Liga portoghese disputati a partire dalla stagione 1934-1935 alla 2021-22:"}
{"id": "240132", "revid": "122347518", "url": "https://it.wikipedia.org/wiki?curid=240132", "title": "Aerei della Regia Aeronautica nella seconda guerra mondiale", "text": "In questa voce sono elencati gli aerei della R.A. in servizio dal 1940 all'8 settembre 1943.\n Aerei impiegati dalla Regia Aeronautica durante la seconda guerra mondiale."}
{"id": "240139", "revid": "21079", "url": "https://it.wikipedia.org/wiki?curid=240139", "title": "Teorema della dimensione", "text": ""}
{"id": "240141", "revid": "367445", "url": "https://it.wikipedia.org/wiki?curid=240141", "title": "Lingua filippina", "text": "Il filippino o Wikang Filipino (ISO 639-3 fil), chiamato anche pilipino, \u00e8 una variet\u00e0 linguistica di prestigio della lingua tagalog ed \u00e8 il nome con il quale si designa una delle due lingue ufficiali delle Filippine (l'altra lingua ufficiale \u00e8 l'inglese). \nIl tagalog \u00e8 la prima lingua per un terzo della popolazione filippina. Il suo centro diffusore \u00e8 Manila, ma la lingua \u00e8 ampiamente diffusa in tutto il paese.\nStoria.\nQuando gli spagnoli giunsero nelle Filippine nel XVI secolo, nell'arcipelago non esisteva una lingua comune. Le tre maggiori lingue franche erano il tagalog, l'ilocano e il bisaya. Poich\u00e9 le lingue delle Filippine sono strettamente apparentate, e dunque facili da imparare per i filippini, la maggior parte di coloro che parlavano lingue minori era bilingue. Conoscevano non solo la propria madrelingua, ma anche un'altra lingua regionale. \nIl 12 novembre 1937 la prima assemblea nazionale delle Filippine approv\u00f2 una legge che creava un Istituto di Lingua Nazionale, a cui affid\u00f2 il compito di effettuare uno studio e una ricerca su ognuna delle lingue presenti nell'arcipelago. L'obiettivo principale era quello di stabilire quale lingua dovesse essere scelta come base per la costruzione della lingua nazionale delle Filippine. I tre maggiori contendenti erano il tagalog, il bisaya e l'ilocano.\nIl 14 luglio 1936 il \"Suri\u00e1n ng Wik\u00e1ng Pambans\u00e2\" (Istituto di Lingua Nazionale) design\u00f2 il tagalog come base per la costruzione della \"Wikang Pambans\u00e2\" (lingua nazionale), basandosi sui seguenti fattori:\nNel 1959 alla lingua fu dato il nome di \u201cpilipino\u201d per dissociarla dal gruppo etnico Tagalog. Pi\u00f9 tardi, la Costituzione del 1973 forn\u00ec una nuova lingua nazionale che avrebbe sostituito il pilipino e che fu denominata \"Filippino\". Tuttavia, l'articolo in questione (all'articolo XV, sezione 3.2) non nomina n\u00e9 il tagalog n\u00e9 il pilipino come basi linguistiche del filippino, sollecitando invece l'Assemblea Nazionale a\nNel 1987, una nuova costituzione design\u00f2 il filippino come lingua nazionale e, insieme all'inglese, come lingua ufficiale. Quella costituzione includeva diverse disposizioni relative alla lingua filippina.\nIl \"Republic Act 7104\", approvato il 14 agosto 1991, ha creato la \"Komisyon sa Wikang Filipino\" (Commissione sulla lingua filippina; KWF), sostituendo l'Istituto di Lingue Filippine.\nIl 13 maggio 1992, la commissione eman\u00f2 la risoluzione 92-1, specificando che il filippino \u00e8 la \"lingua indigena scritta e parlata a \"Metro Manila\" e negli altri centri urbani nelle Filippine utilizzata come lingua di comunicazione dei gruppi etnici\"."}
{"id": "240143", "revid": "104485", "url": "https://it.wikipedia.org/wiki?curid=240143", "title": "Giuseppe", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nForme alterate e ipocoristiche.\nIl nome, nelle varie lingue in cui si \u00e8 diffuso, ha dato origine a diverse forme abbreviate e diminutive; l'italiano ne conta un buon numero, alcune delle quali ben attestate e a loro volta dotate di un certo numero di varianti, ad esempio Beppe, Peppe, Pino e Giuseppino. Tra le altre si ricordano:\nOrigine e diffusione.\nDeriva dall'ebraico \u05d9\u05d5\u05b9\u05e1\u05b5\u05e3 (\"Yosef\"), basato sul verbo \"yasaph\" (\"accrescere\", \"aumentare\"), e significa \"[YHWH] accresca\", \"egli aggiunger\u00e0\", inteso come augurio per la nascita di altri figli; altre interpretazioni sono \"aumento del signore\" e \"uno che crescer\u00e0\". Adattato in greco come \"Ioseph\", \"Iosephos\" e \"Iosepos\", \u00e8 giunto in latino come \"Ioseph\" e \"Iosephus\". La forma italiana \"Giuseppe\" deriva da \"Ioseppus\", un altro adattamento latino popolare.\nRiguardo alla sua diffusione, in primo luogo va detto che si tratta di un nome biblico, presente sia nell'Antico Testamento, con la figura di Giuseppe, figlio di Giacobbe venduto dai suoi fratelli, sia nel Nuovo, nella persona di Giuseppe, sposo della Vergine Maria e padre putativo di Ges\u00f9. Grazie a quest'ultimo personaggio il nome, gi\u00e0 popolare fra gli ebrei, nel Basso Medioevo cominci\u00f2 a diffondersi anche in ambienti cristiani, specie in Italia e Spagna, sostenuto poi anche dal culto di diversi altri santi cos\u00ec chiamati. In Italia, ulteriore spinta all'uso del nome \u00e8 giunta da ambienti laici, dapprima grazie al prestigio degli imperatori d'Austria Giuseppe I e Francesco Giuseppe, e poi per la fama di altri personaggi della storia e della cultura italiane, come Giuseppe Verdi, Giuseppe Mazzini e Giuseppe Garibaldi. In Inghilterra si diffuse invece con la riforma protestante.\n\u00c8 stato il nome proprio maschile pi\u00f9 diffuso in Italia nel XX secolo, tuttavia la sua frequenza \u00e8 andata calando fino al 2017, quando meno dell'1,5% dei bambini maschi nati in Italia sono stati chiamati cos\u00ec, collocando il nome al tredicesimo posto per diffusione tra la popolazione maschile di nuovi nati.\nOnomastico.\nSolitamente, l'onomastico si festeggia il 19 marzo in memoria di san Giuseppe, sposo della Vergine Maria e padre putativo di Ges\u00f9, che \u00e8 ricordato anche il 1\u00ba maggio come \"san Giuseppe lavoratore\". Sono tuttavia numerosissimi i santi e i beati che hanno portato questo nome, fra i quali si ricordano, alle date seguenti:"}
{"id": "240144", "revid": "4", "url": "https://it.wikipedia.org/wiki?curid=240144", "title": "Cathach di San Colombano", "text": ""}
{"id": "240145", "revid": "1543377", "url": "https://it.wikipedia.org/wiki?curid=240145", "title": "Simmetria (fisica)", "text": "In fisica il concetto di simmetria identifica la propriet\u00e0 dei fenomeni fisici di ripetersi sostanzialmente identici nel tempo e nello spazio.\nDescrizione.\nFino alla fine dell'Ottocento era chiaro che in fisica dovevano venire rispettate certe invarianze, ma non se ne parlava esplicitamente in quanto ci\u00f2 appariva banale. Con l'introduzione della teoria della relativit\u00e0 speciale le invarianze hanno assunto grande importanza, in quanto caratteristiche essenziali dello spazio dei fenomeni.\n\u00c8 infatti fondamentale che le descrizioni dei fenomeni e, in particolare, le leggi fisiche non dipendano dalla posizione spazio-temporale del fenomeno rispetto all'osservatore: le leggi, per essere tali, devono essere invarianti rispetto all'osservatore. Se cos\u00ec non fosse, ogni osservatore vedrebbe i fenomeni in maniera inconciliabile con quanto vedono altri osservatori e le sue stesse osservazioni varierebbero da istante a istante e da luogo a luogo.\nIn altri termini, le regolarit\u00e0 della natura, cio\u00e8 le leggi che descrivono l'andamento dei fenomeni, devono essere invarianti per spostamenti nel tempo e nello spazio. Sembra una considerazione banale, ma in realt\u00e0 \u00e8 fondamentale ed occorre approfondire la natura delle invarianze che stanno alla base della descrizione scientifica. Per questo ci si appoggia all'idea di simmetria, un concetto di facile visualizzazione nel campo della geometria, ma che si pu\u00f2 applicare facilmente ad enti non geometrici come, appunto, le leggi empiriche. In fisica, invarianza e simmetria sono sinonimi. Nel linguaggio comune non vi \u00e8 una relazione molto stretta fra i concetti di invarianza e di simmetria. Una simmetria geometrica \u00e8 un'invarianza rispetto a una trasformazione subita da un oggetto. In fisica simmetria e invarianza sono sinonimi e si riferiscono a leggi e fenomeni, non solo a oggetti.\nVi sono diversi tipi di simmetria e tutti si possono descrivere in maniera molto semplice mediante la teoria dei gruppi.\nUguaglianza relativa.\nIn prima approssimazione, una figura geometrica si dice simmetrica se rimane uguale a s\u00e9 stessa in seguito a qualche trasformazione. Per esempio, un quadrato rimane invariato in seguito a rotazioni di 90\u00b0 intorno a un asse che passa per il suo centro. Questo significa che per rotazioni qualsiasi ogni punto del quadrato \u00e8 mappato in un punto diverso ma che per certe rotazioni l'intero quadrato \u00e8 mappato su s\u00e9 stesso.\nUna simmetria geometrica \u00e8 un'invarianza rispetto a una trasformazione subita da una figura geometrica.\nIl concetto di uguaglianza \u00e8 centrale in simmetria ma, per estendere l'idea di simmetria oltre l'ambito della geometria, occorre introdurre l'idea di uguaglianza relativa: due oggetti sono detti uguali rispetto a qualche caratteristica se entrambi possiedono tale caratteristica. Non fa differenza se si tratta di due oggetti distinti o del medesimo oggetto che ha subito qualche trasformazione. L'oggetto pu\u00f2 essere una figura geometrica, un oggetto fisico, un concetto astratto qualsiasi: in generale un sistema. Quello di sistema \u00e8 il concetto pi\u00f9 generale che si possa adottare. Pu\u00f2 essere una figura geometrica (mono, bi o tri-dimensionale), un oggetto (una molecola, un cristallo, un essere vivente o una sua parte), un processo dinamico, ovvero variabile nel tempo (il moto di un oggetto, l'accrescimento di un organismo, una reazione chimica, lo sviluppo del calcolo in un computer), o addirittura un concetto astratto (oggetti matematici come funzioni o matrici, leggi empiriche, ecc.).\nSe formula_1, ad esempio, \u00e8 una trasformazione che porta un sistema da uno stato iniziale a una sua immagine, tale trasformazione pu\u00f2 venire combinata con un'altra in un modo che ricorda la somma fra numeri: due trasformazioni formula_1 successive equivalgono a un'unica rotazione di 180\u00b0. Questo rimane vero per due trasformazioni qualsiasi.\nSi definisce anche una trasformazione inversa, che riporta il sistema nello stato iniziale. Il numero di tali trasformazioni \u00e8 un indice del grado di simmetria del sistema. Per esempio, un quadrato \u00e8 pi\u00f9 simmetrico di un triangolo equilatero perch\u00e9 ha quattro possibili rotazioni intorno al centro che portano alla sovrapposizione (0\u00b0, 90\u00b0, 180\u00b0 e 270\u00b0), invece di tre solamente (0\u00b0, 120\u00b0, 240\u00b0) ed \u00e8 meno simmetrico di un esagono, che ha sei rotazioni possibili (60\u00b0 e multipli di questa).\nLe simmetrie geometriche pi\u00f9 note sono associate a rotazioni intorno a un asse, come nel caso del quadrato, che ruota sul piano, intorno a un asse verticale passante per il centro. Con maggiore precisione va detto che nel caso di rotazioni superiori a formula_3, tutti i punti dell'oggetto tornano a occupare la medesima posizione occupata dopo una delle rotazioni in figura, il che rende assolutamente indistinguibile l'oggetto prima e dopo ulteriori rotazioni di formula_4, in verso orario o antiorario.\nLe simmetrie geometriche si riferiscono alla posizione della figura di cui si tratta. Pi\u00f9 in generale si parla di stato di un sistema. Per esempio, il prodotto formula_5, fra pressione formula_6 e volume formula_7 di un gas ideale \u00e8 invariante rispetto a variazioni di formula_7 a temperatura costante.\nUn cerchio, poi, \u00e8 la figura piana pi\u00f9 simmetrica, poich\u00e9 \u00e8 simmetrico per infinite rotazioni intorno all'asse che passa per il suo centro. Si tratta di una delle molte situazioni limite che, vedremo, hanno un interesse particolare.\nGruppi.\n\u00c8 possibile effettuare una trattazione formale delle simmetrie facendo ricorso alla teoria dei gruppi. Un gruppo \u00e8 un insieme formula_9 di elementi (o trasformazioni) pi\u00f9 un'operazione di composizione fra due di loro, formula_10 e formula_11, che denotiamo formula_12 tale che:\nSe poi vale anche la propriet\u00e0 commutativa formula_23, il gruppo si dice commutativo, o abeliano, altrimenti \u00e8 non commutativo.\nIl numero degli elementi che appartengono a formula_9 \u00e8 detto \"ordine del gruppo\".\nL'insieme dei numeri interi relativi con l'operazione di somma \u00e8 un gruppo commutativo infinito se l'identit\u00e0 formula_16 \u00e8 lo zero e l'inverso \u00e8 il contrario di formula_26.\nSe invece consideriamo l'insieme dei numeri interi relativi con l'operazione di moltiplicazione, formula_27 ma dove l'inverso assume il significato usuale: formula_28, quindi non \u00e8 un intero e per lo zero non \u00e8 neppure definito. Non \u00e8 quindi un gruppo.\nNel caso di un quadrato, per ogni rotazione esiste una rotazione inversa e vi \u00e8 una propriet\u00e0 commutativa. \u00c8 poi facile dimostrare che \u00e8 valida la propriet\u00e0 associativa. L'elemento formula_16 non coincide con alcuna trasformazione o, che \u00e8 lo stesso, coincide con una rotazione di 360\u00b0. L'operazione di associazione \u00e8 l'esecuzione in successione di due trasformazioni.\nLe rotazioni orarie di un quadrato e l'associazione di due qualsiasi di esse costituiscono quindi un gruppo di ordine 4. Le rotazioni intorno all'asse che passa per il centro non sono le sole trasformazioni di simmetria possibili con un quadrato. Vi sono anche riflessioni speculari lungo gli assi e le diagonali, che costituiscono un altro gruppo.\nL'insieme di tutte le trasformazioni di simmetria di un dato sistema costituisce il suo gruppo di simmetria, includendo come elemento identit\u00e0 la trasformazione nulla, ovvero \"non fare alcuna operazione\", nella quale ogni elemento del sistema \u00e8 mappato su s\u00e9 stesso. Il gruppo di simmetria del quadrato risulta quindi dall'unione dei sottogruppi delle rotazioni e delle riflessioni, che gi\u00e0 comprendono l'identit\u00e0.\nGruppi astratti di simmetria.\nVi pu\u00f2 essere un solo gruppo astratto di ordine formula_30 ed \u00e8 costituito dal solo elemento identit\u00e0. Si realizza, per esempio, nel gruppo costituito dallo zero e dalla somma come operazione di composizione. Lo zero, come si \u00e8 visto, \u00e8 infatti l'identit\u00e0 del gruppo dei numeri interi e somma. Vi \u00e8 pure un solo gruppo astratto di ordine formula_31, costituito dall'identit\u00e0 e da un elemento formula_10, quindi si pone la necessit\u00e0 di includere pure l'inverso di formula_10: questo deve coincidere col suo inverso e quindi formula_34. Una realizzazione numerica di tale gruppo \u00e8 costituita dai numeri formula_30 (identit\u00e0) e formula_36 sotto l'operazione di moltiplicazione.\nAltre realizzazioni del medesimo gruppo sono, in geometria:\nQuesti gruppi si realizzano facilmente usando rispettivamente due specchietti e un quaderno a spirale. Entrambi si realizzano poi nella simmetria bilaterale, tipica degli animali.\nI gruppi di simmetria che realizzano il medesimo gruppo astratto si dicono isomorfi, in quanto le loro tabelle di moltiplicazione hanno la medesima struttura. Si tratta di una propriet\u00e0 molto importante, con risvolti interessanti in fisica, in quanto sistemi isomorfi presentano interessanti identit\u00e0 di comportamento che si riflettono nelle descrizioni dei fenomeni associati ai sistemi stessi.\nAnche per un gruppo di ordine 3 vi \u00e8 un solo gruppo astratto. Siccome il gruppo deve contenere l'inverso delle trasformazioni e qui vi sono solo due elementi, formula_11 deve essere l'inverso di formula_10 e, naturalmente, viceversa.\nFra le realizzazioni di questo gruppo consideriamo un triangolo equilatero e le sue rotazioni intorno a un asse che passa per il centro del triangolo. L'identit\u00e0 \u00e8 nessuna rotazione, formula_10 \u00e8 una rotazione di 120\u00b0 e formula_11 una rotazione di 240\u00b0, entrambe in senso orario.\nSimmetria in una dimensione.\nSimmetria di traslazione.\nOgni sequenza rettilinea periodica gode di simmetria per traslazione, purch\u00e9 sia infinita, altrimenti, dopo una traslazione pi\u00f9 o meno ampia, la sequenza finisce e la simmetria si rompe. In questo caso si ha una simmetria approssimata, valida entro un ambito pi\u00f9 o meno ampio.\nIn particolare, gode di simmetria di traslazione una retta. Questa \u00e8 un caso limite di traslazione, perch\u00e9 continua. Il simbolo \u00e8 formula_41. La traslazione pu\u00f2 avvenire nello spazio e anche nel tempo, basta pensare che questo pu\u00f2 venire rappresentato dalla scansione dei giorni, delle ore, dei secondi, ... lungo una retta (che per\u00f2 dovrebbe essere infinita).\nNel corso della traslazione i punti della retta lungo la quale scivola la struttura che si sposta rimangono al loro posto: tale retta si dice asse di traslazione. La ragione di tale definizione si chiarisce meglio se la struttura che trasla \u00e8 una banda, naturalmente infinita. L'asse di traslazione, in quanto rimane invariato nel corso della traslazione, si dice un elemento singolare della simmetria. Dato che tutte le rette parallele hanno la medesima direzione, l'asse di traslazione si indica con una qualsiasi retta parallela alla retta o all'asse della banda che traslano.\nIn biologia esempi di simmetria approssimata per spostamento nel tempo sono i vari ritmi circadiani, che si osservano nella biochimica e nel comportamento di tutti gli animali e vegetali. In chimica lo sono le svariate reazioni oscillanti. In fisica lo sono tutti i moti periodici, in particolare i moti dei pianeti nel sistema solare. La cosmologia moderna prevede che il tempo abbia avuto un inizio, in corrispondenza del big bang, ovvero della prima formazione dell'universo. Quindi la simmetria per traslazione del tempo \u00e8 accettabilissima oggi, anche per fenomeni di durata molto lunga, ma va vista con molta cautela in astrofisica.\n. Infatti si vede immediatamente che sono soddisfatte le condizioni:\nIl gruppo limite delle traslazioni continue, con passo infinitesimo, si denota formula_47. Il gruppo, di ordine infinito, delle traslazioni in una dimensione \u00e8 un sottogruppo dei gruppi delle traslazioni negli spazi pluridimensionale. Una retta \u00e8 omogenea, nel senso che le sue propriet\u00e0 non cambiano da segmento a segmento. Una retta rappresenta l'asse, continuo, dei numeri reali. Una traslazione lascia invariate le distanze fra coppie di punti, cio\u00e8 le differenze fra i numeri che essi rappresentano. \u00c8 quindi indifferente la posizione dell'origine dell'asse.\nSimmetria di riflessione.\nLa simmetria per riflessione \u00e8 quella che banalmente si osserva tutti i giorni guardandosi allo specchio.\nIn una dimensione questa si riferisce a oggetti con andamento lineare, come i fregi decorativi o una macromolecola lineare e si verifica ogni volta che una struttura si ripete identica per riflessione rispetto a un centro di riflessione.\nIl punto in corrispondenza del quale si immagina di disporre lo specchio \u00e8 il solo punto del sistema che non si mappa in punto diverso nel corso della trasformazione. \u00c8 quindi un punto singolare che viene detto centro di riflessione. Il piano di riflessione viene detto formula_48 (da \"mirror\") e il gruppo delle simmetrie per riflessione si denota formula_49.\nDi solito, muovendosi in un verso prefissato lungo l'oggetto e la sua immagine, si incontrano le diverse parti dell'oggetto e dell'immagine in un ordine diverso.\nSimmetrie per spostamento e per riflessione si osservano anche fra suoni lungo l'asse del tempo. Per esempio, il battito regolare di uno strumento che scandisce il ritmo di un rap \u00e8 traslabile nel tempo esattamente come per una struttura ripetitiva lungo un asse nello spazio geometrico.\nSe, invece, avessimo a che fare con una figura pi\u00f9 omogenea, per esempio di tutti triangoli, lo spazio sarebbe isotropo, almeno su una scala macroscopica, tale da consentire di trascurare la disomogeneit\u00e0 dovuta all'accostamento dei triangoli. Solo con una figura continua, come una retta o una barra avremmo contemporaneamente omogeneit\u00e0 ed isotropia.\nCombinazioni di traslazioni e riflessioni si ritrovano in strutture musicali ben pi\u00f9 complesse di una scala, come la fuga, e nella struttura ritmica della poesia. Una riflessione particolarmente importante in fisica riguarda il tempo. Malgrado questo scorra irreversibilmente, \u00e8 possibile porre in un istante qualsiasi l'origine dei tempi, come appena osservato per l'asse dei numeri reali e considerare i tempi negativi come tempi storici.\nL'operazione di inversione del tempo viene detta anche trasformazione formula_50. Le leggi della fisica sono spesso invarianti rispetto a tale trasformazione. Far scorrere il tempo all'indietro \u00e8 come riavvolgere un film. \u00c8 l'invarianza delle leggi rispetto a traslazione e inversione del tempo che consente ai cosmologi di discutere sull'origine dell'universo, utilizzando conoscenze e osservazioni odierne, nonch\u00e9 di interpretare in base a teorie vecchie di pochi decenni osservazioni astronomiche odierne di fenomeni che, in conseguenza della velocit\u00e0 finita della luce, sono avvenuti miliardi di anni fa.\nSimmetria in un piano.\nSe consideriamo l'uguaglianza relativa alla forma e alle dimensioni di un oggetto (per ora piano) \u00e8 evidente che questo rimane uguale a s\u00e9 stesso in qualsiasi posizione si trovi rispetto a chi guarda. Possiamo anche pensare di lasciare l'oggetto dove sta, mentre chi osserva si sposta. Quindi si pu\u00f2 avere simmetria di traslazione anche sul piano, nello spazio tridimensionale e in spazi di ordine superiore.\nGruppo commutativo delle traslazioni piane.\nSul piano si identificano due direzioni di traslazione principali. Le traslazioni in tutte le altre direzioni si ottengono per composizione di traslazioni lungo i due assi principali. Uno di questi viene chiamato formula_51, l'altro viene detto formula_52. L'insieme di tutte le traslazioni possibili costituiscono il gruppo delle traslazioni piane, denotato come formula_53 se i due assi sono perpendicolari fra di loro, formula_54 se sono obliqui.\n\u00c8 evidente che il gruppo delle traslazioni lungo una retta, che abbiamo chiamato formula_10, \u00e8 un sottogruppo del gruppo delle traslazioni piane formula_12, che a sua volta comprende formula_57 e formula_58. Vedremo poi che tutti quelli citati sono sottogruppi del gruppo delle traslazioni in uno spazio a tre dimensioni, che, a sua volta, si pu\u00f2 estendere a spazi di qualsiasi dimensione.\nRiflessione.\nLa simmetria per riflessione si ha quando un sistema si trasforma come riflesso da uno specchio perpendicolare al piano. Come in una dimensione, la riflessione, con composizione data da due riflessioni successive ha due soli stati, iniziale e riflesso, e l'identit\u00e0 \u00e8 il ricoprimento dello stato iniziale. Costituisce il gruppo formula_59 di ordine 2 delle riflessioni in formula_60 dimensioni.\nIn alcune figure si ha simmetria di riflessione quando ogni punto della figura \u00e8 riflesso rispetto a un centro di riflessione intersezione di due o pi\u00f9 assi di riflessione. In figure con numero pari di lati, e altre, come la stella di Davide o la parabola cubica, la riflessione viene a coincidere con una rotazione di 180\u00ba. Centri, assi e piani di riflessione sono elementi singolari, in quanto non subiscono spostamenti di sorta in seguito alla trasformazione di simmetria.\nRotazione.\nSi ha simmetria di rotazione quando un sistema rimane invariante per rotazioni intorno a un asse perpendicolare al piano, ovvero intorno al centro della figura, come nel caso del triangolo equilatero, del quadrato, della stella e dell'esagono.\nLa croce allungata, pur avendo due piani di simmetria speculare, ha solo due posizioni di ricopertura per rotazioni intorno all'asse che passa per il centro (180\u00b0 e 360\u00b0) e quindi tale asse viene indicato con 2. Viene detto asse binario (two-fold).\nCome gi\u00e0 osservato, nel caso del quadrato si ha simmetria per rotazioni di 90\u00ba, 180\u00ba e 270\u00ba ma si ha riflessione speculare anche rispetto agli assi che passano per i vertici e i centri dei lati opposti. Anche nel caso dell'esagono, oltre a 6 rotazioni, si ha simmetria per riflessione pure lungo gli assi che passano per i vertici e i centri dei lati opposti. Il cerchio \u00e8 simmetrico per infinite rotazioni intorno al centro.\nMentre l'insieme delle trasformazioni di simmetria, dell'identit\u00e0 e dell'operazione di trasformazione costituisce il gruppo di simmetria del sistema considerato, l'insieme degli elementi della simmetria (assi, piani, centri) costituisce la classe di simmetria del sistema. Il quadrato e la croce hanno la medesima classe di simmetria, e cos\u00ec pure l'esagono e la stella a cinque punte hanno rispettivamente la medesima classe della stella di Davide e del pentagono.\nLe rotazioni intorno a un asse di una data figura, con identit\u00e0 costituita da nessuna rotazione e operazione di composizione data da due rotazioni successive costituiscono un gruppo di ordine pari al numero di ricoperture della figura che si hanno in una rotazione di 360\u00ba. L'asse di rotazione si indica semplicemente con il numero delle posizioni di ricopertura: 4 per un quadrato, 6 per un esagono, fino a infinite per un cerchio.\nNella notazione della classe, la coesistenza dei gruppi di rotazione e di riflessione viene denotata con un punto \u22c5 se l'asse di rotazione e il piano di riflessione sono paralleli, con due punti : se sono perpendicolari fra di loro.\nChiralit\u00e0.\nAlcune emifigure si possono portare a coincidere per rotazione sul piano, intorno a un asse perpendicolare al piano stesso (tutte quelle con asse di rotazione di ordine pari, ma questa non va presa per una regola assoluta) altre vengono a coincidere solo e soltanto per riflessione.\nSi dicono chirali, o enantiomorfi, i sistemi che possono venire portati a coincidere solo per riflessione e non tramite qualsiasi altra trasformazione di simmetria.\nSistemi chirali sono comuni in natura e la chiralit\u00e0, o la sua assenza, impartisce al sistema propriet\u00e0 importanti. Nel mondo biologico ha una particolare importanza la simmetria bilaterale, caratterizzata da un unico piano di riflessione, ma sono frequentissime simmetrie con chiralit\u00e0 di ordine pi\u00f9 elevato, come nelle stelle di mare.\nIl concetto di chiralit\u00e0 si collega alla definizione di destra e sinistra, ovvero a quella di rotazione oraria o antioraria. Nella fisica macroscopica tali definizioni sono del tutto arbitrarie e convenzionali. Non esiste fenomeno macroscopico che implichi una speciale definizione di destra e sinistra, e quindi di orario e antiorario: le leggi che descrivono i fenomeni non cambiano se ci poniamo di fronte al sistema che si osserva, con una scelta ben definita di destra e sinistra, ovvero se ci poniamo dietro il sistema, o lo ruotiamo di 180\u00b0, invertendo in tal modo destra e sinistra. I fenomeni macroscopici sono invarianti rispetto allo scambio destra-sinistra, ovvero rispetto alla riflessione.\nCongruenza e dilatazione.\nIn geometria si dicono congruenti due sistemi formula_61 ed formula_62 quando ogni punto di formula_61 si mappa in un punto di formula_62 mantenendo invariata la distanza fra due punti formula_65 e formula_66 di formula_61 e i corrispondenti punti formula_68 e formula_69 di formula_62. La congruenza \u00e8 quindi un tipo particolare di mappa nella quale si conservano le distanze e gli angoli.\nQuesto, appunto, avviene fra una figura geometrica e la sua immagine ottenuta per traslazione, rotazione e riflessione speculare, ma il discorso si pu\u00f2 estendere a un sistema qualsiasi, definendo in maniera opportuna la distanza fra i suoi punti. Ci\u00f2 si verifica immediatamente in sistemi rappresentabili in uno spazio euclideo, dato che in questo caso si definisce facilmente la distanza tra due punti.\nDati tre punti non allineati formula_71 e formula_72 nel sistema considerato (per esempio i vertici di un triangolo) e i corrispondenti formula_73 e formula_74 nella sua immagine, nella traslazione e rotazione si percorre la successione formula_75 nello stesso ordine (in verso orario o antiorario) nel quale si percorre la terna corrispondente formula_76. La congruenza si dice diretta. Nella riflessione, invece, la terna formula_75 si percorre in senso antiorario se formula_76 sono disposti in senso orario, e viceversa. La congruenza si dice allora inversa. In questo caso il sistema e la sua immagine congruente sono chirali. Le congruenze non comprendono peraltro tutte le possibili invarianze. Una simmetria importante in fisica e in geometria \u00e8 collegata alla trasformazione di dilatazione. In essa i punti di una figura allineati con un punto, detto centro di dilatazione, vengono mappati in punti pi\u00f9 vicini o pi\u00f9 lontani di un dato fattore di dilatazione. Per dilatazione si costruiscono, per esempio, triangoli simili, invarianti rispetto alla forma ma non rispetto alle dimensioni. Nella relativit\u00e0 interessano le dilatazioni del tempo e della lunghezza dei regoli.\nCentro di simmetria.\nLe simmetrie di rotazione e di riflessione sono collegate fra di loro, e quindi alla chiralit\u00e0. Le figure con simmetria di rotazione di ordine dispari possiedono sempre parti chirali, ma non \u00e8 detto che le simmetrie di rotazione di ordine pari comportino sempre la presenza di emisistemi non chirali. Il che conferma che le riflessione non \u00e8 un caso particolare della rotazione.\nGruppo E(2) di simmetria euclidea.\nSi tratta di un gruppo tridimensionale, in quanto viene generato da tre diverse simmetrie, ognuna col proprio elemento di simmetria. Queste sono:\nLa classe di simmetria di tale spazio \u00e8 quindi formula_83 : formula_82.\nSimmetria in tre dimensioni.\nIn tre dimensioni non si introducono nuovi elementi di simmetria, oltre a quelli gi\u00e0 visti, ma \u00e8 importante l'aumento delle loro possibilit\u00e0 di composizione, che consente di descrivere situazioni molto rilevanti dal punto di vista fisico.\nVi sono due gruppi di oggetti tridimensionali particolarmente importanti: i reticoli e i solidi geometrici. I primi portano, in particolare, alla descrizione dei reticoli cristallini e alla stereochimica. Le classi di simmetria dei solidi sono invece importanti per la descrizione di svariati fenomeni fisici, fra i quali i campi gravitazionale, elettrico e magnetico.\nReticoli tridimensionali.\nI reticoli spaziali sono sistemi discontinui, estensione di analoghi sistemi mono e bi-dimensionali. In essi, quindi, esistono tre assi di traslazione, perpendicolari fra di loro formula_85, oppure inclinati, formula_86, formula_87 ecc., e, come sempre, la simmetria di traslazione \u00e8 perfetta solo per reticoli infiniti e si rompe in prossimit\u00e0 dei margini dei reticoli finiti, dove, quindi, possiamo aspettarci bruschi cambiamenti nelle propriet\u00e0 fisiche.\nAnche nella situazione tridimensionale vi \u00e8 una classe limite di traslazioni continue, con passo infinitamente piccolo formula_88, il quale assicura che lo spazio \u00e8 omogeneo, non solo nella direzione degli assi principali ma anche in tutte le direzioni definite da spostamenti qualsivoglia lungo di questi. Lo spazio \u00e8 quindi omogeneo, come gi\u00e0 osservato a proposito di una retta, e anche isotropo, in quanto le sue propriet\u00e0 non cambiano con la direzione. Alle traslazioni continue si sovrappongono poi gruppi di rotazione e riflessione che influiscono sull'isotropia dello spazio. I continui tridimensionali sono importanti per descrivere le propriet\u00e0 dei campi, gravitazionale, elettrico, ecc. e anche situazioni macroscopiche nelle quali lo spazio \u00e8 approssimativamente continuo, ovvero quando sono in gioco dimensioni spaziali molto pi\u00f9 grandi di quelle di una cella del reticolo stesso. In tal caso omogeneit\u00e0 e isotropia sono approssimate. Le riflessioni sono realizzazioni del medesimo gruppo formula_59.\nBarre prismatiche e cilindriche.\nLe barre sono il corrispondente tridimensionale delle bande piane. Queste sono dei nastri a una o due facce, di lunghezza infinita e caratterizzati da due elementi singolari, l'asse di traslazione e un piano (che contiene l'asse) sul quale scivola la banda quando trasla. Le barre, invece, sono oggetti tridimensionali di varia sezione, ma sempre di lunghezza infinita, caratterizzati da un solo elemento singolare: l'asse di traslazione.\nConsideriamo una barra a sezione triangolare equilatera. Questa ha un asse di traslazione singolare, che facciamo arbitrariamente passare per il centro del triangolo ed \u00e8 un elemento limite formula_90, in quanto consente spostamenti infinitesimi. Questo asse coincide con un asse di rotazione ternario sul quale si intersecano tre piani di riflessione formula_91, Vi sono poi infiniti piani di riflessione come quello in azzurro nella figura, uno per ognuna delle infinite traslazioni possibili e perpendicolari ai tre che corrispondono alle rotazioni. La classe di simmetria risulta quindi formula_92.\nIn un prisma triangolare scompare l'asse di traslazione continuo e quindi degli infiniti piani di riflessione perpendicolari all'asse di rotazione rimane solo quello in corrispondenza della mezzeria. La classe di simmetria si riduce allora a formula_93. Una barra e un prisma a sezione quadrata hanno un asse di rotazione quaternario anzich\u00e9 ternario. Le rispettive classi sono quindi formula_94 e formula_95. Queste si riducono a formula_96 e formula_97 rispettivamente per barre e prismi a sezione rettangolare, con un asse di rotazione binario e due piani di riflessione longitudinali. In generale, pertanto, la classe di simmetria delle barre prismatiche \u00e8 formula_98 e quella dei rispettivi prismi finiti formula_99, dove formula_100 \u00e8 il numero delle rotazioni di 360\u00b0/n che portano alla ricopertura nel corso di una rotazione complessiva di 360\u00b0. Per una barra a sezione circolare, dove n \u00e8 infinito, la classe di simmetria diviene la classe limite formula_101.\nNotare che il centro della sezione di intersezione dei piani di riflessione trasversali con il cilindro \u00e8 un centro di simmetria per la barra cilindrica e per quelle con sezioni regolari con un numero pari di piani di riflessione. Infatti a ogni punto formula_102 della barra da una parte del centro ne corrisponde uno formula_103 a uguale distanza dall'altra parte. Va pure considerato che, fino a questo momento le barre e i solidi finiti sono stati considerati fermi. L'introduzione di un movimento di traslazione o di rotazione ne modifica la simmetria. L'asse di traslazione diviene infatti polare, in quanto il percorrerlo nell'uno o nell'altro verso vuol dire andare nel verso del moto oppure nel verso opposto. E pure le rotazioni del cilindro possono essere nel verso del suo moto rotatorio o in quello opposto.\nNel primo caso vengono a mancare i piani di riflessioni trasversali, in quanto essi rifletterebbero il moto longitudinale nel verso sbagliato. Le classi di simmetria delle barre e dei solidi di lunghezza finita si riducono quindi a formula_104 e formula_105. Nel secondo caso si perdono invece, per motivi analoghi, i piani di riflessione longitudinali e le classi di simmetria diventano formula_106 e formula_107.\nIl teorema di Noether.\nIl teorema di Noether sancisce un legame tra l'invarianza di una certa quantit\u00e0 rispetto a trasformazioni di uno o pi\u00f9 campi e la legge di conservazione di una corrente, detta appunto \"corrente di Noether\". Fu dimostrato dalla matematica Emmy Noether nel 1915 e pubblicato nel 1918.\nIl teorema di Noether vale solo per leggi di conservazione locali, altrimenti non vi sarebbe una corrente associata. Ad oggi, tutte le leggi di conservazione conosciute sono locali.\nEnunciato.\nIl teorema di Noether afferma con precisione che\n\"A ogni simmetria differenziabile generata da azioni locali corrisponde una corrente conservata\".\nEnunciato alternativo.\n\"Se un sistema lagrangiano ammette un gruppo di trasformazioni delle coordinate ad un parametro formula_108\"\n\"tale che la lagrangiana sia invariante rispetto a tale trasformazione\"\n\"allora il gruppo \u00e8 di simmetria e il sistema ha un integrale primo dato da\""}
{"id": "240148", "revid": "767487", "url": "https://it.wikipedia.org/wiki?curid=240148", "title": "Cathach di san Columba", "text": "Il Cathach di San Columba, \u00e8 un salterio insulare del VII secolo, redatto probabilmente in uno dei monasteri fondati da san Columba di Iona nel Nord dell'Irlanda o nell'Ovest della Scozia (Iona). Il manoscritto, giunto mutilo fino a noi, \u00e8 conservato alla Royal Irish Academy di Dublino.\nIn esso ciascun salmo ha inizio con una maiuscola leggermente rilevata in colore rosso, spesso contornata da un puntinato rosso e composta da curve e spirali. Queste sono talvolta ornate con una piccola croce o una testa d'animale. Questo tipo di iniziale viene detta zoomorfa in quanto da lettera alfabetica lineare, si trasforma alla fine in un animale."}
{"id": "240150", "revid": "729019", "url": "https://it.wikipedia.org/wiki?curid=240150", "title": "Aerei della RAF nella seconda guerra mondiale", "text": "Aerei impiegati dalla RAF e dalla Fleet Air Arm durante la Seconda guerra mondiale."}
{"id": "240151", "revid": "104485", "url": "https://it.wikipedia.org/wiki?curid=240151", "title": "Writing", "text": ""}
{"id": "240152", "revid": "3115", "url": "https://it.wikipedia.org/wiki?curid=240152", "title": "Wifredo Lam", "text": "Biografia.\nWifredo Lam nacque a Sagua la Grande, un comune situato nella provincia cubana di Villa Clara, ottavo figlio di un ricco commerciante cinese ottantaquattrenne e di una madre di origini afro-europee. All'inizio dell'autunno del 1923 si imbarc\u00f2 per la Spagna dove visse per 14 anni.\nNel 1929 spos\u00f2 Eva Piris da cui ebbe un figlio. Nel 1931 Eva e suo figlio morirono di tubercolosi. Nel 1938 Lam conobbe Pablo Picasso ed ebbe modo di conoscere gli amici del pittore (Joan Mir\u00f3, Fernand L\u00e9ger, Henri Matisse, Paul \u00c9luard, Georges Braque). Nel 1941 lasci\u00f2 l'Europa per Cuba con Andr\u00e9 Breton che desiderava andare a New York. Ma, mentre pensava di ritrovare la sua isola natale, venne internato per quaranta giorni su una piccola isola della Martinica. Malgrado tutto fece la conoscenza d'Aim\u00e9 C\u00e9saire di cui divent\u00f2 amico. Dopo avere soggiornato per dieci anni sull'isola, a cinquant'anni, si trasfer\u00ec definitivamente a Parigi (soggiornando spesso in Italia, ad Albisola dove aveva una villa studio, e dove lavorava opere in ceramica), mor\u00ec a Parigi, Fidel Castro in accordo con la moglie Lou esaud\u00ec il desiderio di Wifredo Lam di essere sepolto a Cuba, creando anche il MUSEO WIFREDO LAM all'Avana.\nIl rapporto con l'Italia.\nPassava lunghi periodi ad Albissola Marina, talvolta da solo, altre volte con la moglie (la Pittrice Svedese Lou Laurin), altre volte ancora con la numerosa prole, tutta di sesso maschile, ospitando grandi personalit\u00e0. Per Albissola Marina, che ha intitolato una piazza a suo nome, Wifredo Lam ha anche eseguito un disegno per la realizzazione di un mosaico della celebre \"Passeggiata degli artisti\". Negli anni settanta, la Rai realizz\u00f2 il documentario \"Vita e opere del pittore afro-cubano Wifredo Lam\", trasmesso molti anni dopo su Rai3.\nI figli di Lam sono tornati ad Albissola per varie Occasioni, come - per esempio - l'Inaugurazione della Piazza suddetta, o \"Albissola Comixcs\".\nLo stile pittorico.\nLo stile di Lam \u00e8 la somma delle numerose correnti pittoriche incontrate durante i suoi lunghi viaggi: le sue opere sono caratterizzate da tratti simili a quelli dei graffiti primitivi ma si mescolano anche leggeri influssi cubisti, il tutto mescolato in un'atmosfera surrealista.\nIl quadro pi\u00f9 famoso e rappresentativo di Lam \u00e8 \"La giungla\" (1942).\nEbbe il merito di essere stato il primo artista non bianco a vantare un riconoscimento ufficiale all'interno della storiografia dell'arte occidentale. Considerato, insieme a Ren\u00e9 Portocarrero, il maggior artista cubano, \u00e8 stato esponente del movimento chiamato \"Negrismo\"."}
{"id": "240153", "revid": "196390", "url": "https://it.wikipedia.org/wiki?curid=240153", "title": "Maroons", "text": ""}
{"id": "240155", "revid": "6923", "url": "https://it.wikipedia.org/wiki?curid=240155", "title": "Tanutamani", "text": "Biografia.\nTanuatamon fu l'ultimo sovrano della XXV dinastia e regn\u00f2 circa otto anni. Non \u00e8 citato nelle liste di Manetone ma il suo nome compare negli annali assiri. Figlio di Shabataka e nipote di Taharqa sal\u00ec al trono alla morte dello zio dopo un anno di coreggenza.\nTesto principale per la conoscenza degli avvenimenti del regno di questo sovrano \u00e8 la cosiddetta \"Stele del sogno\" (nome che sembra voler collegare Tanuatamon con Thutmose IV) eretta dal sovrano stesso.\nTanuatamon, approfittando delle circostanze che trattenevano l'esercito assiro lontano dall'Egitto decise di tentare di riconquistare la valle del Nilo e pertanto discese il fiume fino a Tebe dove venne accolto come un liberatore da Montuemhat e dalla \"Divina Sposa di Amon\" Shapenewpet II.\nForte dell'appoggio della tebaide il sovrano prosegu\u00ec la marcia verso nord e sconfisse, nei pressi di Menfi, i \"principi della rivolta\" ossia i dinasti egizi rimasti fedeli al sovrano assiro. Nella battaglia cadde Necho I di Sais considerato il fondatore della XXVI dinastia.\nNella \"Stele del sogno\" il sovrano descrive l'omaggio resogli dai principi del Basso Egitto, guidati da Peqrur di Per Soped, tra i principi risulta mancante Psammetico I di Atribi, figlio di Necho I.\nIl trionfo fu di breve durata: Ashshurbanipal ritorn\u00f2 rapidamente in Egitto dove, dopo aver sconfitto Tanuatamon riconquist\u00f2 Menfi e saccheggi\u00f2 Tebe, portandone via il tesoro del tempio di Karnak e dividendo tutto in territorio in piccole signorie a lui fedeli.\nTanuatamon si rifugi\u00f2 a Napata dove mor\u00ec nel 656 a.C. I suoi successori non tentarono pi\u00f9 di riconquistare la sovranit\u00e0 sull'Egitto e continuarono a regnare sulla Nubia spostando ancora pi\u00f9 a sud la loro sfera d'influenza fino a dare vita a quello che sar\u00e0 conosciuto come Regno di Meroe."}
{"id": "240156", "revid": "1983214", "url": "https://it.wikipedia.org/wiki?curid=240156", "title": "Palenque (disambigua)", "text": ""}
{"id": "240158", "revid": "767487", "url": "https://it.wikipedia.org/wiki?curid=240158", "title": "Ordet - La parola", "text": "Ordet - La Parola (\"Ordet\") \u00e8 un film del 1955 diretto da Carl Theodor Dreyer.\nIspirato all'omonima opera teatrale del pastore protestante Kaj Munk, \u00e8 il penultimo lungometraggio del celebre regista danese, sicuramente tra le sue opere di maggior fortuna.\nLa pellicola ottenne vari premi, tra i quali spicca il Leone d'oro alla Mostra del cinema di Venezia del 1955.\nTrama.\nMorten, il patriarca della benestante famiglia Borgen, vive un momento di crisi profonda nel suo rapporto con Dio: il primo figlio Mikkel non crede, il secondo, Johannes, studente di teologia di Kierkegaard, \u00e8 in preda ormai da tempo a turbe mistiche che lo portano a predicare come fosse una reincarnazione del Messia, mentre il terzo, Anders, \u00e8 pronto a sposarsi con una ragazza che \u00e8 figlia del pi\u00f9 fervente sostenitore della confessione a lui avversa.\nA dispensare la necessaria serenit\u00e0 nella fattoria Borgen c'\u00e8 la premurosa Inger, moglie di Mikkel, madre di due bambine e incinta di quel maschietto che Morten ha tanto chiesto al Signore.\nProprio mentre Morten ha una violenta lite col padre della promessa sposa di Anders, Inger partorisce il bimbo morto e, dopo qualche ora di agonia, muore anche lei.\nLa tragedia colpisce personalmente la coscienza di ognuno e non solo appiana le liti precedenti, ma, agli occhi di tutti, restituisce la ragione a Johannes.\nNel silenzio del dolore, nella stanza illuminata dall'intensa luce dell'estate danese, mentre sono tutti raccolti attorno alla salma, Johannes, spinto dalla fede della piccola Maren, chiede ed ottiene la resurrezione di Inger.\nProduzione.\nSoggetto.\nIl giovane Kaj Munk scrisse l'opera teatrale in 4 atti \"Ordet\" in soli cinque giorni, commosso dalla vicenda di una giovane morta di parto. La prima rappresentazione teatrale si tenne a Copenaghen il 2 settembre 1932 e riscosse subito successo e l'apprezzamento di Dreyer. Kaj Munk aveva pensato ad Henrik Malberg per la parte di Morten Borgen. Ma l'attore, sotto contratto con un altro teatro, non pot\u00e9 aderire al progetto. 23 anni dopo, ormai ottantenne, Henrik Malberg interpret\u00f2 la parte nel film di Dreyer.\nL'opera teatrale di Munk era gi\u00e0 stata portata sullo schermo nel 1943 da parte dello svedese Gustaf Molander. Film intitolato anch'esso \"Ordet\", aveva come protagonista Victor Sj\u00f6str\u00f6m e fu distribuito in Danimarca solo dopo la guerra.\nCast.\nL'attore Preben Lerdorff Rye per l'interpretazione di Johannes Borgen, prese spunto da un malato di mente ricoverato in un ospedale psichiatrico con il quale era venuto a contatto preparandosi per il ruolo. In particolare prese da lui il tono di voce querulo utilizzato poi nel film dal personaggio e che viene mantenuto anche nel doppiaggio italiano seppur con minor enfasi dell'originale.\nRiprese.\nGli esterni sono stati girati a Veders\u00f8, piccolo villaggio sulla costa occidentale dello Jutland nel quale Munk esercit\u00f2 da giovane l'attivit\u00e0 di pastore protestante.\nAccoglienza.\nCritica.\nL'austerit\u00e0 dell'ambientazione, essenziale sia negli interni che nei pochi esterni, la collocazione in uno spazio-tempo indefinito, il rigore formale e la lentezza tipici del cinema di Dreyer, conferiscono quel tono solenne che scena dopo scena ci prepara al commovente finale nel quale la sacralit\u00e0 della resurrezione della donna si scioglie e si confonde con la carnalit\u00e0 dell'abbraccio con il marito.\nLa fede incontaminata e senza pregiudizi di una bambina arriva laddove la ragione degli adulti non permetter\u00e0 mai di arrivare.\n\"Ordet\" \u00e8 considerato uno dei cinque capolavori di Dreyer (gli altri sono \"La passione di Giovanna d'Arco\", \"Vampyr - Il vampiro\", \"Dies Irae\" e \"Gertrud\") e molti critici lo inseriscono tra le pellicole migliori della storia del cinema."}
{"id": "240160", "revid": "365417", "url": "https://it.wikipedia.org/wiki?curid=240160", "title": "Volontari del soccorso della Croce Rossa Italiana", "text": "I volontari del soccorso (Vv.d.S) erano una delle sei componenti della Croce Rossa Italiana, formata come altre componenti, da personale civile che prestava servizio in maniera volontaria e non retribuita. Questa, come le altre componenti civili, \u00e8 stata sciolta nel 2012, facendo confluire tutti i volontari nella cosiddetta \"componente unica civile\". Esistono invece ancora due componenti ausiliare delle forze armate dell'Esercito Italiano denominate Corpo delle Infermiere Volontarie della Croce Rossa Italiana e Corpo militare volontario della Croce Rossa Italiana.\nLa storia.\nL'origine dei primi gruppi di soccorritori volontari in seno alla Croce Rossa si fa risalire al 1866, quando autonomamente si formarono le prime squadre di civili che prestavano assistenza volontaria ai feriti. Se ne ha notizia dal \"Rendiconto morale ed economico del Comitato Milanese di soccorso ai militari feriti e malati in tempo di guerra presentato dalla Presidenza ed approvato nell'adunanza generale del Comitato il 25 novembre 1866\".\nLe attivit\u00e0.\nAttualmente con circa 1100 gruppi sparsi in tutto il territorio nazionale sono la componente pi\u00f9 numerosa della Croce Rossa Italiana. Svolge differenti tipi di attivit\u00e0 tra le quali il servizio trasporto infermi, il primo soccorso e il pronto soccorso con i vari servizi sanitari di urgenza-emergenza 118 di diverse regioni italiane, attivit\u00e0 socio-assistenziali (tra le quali le squadre per l'emergenza psicologica), l'educazione sanitaria (con l'organizzazione di corsi per la popolazione civile), la protezione civile, il soccorso in mare, in grotta e in montagna, la diffusione del Diritto internazionale umanitario, emergenze in territorio nazionale e internazionale legate a calamit\u00e0 naturali o disastri. Diverse attivit\u00e0, soprattutto quelle socio-assistenziali, vengono svolte in ausilio con i pionieri della Croce Rossa Italiana data la forte vocazione a tali attivit\u00e0 deputate alla componente giovane.\nLa formazione.\nL'et\u00e0 minima per entrare a far parte dei volontari del soccorso \u00e8 18 anni, prima di tale et\u00e0 \u00e8 possibile comunque entrare a far parte della Croce Rossa Italiana iscrivendosi nella componente giovane della Croce Rossa Italiana (pionieri della Croce Rossa Italiana) gi\u00e0 dall'et\u00e0 di 14 anni.\nOltre ad essere in possesso di particolari requisiti psicofisici, i volontari del soccorso devono essere formati tramite un corso modulare teorico-pratico di primo soccorso.\nIl corso si suddivide in moduli che preparano il volontario all'espletamento delle diverse attivit\u00e0.\nIl modulo BASE si articola in una parte teorico/informativa C.R.I. dedicata alle attivit\u00e0 istituzionali CRI quali nozioni di Diritto internazionale umanitario, storia della Croce Rossa, nozioni sulle attivit\u00e0 socio assistenziali, nozioni su la protezione civile; ed una parte teorico/pratica costituita dal corso BEPS (Brevetto europeo di primo soccorso) che comprende nozioni di anatomia, fisiologia e patologia, rianimazione cardiopolmonare.\nAl termine di questo modulo \u00e8 previsto un test teorico pratico per verificare l'apprendimento dell'aspirante, seguito da un tirocinio di almeno 10 ore.\nTale corso permette l'accesso alla componente dei volontari del soccorso e d\u00e0 la possibilit\u00e0 di specializzarsi nei vari settori previsti.\nPer quanto riguarda in modo specifico per la parte sanitaria vi erano 2 moduli consequenziali al corso BASE, ovvero il modulo O.T.I. e il modulo O.S.E.S. che sono stati sostituiti da un unico corso denominato P.S.T.I.\nIl modulo P.S.T.I. prevede ulteriori approfondimenti sul BLS (quale il PBLS, BLS pediatrico) e prepara il Volontario al servizio di Emergenza Urgenza che di solito si svolge in supporto alle A.S.L. o alle Aziende Ospedaliere responsabili del Servizio Sanitario di Urgenza ed Emergenza (118). Al termine del corso vi \u00e8 l'esame finale (scritto, orale pi\u00f9 pratiche) che permette l'ottenimento della certificazione CRI P.S.T.I. Durante il corso di formazione l'aspirante volontario seguir\u00e0 un tirocinio di durata variabile ma superiore a 30 ore in ambulanza. In alcune regioni \u00e8 anche previsto un ulteriore esame certificativo, a seconda della norma regionale vigente nell'ambito del servizio 118, a cura del personale della centrale operativa 118 competente per territorio.\nLa formazione del volontario del soccorso, cos\u00ec come quella di tutti i volontari della Croce Rossa Italiana, \u00e8 soggetta alle OO.CC. 253/09 del 26 agosto 2009 - 267/09 del 4 settembre 2009 - 79606/09 del 6 novembre 2009.\nLa formazione P.S.T.I. (Pronto soccorso trasporto infermi) a partire dal 2012 \u00e8 stata sostituita da un corso di formazione denominato T.S.S.A. (Trasporto sanitario e soccorso in ambulanza).\nI gradi.\nI gradi sono rappresentati apposti sul petto della divisa operativa.\nModifica delle Componenti.\nAttualmente i volontari della Croce Rossa Italiana sono organizzati in una componente civile e due ausiliarie delle forze armate. Ai sensi dell'ordinanza del commissario straordinario n. 0567-12 del 3 dicembre 2012, con cui \u00e8 stato approvato il regolamento dei volontari, \u00e8 stata sancita la scomparsa definitiva delle diverse classificazioni delle componenti civili della Croce Rossa Italiana. Non esistono pi\u00f9 le precedenti categorizzazioni della componente civile (Volontari del Soccorso, Volontarie del Comitato nazionale femminile, Pionieri, Donatori di sangue): tali ex componenti vengono raggruppate nella categoria pi\u00f9 generica dei \"volontari CRI\". Inoltre, il d.lgs. 178/2012 ha statuito altres\u00ec che i membri dei Corpi militari della Croce Rossa Italiana sono soci di diritto della nuova associazione, concorrendo a svolgere le sue stesse attivit\u00e0."}
{"id": "240161", "revid": "1565807", "url": "https://it.wikipedia.org/wiki?curid=240161", "title": "Fucinatura", "text": ""}
{"id": "240162", "revid": "400694", "url": "https://it.wikipedia.org/wiki?curid=240162", "title": "John O. Pastore", "text": "Biografia.\nNato a Providence, capitale dello Stato del Rhode Island, Pastore si laure\u00f2 in legge alla Northeastern University nel 1931 ed esercit\u00f2 la professione di avvocato nella citt\u00e0 natale.\nJohn Pastore fu eletto alla \"Camera dei Rappresentanti del Rhode Island\" nel 1935 e vi rimase fino al 1937. Ricopr\u00ec la carica di assistente del procuratore generale dello Stato dal 1937 al 1938 e successivamente dal 1940 al 1944. In quello stesso anno fu eletto vice governatore del Rhode Island. Infine nel 1946 fu eletto governatore del Rhode Island e venne rieletto nel 1948.\nNel 1950 fu eletto al Senato degli Stati Uniti in una speciale elezione tenutasi per sostituire il senatore J. Howard McGrath, che si era dimesso. Pastore fu rieletto alla carica di senatore nel 1952, nel 1958, nel 1964 e nel 1970.\nNel 1976 si ritir\u00f2 dalla vita politica e visse a Cranston fino alla morte, dovuta ad un'insufficienza renale e avvenuta il 15 luglio del 2000."}
{"id": "240165", "revid": "122331541", "url": "https://it.wikipedia.org/wiki?curid=240165", "title": "Stampaggio", "text": "Lo stampaggio \u00e8 un nome collettivo per vari processi di produzione industriale eterogenei che hanno in comune il fatto di usare come utensile una forma permanente detta stampo.\nStampaggio di lamiere.\nTrasformazione plastica di lamiere, in origine mediante un utensile composto da punzone e matrice, oggi anche mediante idroformatura."}
{"id": "240166", "revid": "125680893", "url": "https://it.wikipedia.org/wiki?curid=240166", "title": "Quid est veritas?", "text": "La frase latina Quid est veritas?, tradotta letteralmente, significa \u00abChe cos'\u00e8 la verit\u00e0?\u00bb.\nLa frase si trova nella Vulgata, per la precisione nel \"Vangelo secondo Giovanni\" (), ed \u00e8 pronunciata da Ponzio Pilato durante il suo interrogatorio a Ges\u00f9. In questo passo Pilato chiede a Ges\u00f9 di confermare la sua dichiarazione di \u00abrendere testimonianza alla verit\u00e0\u00bb. Dopo di ci\u00f2, Pilato proclama alle masse di non riscontrare in Ges\u00f9 nessuna colpa.\nIl brano, in lingua greca, \u00e8 attestato nel Papiro P52, risalente alla prima met\u00e0 del II secolo. Il significato della domanda \u00e8 stato oggetto di dibattiti tra studiosi testamentari, che per\u00f2 non sono giunti a solide conclusioni. La domanda di Pilato potrebbe essere intesa come uno scherno, se si considera il processo una farsa, o potrebbe significare che la verit\u00e0 \u00e8 difficile da accertare.\nAnalisi.\nIl passo neotestamentario riflette la tradizione cristiana dell'\"incolpevolezza di Ges\u00f9\" alla corte di Pilato. L'innocenza di Ges\u00f9 \u00e8 importante nel Vangelo di Giovanni, dato che lo enfatizza quale Agnello di Dio.\nSi noti che Ges\u00f9, sebbene non risponda alla domanda di Pilato (forse perch\u00e9 Pilato \"usc\u00ec di nuovo\" prima di dargli la possibilit\u00e0 di rispondere), crede di sapere la risposta. Durante la sua preghiera nel Getsemani, Ges\u00f9 dice a Dio, \"Consacrali nella verit\u00e0. La tua parola \u00e8 verit\u00e0.\" ()\nOltre all'incolpevolezza di Ges\u00f9, questo versetto riflette anche il rifiuto della verit\u00e0 di Dio: Ges\u00f9, il testimone di verit\u00e0, venne respinto, ignorato e condannato.\nRiferimenti letterari.\nQuesto versetto \u00e8 stato ampiamente citato e riportato nella cultura e letteratura occidentali, in particolare in ambito filosofico. Per quanto con la domanda di Pilato - sia che venga intesa filosoficamente, ironicamente, retoricamente, o nata da frustrazione per la mancanza di una semplice risposta - non sia affatto la prima volta che qualcuno mette in discussione la natura della verit\u00e0, la frase \u00e8 stata nominata spesso come un significativo verificarsi di tale ricorrenza.\nFrancesco Bacone usa questo pensiero per iniziare il suo saggio \"Of Truth (Sulla Verit\u00e0)\", affermando che Pilato \"non rimase ad aspettare una risposta\". Propone la frase per introdurre il suo tema come affermazione di fede.\nFriedrich Nietzsche ne fa un nodo della sua critica al cristianesimo nel suo L'Anticristo:\nQuesta domanda \u00e8 posta da Jonathan Swift Somers (una specie di Ponzio Pilato) all'aspirante \"profeta\" Oaks Tutt ne Antologia di Spoon River: come nel Vangelo secondo Giovanni, non vi \u00e8 una risposta.\nIl filosofo analitico inglese John L. Austin apre con lo stesso aneddoto il proprio saggio \"Truth\", parte di un simposio a due del 1950 con il collega Peter F. Strawson, senza citare Bacone e senza dire che Pilato in quell'occasione si rivolgeva a Ges\u00f9, n\u00e9 ricordano, per questo, che Cristo -nel Vangelo di Luca- aveva detto di essere egli stesso la Verit\u00e0.\nMichail Bulgakov fittiziamente espande il rapporto tra Pilato e Ges\u00f9 nel suo romanzo \"Il Maestro e Margherita\". Un riferimento specifico a arriva nel Capitolo 2 del romanzo, dal titolo \"Ponzio Pilato\", in cui egli chiede la stessa domanda: \"Che cos'\u00e8 la verit\u00e0?\" ad un Ges\u00f9 romanzato di nome Jeshua Ha-Nozri.\nCuriosit\u00e0.\nDon Anacleto Bendazzi riporta una curiosit\u00e0: la domanda di Pilato non richiedeva risposta da parte di Ges\u00f9, perch\u00e9 essa era implicita nella domanda. Infatti, facendo l'anagramma di \"Quid est veritas?\" risulta: \"est vir qui adest\" (\u00e8 l'uomo qui davanti a te). Tuttavia, lo scioglimento dell'anagramma \u00e8 di solito attribuito ad Agostino d'Ippona."}
{"id": "240167", "revid": "51032", "url": "https://it.wikipedia.org/wiki?curid=240167", "title": "Radula", "text": "La radula \u00e8 una struttura anatomica presente nell'apparato buccale dei molluschi, utilizzata per la rimozione del cibo dal fondale e per la masticazione. Si tratta di una struttura retrattile, un nastro chitinoso, ricoperto da varie file di dentelli duri e ricurvi, che poggia su una base cartilaginea. A volte \u00e8 usata per raggiungere il cibo, come nella specie Naticarius stercusmuscarum che la utilizza, assieme ad una secrezione acida, per praticare un foro circolare nella conchiglia che protegge la preda.\n\u00c8 presente ad esempio nelle chiocciole e nelle patelle. In particolare i calamari la utilizzano per fare a pezzi la preda prima che essa raggiunga l'esofago. \nLa radula ha una grande importanza diagnostica dal punto di vista tassonomico, essendo diversa da specie a specie; non essendo soggetta a decomposizione, come le parti molli, ed essendo facilmente estraibile dal corpo essiccato, il suo esame \u00e8 sovente determinante per poter stabilire l'esatta attribuzione di una specie.\nNelle specie erbivore la radula fuoriesce dalla cavit\u00e0 buccale del mollusco e \"gratta\" il substrato, staccando piccole particelle organiche che vengono ingerite e digerite. Gli organismi che usano questo tipo di cattura del cibo vengono chiamati raschiatori. La radula di alcuni gasteropodi predatori (per esempio \"Conus\") possiede denti acuminati, collegati a ghiandole velenose, usati per trafiggere le prede.\nMorfologia.\nIl nastro radulare si forma nel sacco radulare, posto nella parte pi\u00f9 interna della massa buccale. Questo nastro poggia su di un cuscinetto muscolare, detto odontoforo, responsabile della protrusione e retrazione dell'organo. Sul nastro sono situati i denti, disposti in file parallele e trasversali rispetto al nastro. I denti possono avere varie forme: in alcune specie sono stretti e appuntiti come aghi, mentre in altre sono larghi con delle cuspidi. La cuspide centrale, di solito pi\u00f9 grande delle altre, viene chiamata \"mesocono\", mentre le cuspidi poste verso la parte intermedia del dente prendono il nome di \"endoconi\" e quelle poste verso il margine esterno \"ectoconi\". Normalmente ogni fila di denti ripete precisamente il numero e la forma dei denti della fila precedente e di quella successiva. Il dente centrale di ogni fila, se presente, viene chiamato \"dente rachidiano\". Di norma la forma e posizione dei denti di una fila \u00e8 simmetrica rispetto al dente rachidiano, ovvero alla posizione centrale. Le dimensioni dei denti solitamente diminuiscono dal centro della fila verso l'esterno. Il gruppo di denti posti vicino al dente rachidiano vengono detti \"denti laterali\", mentre quelli posti all'estremita esterna sono chiamati \"denti marginali\". \nFormula radulare.\nIl numero dei denti di ogni fila della radula \u00e8 un carattere distintivo importante e viene usualmente schematizzato nella cosiddetta \"formula radulare\". Si tratta di una sequenza, analoga alla formula dentaria, in grado di rappresentare schematicamente e visualizzare con immediatezza il numero e il tipo dei denti.\u00c8 composta in genere da cinque cifre, il valore di ogni cifra pu\u00f2 essere \"0\" (assenza di quel tipo di dente) o qualsiasi altro valore numerico (pari al numero di denti di un determinato tipo); il termine \"n\" indica un numero di denti variabile o molto elevato.\nPer esempio la formula:\n&lt;br&gt;\nsta a indicare la presenza di un dente rachidiano centrale, due denti laterali (uno per parte) e due denti marginali (uno per parte), mentre la formula:\n&lt;br&gt;\nindica la presenza di un dente rachidiano centrale, l'assenza di denti laterali e la presenza di due denti marginali (uno per parte).Altro esempio:\n&lt;br&gt;\nla formula indica l'assenza del dente rachidiano, la presenza di un numero elevato di denti laterali, e l'assenza di denti marginali (in questo caso lo \"0\" alle due estremit\u00e0 della formula pu\u00f2 essere omesso).\nTipi di radula.\nIn base al numero, la disposizione e la forma dei denti si distinguono sei principali tipi di radula:"}
{"id": "240170", "revid": "1718925", "url": "https://it.wikipedia.org/wiki?curid=240170", "title": "Forgiatura", "text": "La forgiatura o fucinatura \u00e8 un processo di produzione industriale di trasformazione per deformazione plastica di pezzi metallici a sezione varia, solitamente portati ad alta temperatura (superiore alla temperatura di ricristallizzazione) e lavorati quindi con ripetuti colpi di un maglio o una pressa per forgiatura, che cambiano permanentemente la forma del pezzo, senza portarlo a rottura.\nSi tratta di lavorazioni di stampaggio a caldo dei metalli o leghe metalliche partendo da un semilavorato portato a condizioni di maggior plasticit\u00e0 (effetto dato dalla temperatura), ad esempio una billetta o un lingotto. La forgiatura/fucinatura sono lavorazioni molto diverse dalla pressofusione o dalla fusione in forme a perdere dove il materiale \u00e8 portato allo stato liquido.\nAd esempio per un acciaio la lavorazione avviene in corrispondenza della transizione da ferrite (soluzione solida interstiziale costituita da ferro alfa e carbonio) ad austenite (soluzione solida interstiziale costituita da ferro gamma e carbonio).\nLo scopo di tale lavorazione \u00e8 la produzione di sbozzati e semilavorati massivi, che saranno poi successivamente portati a dimensione finale tramite lavorazioni alle macchine utensili o tramite pi\u00f9 precise e successive lavorazioni per deformazione plastica.\nEffetti.\nL'affinamento del grano cristallino metallico austenitico (gamma), tramite le pressioni applicate ad alte temperature si frattura in pi\u00f9 parti. Sui confini del grano comincia poi con il raffreddamento la trasformazione in perlite (il carbonio ha una maggiore solubilit\u00e0 nel solido di ferro gamma e durante la trasformazione precipita aggregandosi in Fe3C, formando lamelle di cementite e ferrite variamente mescolate fra loro: la perlite).\nLa resistenza meccanica del materiale forgiato rispetto al perlitico normale aumenta per due effetti:\nForgiatura a stampo.\nUna variante della forgiatura \u00e8 la forgiatura a stampo chiuso, detta anche stampaggio.\nConsiste nella trasformazione di pezzi mediante una pressa, il cui utensile \u00e8 costituito da due stampi che, oltre a modificare metallurgicamente la lega in lavorazione, imprimono una geometria al pezzo lavorato, determinata dalla forma degli stampi stessi."}
{"id": "240173", "revid": "339392", "url": "https://it.wikipedia.org/wiki?curid=240173", "title": "John Orlando Pastore", "text": ""}
{"id": "240175", "revid": "729019", "url": "https://it.wikipedia.org/wiki?curid=240175", "title": "Georg Hackl", "text": "\u00c8 uno dei pi\u00f9 grandi campioni della storia dello slittino, tre volte campione olimpico, tre volte mondiale e cinque volte europeo nonch\u00e9 vincitore di due trofei di Coppa del Mondo e di 34 prove di Coppa del Mondo nella disciplina del singolo.\nBiografia.\nInizi\u00f2 a praticare lo slittino a scuola, durante le lezioni di educazione fisica.\nVinse la sua prima medaglia a , quando arriv\u00f2 secondo dietro a Jens M\u00fcller (DDR), mentre arriv\u00f2 quarto nel doppio. Poich\u00e9 aveva difficolt\u00e0 in partenza, venne costruita per lui una rampa dove allenarsi nell'impianto di K\u00f6nigssee.\nVinse poi tre medaglie d'oro consecutive a , e . Sia nel 1992 sia nel 1994 batt\u00e9 l'austriaco Markus Prock con un distacco minimo (corrispondente, la seconda volta, a soli 35 centimetri su 5,6\u00a0km complessivi di percorso). Nel 1998 segn\u00f2 il miglior tempo in tutte e quattro le manches della gara, per la prima volta nella storia delle Olimpiadi. Nel 1998 le squadre degli Stati Uniti e del Canada protestarono perch\u00e9 gli scarponi aerodinamici speciali di Hackl (prodotti dalla casa tedesca Adidas) non erano stati resi disponibili a tutti gli atleti, ma il reclamo fu respinto dai giudici di gara.\nAi Giochi olimpici di Salt Lake City 2002 arriv\u00f2 secondo dietro all'italiano Armin Z\u00f6ggeler e conquist\u00f2 cos\u00ec la sua quinta medaglia olimpica in cinque edizioni diverse, il primo atleta ad ottenere questo risultato in tutta la storia delle Olimpiadi estive e invernali. Partecip\u00f2 anche ai Giochi olimpici di Torino 2006, terminando al 7\u00ba posto.\n\u00c8 uno dei soli sei atleti che hanno vinto 3 medaglie d'oro consecutive ai Giochi olimpici invernali, insieme con lo svedese Gillis Grafstr\u00f6m (1920-28) e la norvegese Sonja Henie (1928-36) nel pattinaggio di figura, il tedesco dell'est Ulrich Wehling (1972-80) nella combinata nordica, la statunitense Bonnie Blair (1988-94) nel pattinaggio di velocit\u00e0 e il norvegese Bj\u00f8rn D\u00e6hlie (1992-98) nello sci di fondo.\nNella specialit\u00e0 singolo ha vinto inoltre i campionati mondiali nel 1989, 1990 e 1997, ed i campionati europei nel 1988 e 1990.\nNella specialita doppio detiene una medaglia d'argento mondiale conseguita nel 1987 a Igls e due secondi posti nella classifica generale di Coppa del mondo ottenuti nella stagioni 1986\u201387 e 1987\u201388 in coppia con Stefan Ilsanker.\nCome riconoscimento di questa strepitosa carriera, nel gennaio 2013 \u00e8 stato introdotto nella Hall of Fame della Federazione Internazionale di Slittino.\nAttualmente \u00e8 responsabile delle slitte degli assi tedeschi Felix Loch, Natalie Geisenberger e il duo Wendl/Arlt.\nCuriosit\u00e0.\nHa vinto anche le gare singole di wok nei campionati mondiali del 2004 e del 2005.\nNel 2002 si \u00e8 candidato alle elezioni regionali bavaresi con la CSU, risultando il secondo tra gli eletti per numero di voti."}
{"id": "240177", "revid": "1613185", "url": "https://it.wikipedia.org/wiki?curid=240177", "title": "Orosius D 23 sup.", "text": "Il codice D 23 sup. con la \"Chronicon\" di Orosio \u00e8 un codice miniato del VII secolo proveniente dallo \"scriptorium\" di Bobbio e ora conservata alla Biblioteca Ambrosiana di Milano.\nIl codice, in onciale, presenta lettere iniziali allungate e decorate con puntini rossi, mentre le altre lettere dell'incipit sono campite in rosso-arancio.\nIl frontespizio ha una pagina con decorazione \"a tappeto\", secondo lo stile della miniatura insulare, ovvero una decorazione a piena pagina, con colori giallo, rosso-arancio e verde a motivi di cerchi concentrici eseguiti a compasso, entro una cornice rettangolare con decorazione geometrica e a intreccio."}
{"id": "240180", "revid": "22947060", "url": "https://it.wikipedia.org/wiki?curid=240180", "title": "Jus cogens", "text": ""}
{"id": "240187", "revid": "16066", "url": "https://it.wikipedia.org/wiki?curid=240187", "title": "Kilotone", "text": ""}
{"id": "240188", "revid": "14894", "url": "https://it.wikipedia.org/wiki?curid=240188", "title": "Orosio Ambrosiano", "text": ""}
{"id": "240189", "revid": "9", "url": "https://it.wikipedia.org/wiki?curid=240189", "title": "Pronto Soccorso", "text": ""}
{"id": "240190", "revid": "991694", "url": "https://it.wikipedia.org/wiki?curid=240190", "title": "Fusione (industria)", "text": ""}
{"id": "240191", "revid": "991694", "url": "https://it.wikipedia.org/wiki?curid=240191", "title": "Colata", "text": ""}
{"id": "240194", "revid": "125039750", "url": "https://it.wikipedia.org/wiki?curid=240194", "title": "Incidente della funivia del Cermis", "text": "Lincidente della funivia del Cermis, spesso definito dagli organi di informazione come la strage del Cermis, si riferisce ai fatti avvenuti il 3 febbraio 1998 quando un aereo militare statunitense Grumman EA-6B Prowler della United States Marine Corps, volando a una quota inferiore a quanto concesso e in violazione dei regolamenti, tranci\u00f2 il cavo della funivia del Cermis, facendo precipitare la cabina e provocando la morte dei venti occupanti.\nL'incidente \u00e8 avvenuto nei pressi di Cavalese, localit\u00e0 sciistica delle Dolomiti a nord-est di Trento, in Val di Fiemme, durante manovre effettuate dai piloti statunitensi per \"divertirsi\" e \"riprendere filmati del panorama\". Joseph Schweitzer, uno dei due piloti statunitensi coinvolti nell'incidente, nel 2012 confess\u00f2 di aver distrutto, al suo ritorno alla base, il nastro video che avrebbe consentito di svelare la verit\u00e0 sull'incidente.\nIl capitano Richard J. Ashby, pilota dell'aereo, e il suo navigatore furono sottoposti a processo negli Stati Uniti e assolti dalle accuse di omicidio preterintenzionale e omicidio colposo rispettivamente, omicidio involontario e per negligenza secondo l'ordinamento statunitense. In seguito furono riconosciuti colpevoli di ostruzione alla giustizia e condotta inadatta a un ufficiale per aver distrutto il nastro video registrato sull'aereo e pertanto congedati d'autorit\u00e0 dal corpo dei Marines. Il disastro e l'assoluzione dei piloti compromisero le relazioni tra Stati Uniti e Italia.\nLa cronaca.\nIl 3 febbraio 1998 alle 14:36 un Grumman EA-6B Prowler del corpo dei Marines decoll\u00f2 dalla base aerea di Aviano. Il piano del velivolo, pilotato dal capitano Richard Ashby, era di svolgere un volo di addestramento a bassa quota.\nAlle ore 15:12:51 l'aereo tranci\u00f2 le funi del tronco inferiore della funivia del Cermis. La cabina della funivia, con venti persone, precipit\u00f2 da un'altezza di circa 150 metri schiantandosi al suolo dopo un volo di sette secondi. Il velivolo, danneggiato all'ala e alla coda, fu comunque in grado di tornare alla base.\nNella strage morirono i 19 passeggeri e il manovratore, cittadini di paesi europei: tre italiani, sette tedeschi, cinque belgi, due polacchi, due austriaci e un olandese.\nI media italiani diedero forte risalto all'episodio e \nI video registrati dai soldati americani vennero inoltre eliminati, per non lasciare traccia della condizione nella quale il pilota guidava il mezzo\nL'inchiesta.\nNonostante la presenza di testimoni, la dinamica dei fatti non apparve subito chiara. Solo la prontezza dei magistrati trentini, che sequestrarono immediatamente l'aereo incriminato nella base di Aviano, permise di chiarire le responsabilit\u00e0: l'aereo era gi\u00e0 pronto per essere smontato e riparato. La dinamica pot\u00e9 essere provata quando all'interno del taglio sull'impennaggio di coda furono trovati resti della fune troncata.\nI pubblici ministeri italiani chiesero di processare in Italia i quattro marines dell'equipaggio, ma il giudice per le indagini preliminari di Trento ritenne che, in forza della convenzione di Londra del 19 giugno 1951 sullo status dei militari NATO, la giurisdizione sul caso dovesse riconoscersi alla giustizia militare statunitense. Anche la Procura militare di Padova apr\u00ec un'inchiesta per accertare eventuali responsabilit\u00e0 da parte del Comandante italiano che aveva autorizzato il volo che caus\u00f2 la tragedia. Nell\u2019ambito di tali indagini, il Procuratore militare di Padova Maurizio Block chiese anche l\u2019esibizione di taluni documenti ancora coperti dal segreto di Stato, che gli furono concessi. Tuttavia l'indagine non port\u00f2 ad evidenziare alcuna responsabilit\u00e0 a carico del comandante della base pro-tempore. Inizialmente tutti e quattro i membri dell'equipaggio furono indagati, ma solo il capitano Richard Ashby, il primo pilota, e il capitano Joseph Schweitzer, il suo navigatore, comparirono effettivamente davanti al tribunale militare americano per rispondere dell'accusa di omicidio colposo. L'equipaggio era cos\u00ec composto:\nLa confessione di Joseph Schweitzer.\nNel gennaio 2012 un'inchiesta di \"National Geographic\" fece luce su alcuni retroscena della vicenda grazie alla testimonianza inedita degli investigatori americani che tentarono invano di far condannare i responsabili e di Joseph Schweitzer, che per la prima volta parl\u00f2 dicendo che aveva distrutto il supporto dov'era registrato il video per impedire che si arrivasse alla verit\u00e0: \u00abHo bruciato la cassetta. Non volevo che la CNN mandasse in onda il mio sorriso e poi il sangue delle vittime\u00bb. Per questi fatti fu accusato di intralcio alla giustizia.\nResponsabilit\u00e0 civile e penale.\nResponsabilit\u00e0 penale.\nIn base alla Convenzione di Londra del 1951 sullo status dei militari della NATO, il processo ai soldati statunitensi autori della strage spettava al paese d'appartenenza, quindi agli Stati Uniti. A disciplinare invece l'uso delle infrastrutture nel territorio italiano da parte delle forze armate statunitensi era l'accordo quadro bilaterale del 1954 tra Italia e USA, desecretato solo nel 1999 dall'allora Presidente del Consiglio italiano Massimo D'Alema\nIl processo a Richard Ashby, il pilota, fu celebrato a Camp Lejeune nella Carolina del Nord. La corte militare accert\u00f2 che le mappe di bordo non segnalavano i cavi della funivia e che l'aereo EA-6B stava volando a velocit\u00e0 maggiore e a una quota molto minore di quanto permesso dalle norme militari. Le prescrizioni in vigore al tempo dell'incidente imponevano infatti un'altezza di volo di almeno 2.000 piedi (609,6 m). Il pilota dichiar\u00f2 di ritenere che l'altezza di volo minima fosse invece di 1.000 piedi (304,8\u00a0m). Tuttavia il cavo fu tranciato a un'altezza di 360 piedi (110\u00a0m). Il pilota sostenne che l'altimetro era rotto e afferm\u00f2 di non essere stato a conoscenza delle restrizioni di velocit\u00e0. Nel marzo del 1999 la giuria lo assolse, provocando indignazione in Italia e in Europa. Anche le accuse di omicidio colposo nei confronti del navigatore Joseph Schweitzer non ebbero seguito.\nI due militari furono nuovamente giudicati dalla corte marziale USA per intralcio alla giustizia per aver distrutto il nastro video registrato durante il volo. Per tale capo d'accusa furono riconosciuti colpevoli nel maggio del 1999. Entrambi furono degradati e rimossi dal servizio. Il pilota fu inoltre condannato a sei mesi di detenzione, ma fu rilasciato dopo quattro mesi e mezzo per buona condotta.\nNel febbraio 2008 i due piloti hanno impugnato la sentenza e richiesto la revoca della radiazione con disonore allo scopo di riavere i benefici finanziari spettanti ai militari; hanno anche affermato che all'epoca del processo accusa e difesa strinsero un patto segreto per far cadere l'accusa di omicidio colposo plurimo, ma di aver voluto mantenere l'accusa di intralcio alla giustizia \u00abper soddisfare le pressioni che venivano dall'Italia\u00bb. \u00c8 stato comunque riconosciuto che l'aereo viaggiava a bassa quota e che la velocit\u00e0 era eccessiva considerati gli ostacoli presenti in zona.\nNell'agosto del 2009 la Corte di appello degli Stati Uniti d'America si \u00e8 pronunciata in merito e ha confermato la condanna di primo grado (\"We affirm the decision of the United States Navy-Marine Corps Court of Criminal Appeals\", [9], pagina 56).\nRisarcimenti ai familiari.\nNel febbraio 1999 il Senato degli Stati Uniti stanzi\u00f2 circa 40 milioni di dollari per i risarcimenti ai familiari delle vittime e per la ricostruzione dell'impianto di risalita, ma nel maggio dello stesso anno il ministro della difesa William Cohen non conferm\u00f2 lo stanziamento, respinto da una commissione del Congresso. Quindi in prima istanza i risarcimenti furono a carico della provincia autonoma di Trento e del governo italiano. Nell'immediatezza del fatto la provincia autonoma di Trento stanzi\u00f2 cinquantamila euro per ogni vittima come concorso alle spese immediate e intervenne per finanziare la ricostruzione dell'impianto di risalita, somme rimborsate alla provincia dalla Repubblica italiana nel settembre del 2004.\nIl 13 luglio 1998 la Federazione Italiana Lavoratori Trasporti della provincia autonoma di Trento e altri avevano portato gli Stati Uniti d'America in giudizio davanti al tribunale di Trento, chiedendo che fosse accertato e dichiarato che l'attivit\u00e0 di addestramento svolta dai velivoli militari statunitensi sopra il territorio della provincia autonoma arrecava grave pericolo all'incolumit\u00e0 fisica degli abitanti, chiedendo in via principale la pronuncia di una condanna del governo statunitense, la cessazione immediata dell'attivit\u00e0 pericolosa accertata e in particolare del sorvolo del territorio con caccia militari, in via subordinata l'adozione di ogni pi\u00f9 opportuna cautela per limitare tale attivit\u00e0, per escludere qualsiasi pericolo per la vita, la salute e l'integrit\u00e0 fisica dei lavoratori addetti ai trasporti su fune.\nTuttavia, con regolamento preventivo di giurisdizione, gli Stati Uniti d'America e il governo italiano proposero ricorso alla Corte di cassazione perch\u00e9 dichiarasse il difetto assoluto di giurisdizione del giudice italiano, in forza del principio di diritto internazionale generalmente riconosciuto della cosiddetta immunit\u00e0 dalla giurisdizione civile del paese estero; le Sezioni unite della Corte di Cassazione con la sentenza n. 530/2000, in accoglimento del ricorso, pronunciarono il difetto assoluto di giurisdizione e la condanna della Federazione dei lavoratori trentini a rifondere le spese di lite. La suprema Corte precis\u00f2 nella circostanza che in base all'art. 10, comma 1 Cost. le consuetudini internazionali formatesi anteriormente all'entrata in vigore della Costituzione, come l'immunit\u00e0 dalla giurisdizione civile del paese estero in relazione alle attivit\u00e0 in cui si esplica il suo potere sovrano (\"acta iure imperii\"), sono recepite automaticamente e senza limiti nell'ordinamento interno, sicch\u00e9 doveva essere dichiarato il difetto di competenza giurisdizionale del giudice italiano che non poteva quindi entrare nel merito e concedere il provvedimento inibitorio urgente richiesto.\nLa legge del Parlamento italiano su risarcimenti.\nNel dicembre del 1999 il Parlamento della Repubblica approv\u00f2 la legge che prevedeva un indennizzo per i familiari dei deceduti pari a 4 miliardi di lire per ogni vittima. In conseguenza di tali provvedimenti italiani e in ottemperanza ai trattati NATO, il governo degli Stati Uniti ha dovuto risarcire alla Repubblica italiana il 75% delle somme complessivamente erogate.\nUna tragedia simile avvenne in Francia nell'agosto 1961 quando sei persone morirono dopo che un aereo militare francese che volava a bassa quota tranci\u00f2 i cavi di una funivia tra la Punta Helbronner e l'Aiguille du Midi, sul versante francese del Monte Bianco. Tuttavia la similitudine \u00e8 limitata all'aspetto materiale delle due tragedie e non a quello legale: in quel caso si trattava di un aereo delle forze armate del medesimo paese in cui avveniva la tragedia.\nVittime.\nMorirono nell'incidente:\nRicostruzione teatrale.\nIl 15 gennaio 2002 al Teatro Studio di Bolzano veniva rappresentata la prima dello spettacolo teatrale \"Ci\u00f2 che non si pu\u00f2 dire - Il Racconto del Cermis\", orazione civile ideata dallo scrittore Pino Loperfido. Il monologo \u00e8 stato rappresentato \u2013 in diversi allestimenti \u2013 per i successivi 18 anni, totalizzando oltre 200 repliche.\nIncidenti simili.\nIl 29 agosto 1961 un aereo da caccia F-84 francese tranci\u00f2 la fune della funivia dei Ghiacciai sul versante francese del Monte Bianco, causando la caduta di tre cabine e la morte di sei persone. Le altre cabine rimasero illese, ma i passeggeri dovettero aspettare 18 ore per l'arrivo dei soccorsi. Il pilota venne assolto perch\u00e9 la funivia non era segnata sulle mappe.\nIl 27 luglio 1987 un aereo a reazione Aermacchi MB-326 dell'Aeronautica militare italiana tranci\u00f2 con l'ala la fune di traino della funivia del Lagazuoi al passo Falzarego. L'aereo decollato dall'aeroporto di Vicenza era in volo di addestramento e, a causa dei danni subiti nell'incidente, precipit\u00f2 5 minuti dopo la collisione nei pressi di San Giorgio della Richinvelda, a circa 84 chilometri dal luogo dell'impatto. Il pilota e il co-pilota furono in grado di eiettarsi, riportando solo ferite lievi. Le due funivie vennero fermate dai freni di emergenza: nella cabina inferiore, che era partita dalla stazione a valle pochi secondi prima, c'erano 25 persone oltre al conducente della cabina, cinque delle quali hanno richiesto cure mediche all'ospedale di Cortina d'Ampezzo con ferite lievi; la cabina partita dalla stazione superiore era gi\u00e0 sopra l'abisso, alto diverse centinaia di metri, ma era vuota tranne che per l'operatore di cabina, rimasto illeso."}
{"id": "240197", "revid": "112284568", "url": "https://it.wikipedia.org/wiki?curid=240197", "title": "Wellington Mara", "text": "Fu uno dei proprietari dei New York Giants, nonch\u00e9 una della figure pi\u00f9 importanti ed influenti della storia della National Football League (NFL)\nBiografia.\nFiglio di Timothy Mara, fondatore dei New York Giants nel 1925, lavor\u00f2 per tutta la vita nella franchigia ricoprendo via via ruoli differenti. Inizi\u00f2 subito, dopo la laurea, come assistente del presidente e tesoriere nel 1937, fu poi segretario dal 1938 al 1940, vicepresidente e segretario dal 1945 al 1958. Alla morte del padre, nel 1959, eredit\u00f2, assieme al fratello Jack, la propriet\u00e0 della franchigia. Fu vicepresidente dei Giants dal 1959 al 1965, e successivamente presidente dal 1966 al 1990. Nel 1991, dopo la cessione del 50% della franchigia dalla famiglia Mara al miliardario Preston Robert Tisch, assunse la carica di presidente e co-CEO, che mantenne fino alla morte.\nPer il suo contributo al football americano, nel 1997 Wellington Mara venne inserito nella Pro Football Hall of Fame, dove era gi\u00e0 presente il padre Timothy.\nProfondamente religioso, da giovane studi\u00f2 dai Gesuiti della Loyola High School di New York, per poi iscriversi alla Fordham University dove si laure\u00f2 nel 1937. Si spos\u00f2 con Ann Mumm che gli diede 11 figli: John Kevin, Susan Ann, Timothy Christopher, Stephen Vincent, Francis Xavier, Sheila Marie, Kathleen Mary, Maureen Elizabeth, Ann Marie, Meghan Ann, and Colleen Elizabeth.\nNei primi giorni dell'aprile del 2005 gli venne diagnosticato un tumore. Mor\u00ec il 25 ottobre del 2005 all'eta di 89 anni, nella sua casa di New York circondato dalla sua numerosa famiglia."}
{"id": "240208", "revid": "712828", "url": "https://it.wikipedia.org/wiki?curid=240208", "title": "Shmi Skywalker", "text": ""}
{"id": "240212", "revid": "1149807", "url": "https://it.wikipedia.org/wiki?curid=240212", "title": "Khepri", "text": "Khepri \u00e8 una divinit\u00e0 egizia appartenente alla religione dell'antico Egitto.\nL1-r:i-A40\n\u1e2bpr i - Khepri\nSimbolismo.\nKhepri veniva rappresentato principalmente come un intero scarabeo, anche se in alcuni dipinti tombali e papiri funerari viene rappresentato come un essere umano di sesso maschile con la testa di scarabeo. Viene anche rappresentato come uno scarabeo in una barca solare tenuta a galla da Nun. Quando veniva rappresentato come uno scarabeo, veniva tipicamente raffigurato mentre spingeva il sole attraverso il cielo ogni giorno oppure mentre lo faceva rotolare in tutta sicurezza attraverso l'oltretomba egizio, ogni notte.\nCome aspetto di Ra, \u00e8 particolarmente prevalente nella letteratura funeraria del Nuovo Regno, quando diverse tombe ramessidi nella Valle dei Re vennero decorate con raffigurazioni di Ra come disco solare contenente immagini di Khepri.\nKhepri ha un ruolo anche nell'ogdoade di Hemno, nell'alto Egitto.\nRuolo.\nKhepri rappresentava il sole del mattino e, di norma, era raffigurato come uno scarabeo stercorario.\nL'associazione con il movimento solare deriva, con ogni probabilit\u00e0, dall'osservazione della circostanza che lo scarabeo spinge e fa rotolare con le zampe posteriori palline di sterco la cui sezione circolare \u00e8 facilmente associabile al sole (raffigurato come un cerchio).\nPer tale motivo Khepri \u00e8 colui che ogni mattina spinge Ra fuori dalla duat (oltretomba) rinnovando la rinascita di Nut. Per tale motivo la divinit\u00e0 rappresenta anche \"la trasformazione\" che l'uomo subisce nella morte e nella successiva rinascita."}
{"id": "240214", "revid": "33921", "url": "https://it.wikipedia.org/wiki?curid=240214", "title": "Storia del Regno Unito", "text": "Il Regno Unito di Gran Bretagna e Irlanda del Nord o, pi\u00f9 comunemente, Regno Unito \u00e8 uno stato che comprende Inghilterra, Galles, Scozia e Irlanda del Nord.\nIl Regno di Gran Bretagna \u00e8 nato dalla fusione del Regno di Scozia e del Regno d'Inghilterra nel 1707 quando, con l'Atto d'Unione, vennero unificati i parlamenti di Inghilterra e Scozia.\nNel 1800 un nuovo Atto d'Unione, questa volta con il Regno d'Irlanda, sanc\u00ec la nascita del Regno Unito di Gran Bretagna e Irlanda, che continu\u00f2 fino al 1922, quando venne proclamato lo Stato Libero d'Irlanda ed il Regno Unito raggiunse i suoi confini attuali.\nI primi anni del Regno Unito (1800-1837).\nIl 1\u00ba gennaio 1707 il Regno di Gran Bretagna e il Regno d'Irlanda si fusero in un'unica entit\u00e0. Gli eventi che culminarono con questa unione partivano da ben lontano. Fin dal medioevo i normanni cercavano di sottomettere l'Irlanda. Nel Seicento ci fu una massiccia emigrazione di coloni inglesi e scozzesi, di fede protestante, che si stabilirono in Irlanda, specie in Ulster, andando a rimpiazzare i nativi irlandesi. Fin dal medioevo l'Irlanda fu sempre soggetta ai sovrani inglesi.\nDopo la ribellione irlandese del 1641 i cattolici furono esclusi a partecipare al voto per il parlamento irlandese. Alla fine del Settecento il parlamento irlandese, formato da protestanti, ottenne un elevato grado di indipendenza da Londra. Nel 1798 in Irlanda scoppi\u00f2 una ribellione sostenuta dalla Francia, ma prontamente stroncata dall'esercito britannico. Nel 1800 i parlamenti di Gran Bretagna e Irlanda passarono l\"'Act of Union\". Con questo atto i parlamenti di Gran Bretagna e Irlanda vennero sciolti per dare via a un parlamento del Regno Unito di Gran Bretagna e Irlanda.\nDurante la guerra della seconda coalizione la Gran Bretagna occup\u00f2 gran parte delle colonie franco-olandesi. Con il trattato di Amiens il neocostituito Regno Unito dovette restituire alla Francia le colonie occupate. Nel 1805 la marina britannica con a capo l'ammiraglio Nelson inflisse una pesante disfatta alla Francia napoleonica. Con la vittoria di Trafalgar veniva sostanzialmente sancita la superiorit\u00e0 navale del Regno Unito. Nel 1808, con la guerra d'indipendenza spagnola, l'esercito britannico riusc\u00ec a scacciare i francesi dalla penisola iberica. Nel 1814-1815, insieme agli alleati austriaci, russi e prussiani, l'esercito del Regno Unito riusc\u00ec a sconfiggere la Francia napoleonica in maniera definitiva.\nDurante lo scontro con la Francia napoleonica, in Nordamerica scoppi\u00f2 una guerra tra gli Stati Uniti d'America e il Regno Unito. Sebbene nella storia degli Stati Uniti fu un evento di capitale importanza, in Gran Bretagna fu percepito come un evento marginale. Gli Stati Uniti riuscirono ad infliggere una serie di imbarazzanti disfatte alla marina britannica, all'epoca la pi\u00f9 potente al mondo. Tuttavia i britannici riuscirono a respingere l'offensiva statunitense e anche a fare una scorribanda alla capitale Washington. Nonostante ci\u00f2 il duca di Wellington cap\u00ec che riportare sotto la corona britannica gli Stati Uniti, indipendenti da ormai una trentina di anni, era diventato impossibile. Il trattato di Gand mise fine alla disputa tra i due paesi anglosassoni. Il Red River venne ceduto dal Regno Unito agli Stati Uniti.\nDopo il congresso di Vienna la Gran Bretagna si trov\u00f2 rafforzata, diventando la prima superpotenza coloniale. Giorgio IV, diventato reggente nel 1811 e poi re nel 1820, fu un sovrano debole, il suo potere venne esercitato in maniera piena dai suoi ministri. Nel 1830 ascese al trono Guglielmo IV, fratello di Giorgio, ma anch'egli fu poco impegnato in politica. Durante il regno di Guglielmo vennero poste alcune importanti riforme in materia di lavoro, tra cui la restrizione del lavoro minorile e l'abolizione dello schiavismo nelle colonie britanniche.\nTra il 1815 e la met\u00e0 del secolo il Regno Unito non fu impegnato in alcun conflitto. Mentre in Prussia, Russia e Austria, all'epoca le grandi monarchie assolute del continente, i movimenti liberali venivano repressi anche nel sangue, nel Regno Unito le nuove idee liberali non vennero rigettate. Negli anni venti il Regno Unito non esit\u00f2 a difendere la monarchia costituzionale portoghese e a riconoscere i nuovi stati sudamericani come entit\u00e0 indipendenti.\nEt\u00e0 vittoriana: l'imperialismo britannico.\nVictoria sal\u00ec al trono nel 1837 all'et\u00e0 di 18 anni, regn\u00f2 fino al 1901 e vide la Gran Bretagna raggiungere l'apice del suo potere economico e politico. Furono sviluppate nuove entusiasmanti tecnologie come navi a vapore, ferrovie, macchine fotografiche e telegrafi, che resero il mondo \"pi\u00f9 veloce\". La Gran Bretagna rimase di nuovo in gran parte inattiva nella politica europea, e non fu influenzata dall'ondata di rivoluzioni nel 1848. L'era vittoriana vide l'esaurirsi del secondo impero britannico. L'era \u00e8 stata preceduta dall'era Regency e le succedette il periodo edoardiano.\nStorici come Bernard Porter hanno caratterizzato l'era della met\u00e0 del Vittoriano (1850-1870) come gli \"anni d'oro\" della Gran Bretagna. Vi erano pace e prosperit\u00e0, poich\u00e9 il reddito nazionale per persona era cresciuto della met\u00e0. Gran parte della prosperit\u00e0 era dovuta alla crescente industrializzazione, in particolare nel settore tessile e dei macchinari, nonch\u00e9 alla rete mondiale del commercio e dell'ingegneria che producevano profitti per i commercianti e gli esperti britannici di tutto il mondo. C'era la pace all'estero (a parte la breve guerra di Crimea, 1854-1856) e la pace sociale nel regno. Riforme in ambito industriale furono stabilite dal Parlamento. Il Mines Act del 1842 vietava l'impiego di ragazze e ragazzi di et\u00e0 inferiore ai dieci anni dal lavoro sotterraneo nelle miniere di carbone. La classe operaia ignor\u00f2 gli agitatori stranieri come Karl Marx e si un\u00ec per celebrare la nuova prosperit\u00e0. I datori di lavoro erano tipicamente paternalistici e generalmente riconoscevano i sindacati. Le aziende fornirono ai loro dipendenti servizi di assistenza sociale che vanno dalle abitazioni, alle scuole e alle chiese, dalle biblioteche, ai bagni e alla palestra. I riformatori della classe media fecero del loro meglio per aiutare le classi lavoratrici ad aspirare alle norme della \"rispettabilit\u00e0\" della classe media.\nC'era uno spirito di libertarismo, dice Porter, poich\u00e9 le persone sentivano di essere libere, le tasse erano molto basse e le restrizioni del governo erano minime. Vi erano ancora aree problematiche, come rivolte occasionali, in particolare quelle motivate dall'anti-cattolicesimo. La societ\u00e0 era ancora governata dall'aristocrazia e dalla nobilt\u00e0, che controllavano alti uffici governativi, entrambe le case del Parlamento, della chiesa e dei militari. Diventare un ricco uomo d'affari non era cos\u00ec prestigioso come ereditare un titolo e possedere una propriet\u00e0 terriera. La letteratura andava bene, ma le belle arti scarseggiavano mentre la Grande Mostra del 1851 mostrava il valore industriale della Gran Bretagna piuttosto che la sua scultura, pittura o musica. Il sistema educativo era per\u00f2 ancora mediocre.\nImperialismo di libero scambio.\nLa Grande Mostra di Londra del 1851 dimostr\u00f2 chiaramente il dominio britannico nell'ingegneria e nell'industria; che dur\u00f2 fino all'ascesa degli Stati Uniti e della Germania negli anni 1890. Utilizzando gli strumenti imperiali del libero scambio e degli investimenti finanziari, ha esercitato una notevole influenza su molti Paesi al di fuori dell'Europa, in particolare in America Latina e in Asia. Cos\u00ec la Gran Bretagna aveva sia un impero formale basato sul dominio britannico che uno informale basato sulla sterlina britannica.\nRussia, Francia e Impero ottomano.\nUna paura assillante era il possibile crollo dell'Impero ottomano. Si comprendeva bene che un crollo di quel Paese avrebbe scatenato una lotta per il suo territorio e probabilmente avrebbe fatto precipitare la Gran Bretagna in guerra. Per evitarlo, la Gran Bretagna cerc\u00f2 di impedire ai russi di occupare Costantinopoli e di impadronirsi degli Stretti Bospori, nonch\u00e9 di minacciare l'India attraverso l'Afghanistan. Nel 1853, la Gran Bretagna e la Francia intervennero nella guerra di Crimea e sconfissero la Russia a un costo molto elevato di vittime. Nel 1870 il Congresso di Berlino blocc\u00f2 la Russia dall'imposizione del duro Trattato di Santo Stefano all'Impero ottomano. Nonostante la sua alleanza con i francesi nella guerra di Crimea, la Gran Bretagna non aveva fiducia nelle azioni del Secondo Impero di Napoleone III, specialmente quando l'imperatore costru\u00ec navi da guerra corazzate e inizi\u00f2 a riportare la Francia a una politica estera pi\u00f9 attiva.\nEt\u00e0 edoardiana.\nLa regina Vittoria mor\u00ec nel gennaio del 1901 e al suo posto ascese al trono Edoardo VII. Il breve regno di Edoardo, meno di dieci anni coincise con la \"Belle \u00c9poque\".\nNei primi anni del Novecento, bench\u00e9 l'aristocrazia aveva ancora saldo il potere politico, le classi operaie iniziarono a organizzarsi sotto le unioni sindacali e iniziarono a rivendicare maggiori riforme di tipo sociale. Nel 1900 venne fondato il Labour Party.\nI conservatori, con a capo Arthur Balfour, rimasero al governo fino al 1906. Nelle elezioni di quell'anno vinsero i Liberali, in alleanza con i Laburisti. I governi liberali, nel quinquennio 1906-1911 approvarono una serie di riforme, come la regolamentazione dell'orario di lavoro, l'assicurazione nazionale e la nascita dello Stato Sociale. Nel 1911 riuscirono a ridurre il potere della camera dei Lord.\nIn politica estera il Regno Unito si avvicin\u00f2 alla Francia con la stipula dell\"'Etente cordiale\" del 1904 e alla Russia con l'intesa anglo-russa del 1907. L'alleanza con la Francia e la Russia, sfociata infine nella Triplice Intesa, aveva l'obiettivo di fermare la politica aggressiva dell'Impero tedesco.\nPrima guerra mondiale.\nIl Regno Unito entr\u00f2 in guerra nel 1914 a fianco della Francia e della Russia contro la Germania e l'Austria-Ungheria. Nei primi due anni di guerra il Regno Unito mand\u00f2 solamente truppe volontarie al fronte francese, tuttavia dopo il 1916 venne imposta la coscrizione obbligatoria. Nel frattempo il primo ministro Asquith venne sostituito da David Lloyd George. Ormai avviata la mobilitazione di massa, la nazione diede tutti i suoi sforzi per sconfiggere la Germania. La Royal Navy britannica sconfisse la marina tedesca nella Battaglia dello Jutland del 1916 cos\u00ec la Germania inizi\u00f2 a subire il blocco navale inglese e si vide costretta ad utilizzare massicciamente gli U-Boot contro tutte le navi che si trovavano in acque britanniche, comprese quelle dei paesi neutrali. Nel 1917 gli Stati Uniti entrarono in guerra a fianco del Regno Unito. Nel 1918 l'Impero Tedesco fu sconfitto dal Regno Unito e dai suoi alleati.\nNell'ambito della prima guerra mondiale \u00e8 da ricordare la figura di Edith Cavell.\n1918-1939.\nI porno delLo storico Arthur Marwick vede una radicale trasformazione della societ\u00e0 britannica derivante dalla Grande Guerra, un diluvio che spazz\u00f2 via molti vecchi atteggiamenti e port\u00f2 ad una societ\u00e0 pi\u00f9 equa. Vede il famoso pessimismo letterario degli anni '20 come fuori luogo, sostenendo che vi furono importanti conseguenze positive grazie alla guerra per la societ\u00e0 britannica. Indica un'autocoscienza energica tra i lavoratori che ha rapidamente formato il Partito Laburista, l'arrivo del parziale suffragio femminile e un'accelerazione della riforma sociale e del controllo statale dell'economia. Vede un declino della deferenza verso l'aristocrazia e l'autorit\u00e0 consolidata in generale, e l'indebolimento tra i giovani delle restrizioni tradizionali sul comportamento morale individuale. Marwick afferma che le distinzioni di classe si sono ammorbidite, la coesione nazionale \u00e8 aumentata e la societ\u00e0 britannica \u00e8 diventata pi\u00f9 equa.\nPolitica ed economia degli anni '20.\nEspansione dello stato sociale.\nDue importanti programmi che ampliarono permanentemente lo stato sociale passarono nel 1919 e nel 1920 con un dibattito sorprendentemente breve, anche se i conservatori dominarono il parlamento. L'Housing Town Planning &amp;c Act 1919 istitu\u00ec un sistema di alloggi governativi che seguiva le promesse della campagna del 1918 di \"case adatte agli eroi\". Questo \"Addison Act\", intitolato al primo ministro della sanit\u00e0 Christopher Addison, richiedeva alle autorit\u00e0 locali di esaminare le loro esigenze abitative e di iniziare a costruire case per sostituire i bassifondi. Il Ministero del Tesoro ha sovvenzionato gli affitti bassi. In Inghilterra e Galles furono costruite 214.000 case e il Ministero della Salute divenne in gran parte un ministero dell'edilizia abitativa.\nIl Partito Conservatore.\nIl ministero di Lloyd George si disgreg\u00f2 nel 1922. Stanley Baldwin, come leader del Partito conservatore e come Primo Ministro, domin\u00f2 in quegli anni la politica britannica. La sua combinazione di forti riforme sociali e un governo stabile si \u00e8 dimostrata una potente combinazione elettorale, con il risultato che i conservatori hanno governato la Gran Bretagna da soli o come componente principale del governo nazionale. Baldwin fu inoltre l'ultimo leader del partito conservatore a vincere oltre il 50% dei voti (nelle elezioni generali del 1931). La strategia politica di Baldwin era di polarizzare l'elettorato in modo che gli elettori potessero scegliere tra i conservatori a destra e il partito laburista a sinistra, schiacciando i liberali nel mezzo. La polarizzazione ebbe luogo e mentre i liberali rimasero attivi sotto Lloyd George, conquistarono pochi seggi e rimasero un partito secondario fino a quando non si unirono a una coalizione con i conservatori nel 2010. La reputazione di Baldwin sal\u00ec alle stelle negli anni 1920 e 1930, ma si schiant\u00f2 dopo il 1945 perch\u00e9 fu incolpato per le politiche di pacificazione nei confronti della Germania, e, come ammiratore di Churchill, ne fece un'icona conservatrice. I laburisti vinsero le elezioni del 1923, ma nel 1924 Baldwin e i conservatori tornarono con una larga maggioranza.\nEconomia.\nLe tasse aumentarono drasticamente durante la Prima Guerra Mondiale e non tornarono mai ai loro vecchi livelli. Un uomo ricco pagava l'8% delle sue entrate in tasse prima della guerra e circa il 33% dopo. Circa il 5% del reddito nazionale ogni anno veniva trasferito dai ricchi ai poveri.\nL'economia britannica fu poco brillante negli anni '20, con forti cali e alta disoccupazione nell'industria pesante e nel settore del carbone, specialmente in Scozia e Galles. Le esportazioni di carbone e acciaio si dimezzarono nel 1939 e la comunit\u00e0 imprenditoriale tard\u00f2 ad adottare i nuovi principi del lavoro e della gestione provenienti dagli Stati Uniti, come il fordismo, il credito al consumo, l'eliminazione delle eccedenze di capacit\u00e0, la progettazione di una gestione pi\u00f9 strutturata e l'utilizzo di maggiori economie di scala. Per oltre un secolo l'industria navale aveva dominato il commercio mondiale, ma \u00e8 rimasta in depressione nonostante vari sforzi di stimolo da parte del governo.\nAlla fine degli anni Venti, la performance economica si era stabilizzata, ma la situazione generale era deludente, poich\u00e9 la Gran Bretagna era rimasta indietro rispetto agli Stati Uniti nella classifica delle principali potenze industriali. Rimaneva anche un forte divario economico tra il nord e il sud dell'Inghilterra durante questo periodo, con il sud dell'Inghilterra e le Midlands abbastanza prospere negli anni Trenta, mentre parti del Galles meridionale e del nord industriale dell'Inghilterra divennero note come \"aree in difficolt\u00e0\" a causa di tassi particolarmente elevati di disoccupazione e povert\u00e0. Ciononostante, il tenore di vita continu\u00f2 a migliorare man mano che i consigli locali costruivano nuove case per consentire alle famiglie, che alloggiaveno in baraccopoli, di vivere in abitazioni dignitose, con strutture aggiornate tra cui servizi igienici interni, bagni e illuminazione elettrica ora inclusi nelle nuove propriet\u00e0. Il settore privato ebbe un boom edilizio negli anni '30.\nLavoro.\nDurante la guerra, i sindacati furono incoraggiati e la loro affiliazione aument\u00f2 da 4,1 milioni nel 1914 a 6,5 milioni nel 1918. Raggiunsero il picco a 8,3 milioni nel 1920 prima di ricadere a 5,4 milioni nel 1923.\nL'industria del carbone era sofferente; le migliori miniere erano ormai esaurite, aumentandone il costo. La domanda diminu\u00ec quando il petrolio inizi\u00f2 a sostituire il carbone come carburante. Lo sciopero generale del 1926 fu un sciopero di nove giorni a livello nazionale di 1,3 milioni di ferrovieri, addetti ai trasporti, tipografi, lavoratori portuali e operai siderurgici a sostegno di milioni di minatori di carbone. I minatori avevano respinto le richieste dei proprietari per ore pi\u00f9 lunghe e avevano subito la riduzione della retribuzione a causa del calo dei prezzi. La speranza era che il governo intervenisse per riorganizzare e razionalizzare il settore e aumentare la sovvenzione, ma tutti e tre i principali partiti si opposero allo sciopero. I leader del Partito Laburista non approvarono poich\u00e9 il Comintern di Mosca aveva inviato istruzioni ai comunisti per promuovere aggressivamente lo sciopero. Lo stesso sciopero generale \u00e8 stato in gran parte non violento, ma il blocco dei minatori continu\u00f2 e ci furono manifestazioni violente in Scozia. Fu l'unico sciopero generale nella storia britannica, leader del TUC come Ernest Bevin lo consideravano uno sbaglio. La maggior parte degli storici lo considera un evento singolare con poche conseguenze a lungo termine. Il Trade Disputes and Trade Unions Act del 1927 rese illegali gli scioperi generali, tale atto fu in gran parte abrogato nel 1946. L'industria carboniera consum\u00f2 il carbone pi\u00f9 accessibile e con l'aumento dei costi la produzione scese da 2567 milioni di tonnellate nel 1924 a 183 milioni nel 1945. Il governo laburista nazionalizz\u00f2 le miniere nel 1947.\nLa Grande Depressione.\nLa Grande Depressione ebbe origine negli Stati Uniti alla fine del 1929 e si diffuse rapidamente nel mondo. La Gran Bretagna non aveva mai sperimentato il boom che aveva caratterizzato gli Stati Uniti, la Germania, il Canada e l'Australia negli anni '20, quindi la sua crisi fu meno grave rispetto a questi Paesi. Il commercio mondiale britannico diminu\u00ec per\u00f2 della met\u00e0 tra il 1929 e 1933, la produzione dell'industria pesante \u00e8 diminu\u00ec di un terzo, i profitti dell'occupazione precipitarono in quasi tutti i settori. Alla fine dell'estate del 1932 i disoccupati registrati ammontavano a 3,5 milioni e molti altri avevano solo un lavoro a tempo parziale. John Maynard Keynes, che non aveva previsto la crisi, disse: 'Non ci saranno conseguenze serie a Londra. Troviamo il futuro decisamente incoraggiante\"\nLe zone maggiormente colpite da problemi economici furono il nord dell'Inghilterra, la Scozia, l'Irlanda del Nord e il Galles; la disoccupazione raggiunse il 70% in alcune aree all'inizio degli anni '30 (con oltre 3 milioni di disoccupati a livello nazionale) e molte famiglie dipendevano interamente dai sussidi dello Stato.\nNel 1936, quando la disoccupazione era gi\u00e0 calata rispetto agli anni precedenti, 200 uomini disoccupati fecero una marcia da Jarrow a Londra, nel tentativo di mostrare la difficile situazione dei poveri operai. Sebbene molto supportata dalla sinistra, la Jarrow Crusade (la marcia) segn\u00f2 una profonda spaccatura nel Partito Laburista e non provoc\u00f2 alcuna azione del governo a beneficio dei lavoratori. La disoccupazione \u00e8 rimasta elevata fino a quando la guerra non ha assorbito tutti i disoccupati. Il libro di George Orwell, The Road to Wigan Pier, offre una cupa panoramica delle difficolt\u00e0 del tempo.\nTentativi di pacificazione.\nI ricordi degli orrori e delle morti della Prima Guerra Mondiale resero la Gran Bretagna e i suoi leader fortemente inclini al pacifismo nell'era tra le due guerre. La sfida venne dai dittatori, prima Benito Mussolini in Italia, poi Adolf Hitler di una Germania nazista molto pi\u00f9 potente. La Societ\u00e0 delle Nazioni si dimostr\u00f2 una delusione per i suoi sostenitori: non fu in grado di risolvere nessuna delle minacce poste dai dittatori. Nel 1938 era chiaro che la guerra stava incombendo e che la Germania aveva l'esercito pi\u00f9 potente del mondo. L'ultimo atto di riappacificazione avvenne quando la Gran Bretagna e la Francia sacrificarono la Cecoslovacchia alle richieste di Hitler nell'Accordo di Monaco del 1938, ma invece di essere soddisfatto Hitler minacci\u00f2 la Polonia, e alla fine il primo ministro Neville Chamberlain lasci\u00f2 perdere la pacificazione diplomatica e promise di difendere la Polonia. Hitler tuttavia sigl\u00f2 un accordo con Josif Stalin per dividere l'Europa orientale; quando la Germania invase la Polonia nel settembre del 1939, la Gran Bretagna e la Francia dichiararono guerra, il Commonwealth britannico segu\u00ec l'esempio di Londra.\nSeconda Guerra Mondiale.\nIl re Giorgio VI dichiar\u00f2 guerra alla Germania nazista nel settembre 1939, dopo l'invasione tedesca della Polonia. Insieme alla Francia avevano pi\u00f9 carri armati della Germania, ma meno aerei da guerra. Gli inglesi riuscirono nonostante la sconfitta a salvare il loro esercito da Dunkerque (cos\u00ec come anche i francesi), lasciandosi per\u00f2 dietro tutto l'equipaggiamento e le scorte di guerra. Winston Churchill intanto sal\u00ec al potere, promettendo di combattere i tedeschi fino alla fine.\nI tedeschi minacciarono un'invasione, che la Royal Navy era pronta a respingere; dapprima i tedeschi tentarono di raggiungere la supremazia aerea ma furono sconfitti dalla Royal Air Force nella battaglia in Gran Bretagna alla fine dell'estate 1940. Il Giappone dichiar\u00f2 guerra nel dicembre 1941 e prese rapidamente Hong Kong, la Malesia, Singapore e la Birmania e minacci\u00f2 l'Australia e India. La Gran Bretagna form\u00f2 un'alleanza con l'Unione Sovietica (a partire dal 1941) e legami molto stretti con gli Stati Uniti (a partire dal 1940). La guerra fu molto costosa, \u00e8 stata pagata con tasse elevate, vendendo attivit\u00e0 e accettando grandi quantit\u00e0 di Lend Lease dagli Stati Uniti e dal Canada.\nLa mobilitazione totale della Gran Bretagna durante questo periodo si dimostr\u00f2 fondamentale per vincere la guerra, mantenendo un forte sostegno dell'opinione pubblica. La guerra fu una \"guerra popolare\" che allarg\u00f2 le aspirazioni democratiche e produsse promesse di uno stato sociale postbellico.\nLa famiglia reale ebbe importanti ruoli simbolici nella guerra: si rifiutarono di lasciare Londra durante il Blitz e furono instancabili nel visitare truppe, fabbriche di munizioni, cantieri navali e ospedali in tutto il Paese. Tutte le classi sociali hanno apprezzato il modo in cui i reali condividevano le speranze, le paure e le difficolt\u00e0 della gente comune.\nMobilitazione dell'interno.\nGli storici attribuiscono alla Gran Bretagna un record nella mobilitazione del fronte interno per lo sforzo bellico in termini di mobilitazione della maggior parte dei lavoratori, massimizzazione della produzione, assegnazione delle giuste competenze al compito giusto e mantenimento del morale e dello spirito delle persone.\nGran parte di questo successo fu dovuto alla mobilitazione sistematica delle donne, come operai, soldati e casalinghe, applicata dopo la coscrizione del dicembre 1941. Le donne hanno sostenuto lo sforzo bellico e hanno reso il razionamento dei beni di consumo un successo. Gli inglesi si affidarono con successo al volontarismo. La produzione di munizioniaument\u00f2 notevolmente ma la qualit\u00e0 di esse rest\u00f2 comunque alta. Gli agricoltori aumentarono l'area coltivata da 12.000.000 a 18.000.000 di acri (da circa 50.000 a 75.000 km\u00b2) e la forza lavoro agricola fu ampliata di un quinto, grazie in particolare all'esercito di terra femminile (Women's Land Army).\nStato sociale.\nIl successo del governo nella fornitura di nuovi servizi, come ospedali e pranzi scolastici, nonch\u00e9 lo spirito egualitario, hanno contribuito al sostegno diffuso per uno stato sociale allargato. \u00c8 stato sostenuto dal governo di coalizione e da tutti i principali partiti. Le condizioni di benessere, specialmente per quanto riguarda il cibo, migliorarono durante la guerra quando il governo impose il razionamento e sovvenzion\u00f2 i prezzi degli alimenti. Le condizioni per l'edilizia abitativa per\u00f2 peggiorarono ovviamente con i bombardamenti, e l'abbigliamento cominci\u00f2 a scarseggiare.\nLe differenze tra le classi sociali si assottigliarono poich\u00e9 i redditi diminuirono drasticamente per i ricchi e per gli impiegati, mentre le loro tasse salirono alle stelle, invece gli operai beneficiavano del razionamento e dei controlli dei prezzi.\nLa gente esigeva un'espansione dello stato sociale come ricompensa per i sacrifici di guerra del popolo, richiesta che fu soddisfatta.\nDopoguerra.\nLa Gran Bretagna aveva vinto la guerra, ma perse l'India nel 1947 e quasi tutto il resto dell'Impero negli anni '60. Discusse il suo ruolo negli affari mondiali e si un\u00ec alle Nazioni Unite nel 1945, alla NATO nel 1949, e divenne uno stretto alleato degli Stati Uniti. La prosperit\u00e0 torn\u00f2 negli anni '50 e Londra rimase un centro mondiale di finanza e cultura, ma la Nazione non era pi\u00f9 una grande potenza mondiale. Nel 1973, dopo un lungo dibattito e un iniziale rifiuto, entr\u00f2 nel mercato comune.\nAusterit\u00e0 (1945-1950).\nLa fine della guerra ha visto una vittoria schiacciante per Clemente Attlee e il Partito Laburista, sono stati eletti grazie alla promessa di maggiore giustizia sociale con politiche di sinistra come la creazione di un servizio sanitario nazionale, pi\u00f9 alloggi del consiglio e nazionalizzazione di diverse grandi industrie. La Gran Bretagna dovette affrontare una grave crisi finanziaria e rispose riducendo le sue responsabilit\u00e0 internazionali e condividendo le difficolt\u00e0 di un'\"era di austerit\u00e0\". Grandi prestiti concessi dagli Stati Uniti e dal piano Marshall hanno contribuito a ricostruire e modernizzare le sue infrastrutture e le pratiche commerciali. Nonostante l'inverno del 1946 fu uno dei peggiori mai registrati il morale fu potenziato da eventi come il matrimonio della Principessa Elisabetta nel 1947 e il Festival della Gran Bretagna nel 1951.\nNazionalizzazione.\nGli esperti del partito laburista andarono negli archivi per trovare i piani dettagliati per la nazionalizzazione. Con loro sorpresa, non c'erano piani. I leader decisero di agire in fretta per mantenere lo slancio della vittoria schiacciante alle elezioni del 1945. Iniziarono quindi a nazionalizzare la Bank of England, l'aviazione civile, il carbone e la Cable &amp; Wireless. Poi fecero lo stesso con ferrovie, canali, trasporti pubblici, elettricit\u00e0 e gas. Infine nazionalizzarono anche le industrie del ferro e dell'acciaio, un caso speciale perch\u00e9 era un'industria manifatturiera. Complessivamente, circa un quinto dell'economia fu nazionalizzato. La procedura utilizzata fu sviluppata da Herbert Morrison, che come \"Lord President\" del Consiglio presiedette il Comitato per la socializzazione delle industrie. Segu\u00ec il modello che era gi\u00e0 stato usato per stabilire societ\u00e0 pubbliche come la BBC (1927). In cambio delle azioni, i proprietari delle societ\u00e0 hanno ricevuto titoli di stato pagando bassi tassi di interesse e il governo ha assunto la piena propriet\u00e0 di ciascuna societ\u00e0 interessata, consolidandola in un monopolio nazionale. La direzione rimase la stessa, ma erano diventati effettivamente dipendenti pubblici che lavoravano per il governo.\nPer i leader del partito laburista, la nazionalizzazione era un modo per consolidare la pianificazione economica nelle proprie mani. Non \u00e8 stato progettato per modernizzare le vecchie industrie, renderle efficienti o trasformare la loro struttura organizzativa, non c'erano soldi per la modernizzazione, sebbene il Piano Marshall, gestito separatamente da pianificatori americani, costrinse molte aziende britanniche ad adottare moderne tecniche manageriali. I socialisti pi\u00f9 radicali per\u00f2 rimasero delusi, poich\u00e9 le industrie nazionalizzate sembravano identiche alle vecchie corporazioni private e la pianificazione nazionale era resa praticamente impossibile dai vincoli finanziari del governo. I capisquadra e i dirigenti erano le stesse persone di prima, con lo stesso potere sul posto di lavoro, non vi era alcun controllo dei lavoratori sull'industria. I sindacati hanno resistito agli sforzi del governo per stabilire i salari. Durante le elezioni generali del 1950 e del 1951, i laburisti raramente parlarono della nazionalizzazione dell'industria. Sono stati invece i conservatori a denunciare l'inefficienza e la cattiva gestione, e hanno promesso di invertire l'acquisizione dell'industria siderurgica e degli autotrasporti.\nIndipendentismo irlandese.\nAll'inizio del Novecento la \"questione irlandese\" era molto viva nel dibattito pubblico britannico. Si discuteva di dare una \"Home rule\" all'Irlanda. Tra l'Ottocento e il Novecento tre \"Home Rule bills\" furono respinti."}
{"id": "240215", "revid": "1745361", "url": "https://it.wikipedia.org/wiki?curid=240215", "title": "Stava", "text": ""}
{"id": "240218", "revid": "1566296", "url": "https://it.wikipedia.org/wiki?curid=240218", "title": "Colata in terra", "text": ""}
{"id": "240219", "revid": "1566501", "url": "https://it.wikipedia.org/wiki?curid=240219", "title": "Colata in lingotto", "text": ""}
{"id": "240220", "revid": "1566485", "url": "https://it.wikipedia.org/wiki?curid=240220", "title": "Colata in conchiglia", "text": ""}
{"id": "240221", "revid": "729019", "url": "https://it.wikipedia.org/wiki?curid=240221", "title": "Battaglia di Villers-Bocage", "text": "La battaglia di Villers-Bocage fu una battaglia combattuta tra forze britanniche e tedesche nel nord della Francia durante la seconda guerra mondiale.\nEventi precedenti.\nAlcuni giorni dopo lo sbarco in Normandia, il 6 giugno 1944, gli Alleati erano riusciti a consolidare il nuovo fronte francese. Nella zona ad ovest di Caen, la spinta verso Caumont-l'\u00c9vent\u00e9 da parte del V Corpo d'Armata statunitense costrinse l'Oberkommando der Wehrmacht (OKW, comando supremo delle forze armate tedesche) a spostare la 352\u00aa Divisione di fanteria, lasciando in tal modo scoperto il fianco sinistro della Divisione Panzer Lehr. Il generale Montgomery, conscio dell'opportunit\u00e0 offertagli da questi fatti, decise di sfruttare a proprio vantaggio il nuovo assetto dello schieramento difensivo tedesco, lanciando l'operazione Perch: la 7\u00aa Divisione Corazzata britannica (i famosi \"Topi del deserto\") inizi\u00f2 cos\u00ec una manovra di aggiramento delle postazioni della Panzer Lehr che, se riuscita, avrebbe consentito di scardinare l'intero schieramento tedesco a difesa della citt\u00e0 di Caen. Perch\u00e9 tale manovra avesse pienamente successo era necessario occupare il villaggio francese di Villers-Bocage.\nLe forze britanniche erano per\u00f2 ignare della presenza in zona della 2. Kompanie (2\u00aa Compagnia) dello Schwere SS-Panzer-Abteilung 101, sotto il comando del tenente Michael Wittmann che aveva ricevuto l'ordine di occupare e tenere la Collina 213, situata nei pressi proprio di Villers-Bocage. Dopo aver raggiunto la propria posizione nella notte, a causa dei continui attacchi aerei alleati, Wittmann ed i suoi carri si posizionarono a circa 150 metri a sud della statale RN75.\nLe forze in campo.\nIl comando britannico in tale operazione impegn\u00f2 la 22\u00aa Brigata Corazzata della 7\u00aa Divisione Corazzata, appoggiata da un reparto del 1\u00ba Battaglione Fucilieri della Rifle Brigade. Approssimativamente si trattava di circa 200 veicoli corazzati e blindati delle seguenti unit\u00e0:\nI tedeschi, per contro, potevano contrapporre la 2. Kompanie dello Schwere SS-Panzer-Abteilung 101 (6 carri Panzer VI Tiger I), che nel corso della battaglia venne supportata dalla 1. Kompanie e da elementi della Panzer-Lehr-Division.\nLa battaglia.\nNello specifico il comando britannico ordin\u00f2 alla 22\u00aa Brigata Corazzata di avanzare verso Villers-Bocage nel tentativo di tenere lontane le truppe tedesche dagli americani che erano impegnati pi\u00f9 a ovest. Con il 4\u00ba Reggimento Yeomanry in testa, la Brigata entr\u00f2 nel villaggio la mattina del 13 giugno, con lo scopo di proseguire verso est ed impossessarsi della Collina 213. Il QG della Brigata venne ben presto posizionato nel centro del paese e uno squadrone di ricognizione venne inviato verso nord-est per osservare la Collina 213 ed eventualmente scoprire l'ubicazione delle truppe tedesche, fino ad allora sconosciuta.\nAlle 09:00 il Tiger di Wittmann inizi\u00f2 l'attacco muovendosi in direzione dell'avanguardia britannica e colpendo in breve tempo tre carri armati (2 Mk VIII Cromwell e uno Sherman Firefly). Dirigendosi in seguito verso il centro del paese per attaccare i veicoli leggeri e la fanteria che l'avevano occupato, distrusse il carro del maggiore Carr, il comandante del QG reggimentale, mentre la fanteria tedesca approcciava il villaggio da est, in appoggio a Wittmann. Furono distrutti anche gli altri Cromwell, tranne quello del capitano Dyas, che riusc\u00ec a sfuggire a Wittmann, cercando poi di aggirarlo per le vie del paese per cercare di colpirlo alle spalle.\nGiunto nella parte ovest di Villers-Bocage, Wittmann cominci\u00f2 uno scontro con il Firefly del sergente Lockwood. Wittmann fu costretto a ritirarsi, ma mentre si dirigeva verso est, si incroci\u00f2 nuovamente con Carr, il quale spar\u00f2 un colpo che rimbalz\u00f2 contro la corazza del Tiger. Wittmann distrusse il carro di Dyas, ma ben presto fu colpito da un proiettile d'artiglieria britannico da 6 libbre (1,5\u00a0kg) che danneggi\u00f2 seriamente il carro. Il tenente e il suo equipaggio dovettero cos\u00ec ritirarsi a piedi.\nLa situazione per i britannici era comunque molto grave: il QG del reggimento era stato distrutto e lo squadrone d'avanguardia (con 9 carri armati) era ancora sotto attacco presso la Collina 213. In pratica il reggimento britannico era diviso in due ma i tedeschi, nonostante la fanteria supportasse i carri, avevano solo 4 Tiger sul campo e l'assenza di Wittmann, trasportato al comando di divisione, cominciava a farsi sentire.\nA ovest del villaggio, il 7\u00ba Battaglione si preparava ad agire per liberare l'avanguardia intrappolata dai tedeschi a est di Villers-Bocage. Nel frattempo, proprio a est, la situazione per i britannici continuava a peggiorare con il passare della mattinata. Alle 12:35, il tenente colonnello Arthur, comandante del reggimento, ordin\u00f2 una cortina di fumo per attraversare il paese con i carri ma il tentativo fall\u00ec in breve tempo. Supportati dai rinforzi giunti della Panzer Lehr i tedeschi riconquistarono la Collina 213 e fecero prigionieri Arthur e i sopravvissuti britannici all'attacco. Nel primo pomeriggio i rimanenti carri dell'avanguardia britannica e del 7\u00ba Battaglione si posizionarono presso la piazza del Municipio, all'interno del paese.\nI tedeschi tentarono in seguito un ulteriore attacco con i Panzer IV della divisione Panzer Lehr ma la fanteria non support\u00f2 i carri e l'attacco fall\u00ec. Poco dopo il capitano Mobius, il superiore di Wittmann, condusse un attacco di 4 Tiger con un supporto minimo della fanteria. Anche Mobius, per\u00f2 fu respinto dall'artiglieria del 7\u00ba Battaglione. Un altro attacco con 3 Tiger ebbe inizio da est ma fu fermato dall'artiglieria britannica con un fuoco da brevissima distanza. La pressione tedesca sempre pi\u00f9 forte, costrinse per\u00f2 i britannici a ritirarsi, tra le 17:00 e le 20:30, e a creare una zona difensiva a nord-ovest del villaggio che fu bombardato in seguito dalla RAF. Si concludeva cos\u00ec la battaglia di Villers-Bocage e la stessa Operazione Perch.\nBilancio finale.\nAlla fine della battaglia le forze inglesi stilarono un bilancio delle perdite di 10 carri Cromwell, 5 Firefly, e un certo numero di carri leggeri Stuart, a cui si aggiunsero altri 30 veicoli.\nPer contro i tedeschi persero solo 6 Tiger (dei quali 3 vennero successivamente riparati e poterono rientrare in azione) e 5 Panzer IV.\nLa propaganda tedesca trasform\u00f2 i protagonisti dello scontro in eroi: gli eventi di Villers-Bocage contribuirono a creare un'aura di leggenda attorno alla figura di Wittmann, a cui vennero accreditati 27 dei 30 carri britannici distrutti. Testimonianze successive accertarono che il carro di Wittmann distrusse in realt\u00e0 12 carri (5 Cromwell, 3 Honey/Stuart, 4 Sherman) a cui si devono aggiungere un carro di ricognizione, 10 veicoli corazzati e altri 4 veicoli di trasporto.\nIl superiore di Wittmann, l\"SS-Oberstgruppenf\u00fchrer\" (\"generale\") Josef Dietrich, lo propose per la Croce di Cavaliere con Fronde di Quercia e Spade, riconoscimento che gli venne consegnato personalmente da Hitler il 25 giugno a Berchtesgaden. Dopo aver fatto ritorno in Francia, il neopromosso capitano Wittmann cadde in azione poche settimane dopo, l'8 di agosto, nei pressi di Gaumesnil, durante le prime manovre tedesche in risposta all'Operazione Totalise lanciata dai britannici."}
{"id": "240223", "revid": "125655491", "url": "https://it.wikipedia.org/wiki?curid=240223", "title": "Ampelo", "text": "Ampelo (: ; ) \u00e8 una figura della mitologia greca.\nGiovane amato da Dioniso, mor\u00ec accidentalmente, cadendo dal dorso di un toro imbizzarrito o da una vite sulla quale si era arrampicato per cogliere un grappolo d'uva, a seconda della versione del mito che si vuole accreditare. Nella prima variante, riportata da Nonno, Ampelo fu poi trasformato in vite, recando agli uomini il dono dionisiaco del vino.\nStando a Ovidio, invece, Dioniso lo tramut\u00f2 nella stella Vindemiatrix (in latino \u00abvendemmiatrice\u00bb), della costellazione della Vergine; il riferimento pare essere in realt\u00e0 invece ad una delle stelle della costellazione \"Vindemitor o Vindiatrix\" (meglio conosciuto come Boote, la barca del cielo). Ampelose (singolare: Ampelos) erano anche una variet\u00e0 di Amadriadi.\nMito.\nSecondo Nonno, Ampelo fu il primo amore di Dioniso. Il giovane, tenuto all'oscuro della natura divina del suo compagno, era coetaneo del dio e lo superava in bellezza. I due vivevano fra satiri e sileni presso il fiume Pattolo, in Lidia o forse in Frigia (Nonno confonde spesso le due regioni turche). Lo stesso Dioniso era incerto sulle origini del fanciullo: poteva appartenere alla stirpe dei satiri, tanto che aveva la coda, ma pi\u00f9 probabilmente era figlio di Selene, dea della luna, ed Elio, il sole.Il dio era perdutamente innamorato di Ampelo, e di lui gelosissimo, ma temeva continuamente per la sua vita, presentendone un destino simile a quello di Ila, Giacinto e Ganimede, tutti giovinetti amati da divinit\u00e0 o semi-divinit\u00e0, sottratti prematuramente alla vita terrena. I due compagni si confrontavano quotidianamente in una variet\u00e0 di giochi, dalla lotta alla caccia, che Dioniso volentieri lasciava vincere al suo favorito. In occasione di una gara di corsa cui parteciparono Ampelo e due satiri, Cisso e Leneo, il dio intervenne per rallentare i rivali e garantire cos\u00ec la vittoria all'amato. Per colpire l'attenzione del suo amante, Ampelo si cimentava cavalcando tigri, orsi e leoni. Il dio, gli raccomand\u00f2 per\u00f2 di guardarsi, nei suoi giochi, soprattutto dalle corna del toro.\nDioniso aveva infatti ricevuto un segno dell'imminente morte del giovane: al dio era apparso un drago cornuto, che scagliava un cerbiatto adagiato sul proprio dorso contro le pietre di un altare, uccidendolo. Intuendo nella apparizione un presagio del destino che attendeva il giovane, il dio fu sul punto di piangere per la futura perdita, ma alla vista del sangue che arrossava la pietra dell'altare, e che preannunciava il dono del vino, eruppe in un riso di gioia.\nSu richiesta di Era, matrigna di Dioniso, la dea Ate, l'Errore, che si trovava in Frigia da quando Zeus furibondo ve l'aveva scagliata, si present\u00f2 ad Ampelo sotto le spoglie di un giovane satiro e gli consigli\u00f2 di provare a cavalcare un toro, persuadendolo che con ci\u00f2 si sarebbe guadagnato la predilezione del dio e la possibilit\u00e0 di guidarne il cocchio, che era stato affidato a Marone. \nAmpelo allora si accost\u00f2 a un toro che si abbeverava presso il Pattolo; dalle fauci dell'animale colava sul corpo del giovane un rivolo d'acqua, simbolo della fatica cui i buoi sarebbero stati costretti per irrigare le vigne. Ampelo orn\u00f2 il capo del toro di narcisi e anemoni, fiori germogliati in seguito alla morte di Narciso e Adone, entrambi giovinetti che erano stati cari agli dei; infine gli mont\u00f2 in groppa.Mentre galoppava sul dorso del toro, vedendo la luna, si prese gioco di Selene, che per punizione mand\u00f2 un tafano a pungere il toro; l'animale, imbizzarrito, disarcion\u00f2 Ampelo, lo trafisse con le corna e lo scagli\u00f2 contro delle rocce, finch\u00e9 la testa non si stacc\u00f2 dal corpo. Dioniso, disperato, asperse la ferita con l'ambrosia, il nettare degli dei, la cui dolcezza si sarebbe poi trasfusa nel vino. Eros, per consolarlo, raccont\u00f2 al dio affranto la storia di un altro bellissimo fanciullo, Calamo, tramutatosi in canna a seguito di un amore sfortunato provato nei confronti di un altro ragazzo come lui.\nFrattanto le Ore, personificazione divina delle quattro stagioni, si recavano presso loro padre, Elio, custode delle profetiche tavolette di Armonia. Una di loro, Autunno, avrebbe presto avuto il capo adorno di tralci di vite, poich\u00e9 era giunto il tempo del vino, previsto nell'ultima raffigurazione della terza tavoletta, che segnava l'avvento di una nuova era del mondo: vi era infatti rappresentata la Vergine, segno zodiacale di transizione fra l'estate e l'autunno, con in mano un grappolo d'uva.\nI lamenti di Dioniso giunsero a commuovere Atropo, una delle Moire, filatrici del destino di ogni creatura. Costei diede nuova vita al corpo di Ampelo, che subito mise radici e si trasform\u00f2 in un tralcio di vite, scampando cos\u00ec al regno oscuro di Ade. Il dio strinse fra le mani un grappolo d'uva, e dal nuovo frutto still\u00f2 un succo che aveva la stessa dolcezza dell'ambrosia, e che donava l'ebbrezza: il vino, scaturito dal sangue versato dall'amato, aveva fatto la sua prima comparsa sulla terra.\nCisso, il satiro con cui Ampelo aveva gareggiato, si sarebbe trasformato nell'edera che si avvolge alla vite, mentre Calamo, la canna, l'avrebbe sostenuta contro il vento.\nOvidio, oltre a precisare che Ampelo era figlio di un satiro e di una ninfa, racconta una versione diversa del mito: Dioniso e il suo favorito vivevano sui monti Ismari, in Tracia; il dio aveva affidato ad Ampelo un rampicante che pendeva dalle foglie di un olmo. Il giovane, arrampicatosi sull'albero per cogliere il frutto del rampicante, perse l'equilibrio e mor\u00ec nella caduta: la pianta prese cos\u00ec il nome di Ampelo, \u00abvite\u00bb. Dioniso, addolorato, tramut\u00f2 il giovane nella stella Vindemiatrix.\nLa Vindemiatrix, appartiene alla costellazione della Vergine; la sua apparizione a oriente, subito prima dell'alba, segnalava un tempo l'inizio del periodo della vendemmia, a settembre; a causa della precessione degli equinozi oggi sono le stelle della costellazione del Leone a comparire in quella posizione all'inizio dell'autunno."}
{"id": "240224", "revid": "1543377", "url": "https://it.wikipedia.org/wiki?curid=240224", "title": "Colata in sabbia", "text": "La colata in sabbia \u00e8 un processo di produzione industriale del tipo fusione.\nLa prima fase consiste nella creazione di un modello di materiali vari, attorno a cui sar\u00e0 costruita la forma. Solitamente, \u00e8 previsto un piano di simmetria per l'apertura corretta della stessa senza danneggiare il modello. Approntata la forma, con tutte le necessarie anime e incavi per la geometria richiesta, si passa alla fase di immissione del liquido (metallo) per forza gravitazionale. Dopo la solidificazione il pezzo deve essere ripulito dalle incrostazioni e dai residui della fusione.I prodotti della colata in sabbia sono generalmente dei semilavorati, da destinare ad ulteriori processi di produzione industriale, quali ad es. la forgiatura o la laminazione, oppure varie lavorazioni meccaniche ad asportazione di truciolo.\nLe forme utilizzate per la colata definite \"a perdere\"; dopo l'uso vengono distrutte. Sono costituite in genere di materiali refrattari o di sabbie compattate.\nMicrofusione.\n\u00c8 uno dei processi in forma transitoria pi\u00f9 utilizzato nella produzione di getti di ottima qualit\u00e0 e rifinitura, nonch\u00e9 altamente automatizzato. \u00c8 la derivazione moderna dell'antico procedimento a cera persa. Vengono costruiti i modelli in cera, successivamente immessi in apposite vasche che contengono resine termoindurenti e granuli ceramici. Durante la cottura per solidificare il rivestimento esterno la cera evapora lasciando quindi libera la cavit\u00e0. Quindi il getto viene colato nella forma lasciando il pezzo a solidificare. Poich\u00e9 per\u00f2 non basandosi su un ritmo fisso esso contiene i punti che sono aperti e non puoi generare un materiale che risulti omogeneo e parziale."}
{"id": "240226", "revid": "5695", "url": "https://it.wikipedia.org/wiki?curid=240226", "title": "Port Lairge", "text": ""}
{"id": "240229", "revid": "358232", "url": "https://it.wikipedia.org/wiki?curid=240229", "title": "La ricotta", "text": ""}
{"id": "240242", "revid": "1305772", "url": "https://it.wikipedia.org/wiki?curid=240242", "title": "Casaglia", "text": ""}
{"id": "240243", "revid": "124653152", "url": "https://it.wikipedia.org/wiki?curid=240243", "title": "Evangeliario di Durrow", "text": "LEvangeliario di Durrow \u00e8 un manoscritto miniato, ora conservato alla Trinity College Library di Dublino (Ms. 57), scritto in maiuscole irlandesi di tipo arcaico, proveniente dal monastero di Durrow nella contea di Offaly in Irlanda. \nIl libro, decorato da un unico amanuense secondo lo stile dell'arte insulare, fu composto attorno alla seconda met\u00e0 del VII secolo, forse intorno al 680, in Irlanda o a Iona. L'inchiostro usato \u00e8 nero, rosso, verde e giallo. Ha all'inizio diverse pagine con i simboli degli evangelisti e i canoni di concordanza inquadrati da ornamentazioni a intreccio. \nComprende i quattro vangeli nella edizione latina della vulgata.\nOgni vangelo \u00e8 introdotto da tre pagine miniate; la prima con il simbolo dell'evangelista, dove i simboli sono collocati su uno sfondo non dipinto all'interno di un'elaborata bordura a intreccio.\nLe altre due, l'una di fronte all'altra, hanno rispettivamente nell'una: decorazioni a intreccio, spirali e, in un caso, animali e nell'altra pagina di testo: grandi iniziali ugualmente decorate di spirali e intrecci."}
{"id": "240246", "revid": "322321", "url": "https://it.wikipedia.org/wiki?curid=240246", "title": "Patriarcato di Aquileia", "text": "Il patriarcato di Aquileia (in latino: \"Patriarchatus Aquileiensis\") \u00e8 una sede metropolitana soppressa e sede titolare della Chiesa cattolica.\nTerminologia.\nPreliminarmente si rende indispensabile una precisazione: l'espressione \"patriarcato di Aquileia\" pu\u00f2 essere usata per indicare tre realt\u00e0 storiche ed entit\u00e0 giuridiche diverse, e cio\u00e8:\nQueste tre realt\u00e0 non coincisero n\u00e9 temporalmente n\u00e9 quanto all'estensione territoriale, e subirono diverse modifiche nel corso dei secoli.\nTerritorio.\nCome realt\u00e0 ecclesiale, il patriarcato di Aquileia \u00e8 stato una delle pi\u00f9 grandi diocesi e metropolie di tutto il medioevo europeo. Fino all'811 la sua provincia ecclesiastica arrivava fino al fiume Danubio a nord, al lago Balaton a est, mentre a ovest arrivava fino a Como e all'attuale Cantone Ticino. A sud comprendeva l'Istria fino al 1751, anno della sua soppressione. Nell'811, l'imperatore Carlo Magno port\u00f2 i confini a nord, dal fiume Danubio al fiume Drava. Vastissima era anche la diocesi aquileiese.\nIl Patriarca sovraintendeva sulle diocesi vescovili incluse nella sua giurisdizione metropolitana e ne nominava il vescovo. Nel territorio della sua diocesi svolgeva la funzione di vescovo tramite suoi vicari. Per migliorare la gestione, la diocesi era suddivisa in arcidiaconati. Oltre a svolgere l'autorit\u00e0 religiosa i patriarchi di Aquileia ottennero l'investitura feudale (1077-1420) sul Friuli, compresa la Carnia, e in alcuni periodi storici i confini geografici e politici della Patria del Friuli si estesero sino in Istria, Valle del Biois, Cadore, Carinzia, Carniola e Stiria.\nIl patriarca ebbe la sua residenza in diversi abitati della diocesi, pur mantenendo sempre il titolo di Aquileia: la stessa Aquileia, dov'era la basilica cattedrale di Santa Maria Assunta, poi Grado, Cormons, \"Forum Iulii\" (l'odierna Cividale del Friuli) e Udine.\nStoria.\nLe origini della comunit\u00e0 cristiana.\nAquileia fu una fiorente citt\u00e0 portuale romana, fondata nel 181 a.C. come colonia e avamposto militare. Divenne poi capitale della \"Regio X\". All'apice della sua importanza, nei primi secoli dell'era cristiana, contava circa 200.000 abitanti ed era la quarta citt\u00e0 della penisola italica, dopo Roma, Milano e Capua. Importante porto fluviale sul fiume Natissa, era il punto di partenza dei traffici verso l'area danubiana e quella del Norico e verso le province illiriche e pannoniche.\nSembra che, ancora prima del III secolo, esistesse ad Aquileia una comunit\u00e0 cristiana con forti legami con la Chiesa patriarcale di Alessandria d'Egitto, della quale sarebbe stata emanazione, ipotizzando che i primi missionari arrivassero da Alessandria.\nAquileia divenne ben presto un importante centro di cristianizzazione per l'Italia nord-orientale e le regioni limitrofe, tanto che, gi\u00e0 nel IV secolo, il suo vescovo era eminente per la vastit\u00e0 del territorio di sua competenza giurisdizionale e la liturgia officiata nel rito, pi\u00f9 tardi detto, \"patriarchino\" (rimasto in vigore fino al 1596; nel 2007 \u00e8 stato ristampato in copia anastatica il Missale \"Aquilejensis Ecclesiae\" del 1517 con l'antico rito aquileiese). Sul finire del IV secolo (381) si tenne il concilio di Aquileia, promosso da sant'Ambrogio da Milano e presieduto dall'arcivescovo di Aquileia, san Valeriano, che condann\u00f2 i vescovi filo-ariani Palladio di Raziaria e Secondiano di Singiduno e le dottrine ariane diffuse in Occidente.\nIn quel periodo furono create le diocesi suffraganee (Iulium Carnicum, Trento, Concordia, ecc.) dipendenti dall'arcivescovo o metropolita di Aquileia. Sotto l'arcivescovato di san Cromazio d'Aquileia (388-408) si ebbe un periodo di fertile vigore religioso e culturale per la contemporanea presenza in citt\u00e0 di san Girolamo, traduttore della Bibbia, e di Tirannio Rufino, traduttore delle opere di Origene.\nLa provincia metropolitana.\nNell'Occidente le circoscrizioni metropolitiche iniziarono a formarsi a partire dalla fine III secolo, sulla falsariga dell'organizzazione imperiale romana, non tanto in forza di espliciti decreti canonici, ma per il consolidamento di tradizionali e spontanee convergenze di diocesi periferiche verso il loro centro metropolitano. Nell'Italia settentrionale, particolarmente dopo la morte di sant'Ambrogio, venne formandosi, accanto a Milano, la metropoli di Aquileia, la cui chiesa era divenuta alla fine del IV secolo la \"tribuna dell'ortodossia\" e il cui clero si distingueva per l'intensa attivit\u00e0 missionaria.\nLa metropoli del vescovo di Aquileia venne cos\u00ec a comprendere, gi\u00e0 nel V secolo, i territori della \"Venetia et Histria\", escluse le diocesi di Cremona e di Brescia, della \"Raetia secunda\", del \"Noricum\", della \"Pannonia prima\" e della \"Pannonia Savia\". Si trattava di un territorio molto vasto, delimitato, ad occidente, dal corso del Po nel tratto che va dalla foce alla confluenza con il Mincio, quindi procedendo verso il nord, includendo il lago di Garda, raggiungeva il Danubio alla confluenza dell'Iller; procedeva poi a settentrione dal corso del Danubio fino a \"Brigenzio\"; ad oriente era limitato da una linea che scendeva quasi diritta fino a sud della Sava, per poi deviare ad ovest parallelamente al fiume, fino a raggiungere ed includere la parte occidentale della penisola istriana.\nCos\u00ec, mentre l'organizzazione imperiale si disfaceva, la Chiesa aquileiese ricostruiva proprio in un settore particolarmente critico per l'Occidente una nuova unit\u00e0 di ideali.\nNel 626 divenne sede del Patriarcato e i suoi patriarchi furono riconosciuti principi sovrani con donazioni fatte dai Longobardi estendendo gradualmente la loro giurisdizione all'interno della contea del Friuli. Nell'811 il territorio dell'arcidiocesi si estendeva dalla riva orientale del Tagliamento fino a sud di San Daniele; i suoi confini procedevano poi verso nord verso lo spartiacque della Carnia fino alla Cima Cadin a sud di Pieve di Cadore, comprendeva il Cadore fino allo spartiacque meridionale del torrente Boite, le Tofane, le Tre Cime di Lavaredo e dalla Cima Vanscuro scendevano verso la Drava che fungeva da confine settentrionale fino a Marburg al confine sud-orientale dell'impero, per risalire verso nord-ovest fino ai pressi di Postumia, San Vito Vipacco, Sesana, escludendo Trieste e Grado.\nDal XIII secolo le diocesi suffraganee si restrinsero alle seguenti:\nFondazione del patriarcato.\nNel 554 gli arcivescovi metropoliti di Milano e Aquileia si rifiutarono di aderire alla condanna pronunciata dall'imperatore Giustiniano contro i testi di tendenza nestoriana noti come \"Tre Capitoli\" e non condivisero perci\u00f2 le conclusioni del Concilio Costantinopolitano II, dando inizio ad uno scisma noto con il nome di Scisma tricapitolino: nel 557 durante il sinodo provinciale convocato ad Aquileia per l'elezione del nuovo metropolita Paolino I, succeduto a Macedonio, con la partecipazione dei vescovi delle diocesi suffraganee, si conferm\u00f2 di non riconoscere le conclusioni del Concilio di Costantinopoli II e di rendersi chiesa autocefala. Nel 568, sotto la pressione dell'invasione longobarda, Paolino trasfer\u00ec la sede episcopale a Grado, sotto la protezione di Bisanzio, dove fu proclamato patriarca.\nLa Chiesa di Aquileia si era elevata a patriarcato per sottolineare l'indipendenza gerarchica da Roma e Costantinopoli, ma nel 606-607 il patriarcato si divise in due, con un patriarca ad Aquileia e uno a Grado; questa divisione fu determinata sia da motivi dottrinali sia dalla mutata situazione politica della zona: l'entroterra friulano, inclusa Aquileia, sotto la dominazione longobarda, rimase legato allo scisma tricapitolino, mentre il litorale adriatico della \"Venetia maritima\", sotto l'influenza bizantina, era cattolico. Lo \"scisma dei Tre Capitoli\" fu definitivamente ricomposto nel 699 con il concilio di Pavia con il ritorno di Aquileia nell'ortodossia cattolica, (la Chiesa di Milano era gi\u00e0 da tempo ritornata in comunione con Roma). \nAnche dopo la riconciliazione tra tricapitolini e cattolici, la diocesi di Aquileia continu\u00f2 ad essere divisa, finch\u00e9 nel 731 venne stabilita la separazione canonica tra il patriarcato di Aquileia (con suffraganee le diocesi del Friuli e dell'entroterra fino a Como) e il patriarcato di Grado (con suffraganee le diocesi del Ducato di Venezia), in seguito divenuto patriarcato di Venezia (nel 1105 \"de facto\" con il trasferimento della sede patriarcale e nel 1451 \"de jure\" con l'istituzione del nuovo titolo). Nell'827 il concilio di Mantova tent\u00f2 inutilmente di riunificare i patriarcati di Grado e Aquileia. Sul finire dell'VIII secolo resse il patriarcato san Paolino II (\u2020 802), teologo, liturgista e grande uomo di cultura.\nInquadrato nel Ducato del Friuli durante il Regno longobardo, a seguito della conquista franca il territorio friulano venne organizzato come Marca del Friuli. Nel 952 venne istituita la Marca di Verona e di Aquileia, sottoposta inizialmente al Ducato di Baviera, assieme a Istria, Carinzia e Carniola, e poi, nel 976, inquadrata nel nuovo ducato di Carinzia. Il patriarca Poppone (1019-1042), familiare e ministro dell'imperatore Corrado II, consacrata il 13 luglio 1031 la nuova cattedrale e cinta di nuove mura Aquileia, si prodig\u00f2 per liberarsi dal controllo del Ducato di Carinzia e si scontr\u00f2 con i Veneziani a Grado, dove fu costretto, prima dalle armi della Repubblica di Venezia e poi da un sinodo papale, a rinunciare alla conquista di Grado.\nPrincipato ecclesiastico.\nNel 1077 i patriarchi acquisirono il titolo di duchi del Friuli. Dopo lunghe lotte con Venezia (1206) e successivamente Treviso che proteggeva i nobili friulani ribelli, la sua potenza decadde anche a causa della malaria che decimava le popolazioni costiere. Nel 1420 Venezia conquist\u00f2 il Friuli e nel 1445 papa Eugenio IV riconobbe ai patriarchi la sola signoria di Aquileia, ormai ridotta a misero villaggio, finch\u00e9 anch'essa nel 1509 fu conquistata dagli Asburgo, facendo cessare di fatto il potere temporale dei suoi patriarchi che rimasero signori di Codroipo, San Daniele e San Vito.\nFine del patriarcato.\nIl 6 luglio 1751 papa Benedetto XIV soppresse il patriarcato di Aquileia con la bolla \"Iniuncta nobis\" sollecitata da Venezia e dagli Asburgo d'Austria, a seguito delle gravi controversie tra Venezia e l'Austria per la nomina dei metropoliti. Al suo posto vennero erette l'arcidiocesi di Udine e l'arcidiocesi di Gorizia in modo tale che si risolvesse il problema di un'unica diocesi divisa tra la giurisdizione austriaca e veneziana. Questo signific\u00f2 il \"declassamento\" di Udine, che pur non essendo sede patriarcale ma solo luogo di residenza del patriarca, divenne vera e propria sede arcivescovile, e l'innalzamento di Gorizia che fino a quel momento era stata solo arcidiaconia all'interno della grande diocesi di Aquileia.\nSede titolare arcivescovile.\nNel 1968 \u00e8 stata istituita la sede titolare di Aquileia, con dignit\u00e0 arcivescovile; dal 26 novembre 2011 l'arcivescovo titolare \u00e8 Charles John Brown, nunzio apostolico nelle Filippine."}
{"id": "240249", "revid": "767487", "url": "https://it.wikipedia.org/wiki?curid=240249", "title": "Ro.Go.Pa.G.", "text": "Ro.Go.Pa.G. \u00e8 un film del 1963 diviso in quattro episodi, il cui titolo \u00e8 una sigla che identifica i registi dei quattro segmenti: Rossellini, Godard, Pasolini e Gregoretti.\nTrama.\nIllibatezza.\nAnna Maria \u00e8 un'assistente di volo sugli aerei Alitalia ed \u00e8 spesso lontana dall'Italia e dal suo fidanzato, perci\u00f2 i due si scambiano materiale filmato con cineprese. A Bangkok, la protagonista riceve le attenzioni di un passeggero statunitense di mezza et\u00e0 molto ossessivo, che la ricopre d'attenzioni e premure continue nonostante il suo temperamento riservato e palesemente disinteressato nei suoi riguardi.\nIl fidanzato di Anna Maria interpella perci\u00f2 uno psichiatra, che consiglia alla protagonista di cambiare completamente il proprio \"look\", diventando provocante e aggressiva. L'americano, che vedeva in Anna Maria il suo ideale di donna angelica e materna, perde cos\u00ec ogni interesse per lei.\nIl nuovo mondo.\nSullo sfondo dei quartetti per archi di Ludwig van Beethoven (n. 7, 9, 10, 14 e 15), una voce fuori campo racconta la vicenda con un linguaggio da romanzo classico, con qualche battuta di dialogo dei protagonisti nella seconda met\u00e0 della pellicola. Il narratore \u00e8 un abitante di Parigi ai giorni nostri, che, dopo avere raccontato brevemente il modo in cui ha conosciuto la sua fidanzata Alexandra, legge su un giornale di una forte esplosione atomica 120.000 metri sopra Parigi. La vita tuttavia prosegue come ogni giorno, anche se l'uomo rileva delle stranezze nel comportamento della fidanzata. Dopo avergli dato appuntamento, Alexandra non si presenta; lui la sorprende in piscina, nell'atto di baciare sulla bocca uno sconosciuto. Alla richiesta di una spiegazione, non sa fornirla.\nInoltre la ragazza confonde una parola per un'altra, \"assolutamente\u201d invece di \"evidentemente\u201d, e porta infilato nella biancheria intima un pericoloso coltello. Il protagonista si rende conto che la gente intorno a lui si comporta in maniera inspiegabile, per esempio tutti sembrano assumere a ogni momento pasticche di origine ignota. Il linguaggio sembra subire sottili modifiche: Alexandra gli dice \"io ti ex-amo\u201d. Il protagonista si rende conto che l'esplosione atomica non ha distrutto la vita biologica, ma il senso comune, e scrive un \"diario dell'ultimo appartenente al regno della libert\u00e0\u201d, prima di precipitare in un mondo surreale e illogico.\nLa ricotta.\nNella campagna romana, una troupe \u00e8 impegnata nelle riprese di una passione di Cristo. Stracci, la comparsa che interpreta il ladrone buono, regala ai propri familiari il cestino del pranzo appena ricevuto dalla produzione. Essendo affamato, si traveste da donna per rimediare un secondo cestino, che viene mangiato dal cagnolino della prima attrice del cast. Sul set giunge intanto un giornalista che intervista il regista; terminata l'intervista, il giornalista trova Stracci che accarezza il cane e glielo compra per mille lire.\nCon i soldi, Stracci corre dal \"ricottaro\" dei dintorni a comprarne tutte le rimanenze per sfamarsi, ma viene chiamato sul set e legato alla croce per la ripresa dei lavori; alla successiva interruzione, corre a mangiare la ricotta e, sorpreso dagli altri attori, viene invitato ad abbuffarsi con i resti del banchetto preparato per l'ultima cena. Al momento di girare la scena della crocifissione, muore di indigestione sulla croce. Il regista, senza ombra di commozione,\u00a0commenta: \"Povero Stracci. Crepare... non aveva altro modo per ricordarci che anche lui era vivo...\".\nIl pollo ruspante.\nSi alternano due scene: la prima tratta di una riunione in cui si vede un signore - che parla grazie ad un laringofono - che legge il suo discorso - battuto da una occhialuta donna su una macchina stenografica - sul nuovo modo di vivere e di attrarre i compratori verso un prodotto; nella seconda scena c'\u00e8 una famiglia di 4 persone che segue sempre pi\u00f9 la moda, lasciandosi condizionare dalle pubblicit\u00e0 e dalle tendenze, che i loro piccoli figli, appassionati di r\u00e9clame televisiva, conoscono a memoria.\nUna domenica, il capo famiglia, cio\u00e8 il signor Togni, va in gita con la moglie e i figli, sulla sua Fiat 600. Durante il viaggio viene indispettito dai sorpassi delle altre automobili. Fermatosi ad un autogrill per la colazione, compra ai figli ninnoli e dolciumi; la famiglia visita poi un lotto di terreno da acquistare per costruirci la propria villetta a schiera, ma il prezzo richiesto \u00e8 troppo alto. I coniugi allora litigano insoddisfatti; nel ritorno a casa Togni, umiliato e frustrato dai continui sorpassi delle altre vetture, compie una manovra imprudente provocando un frontale.\nCensura.\nPier Paolo Pasolini per l'episodio \"La ricotta\" venne condannato per vilipendio della religione; la decisione fu mitigata da un'amnistia; la pellicola torn\u00f2 sugli schermi con modifiche del sonoro e alcuni tagli, oltre alla modifica della didascalia iniziale e della considerazione finale di Orson Welles, che in origine suonava \u00abcrepare \u00e8 stato il suo solo modo di fare la rivoluzione\u00bb.\nFurono inoltre sostituite frasi come \u00abvia i crocifissi!\u00bb, che viene urlata in sequenza da personaggi del set e della strada e financo da un cane; piccoli tagli determinarono anche l'accorciamento di alcune sequenze ritenute imbarazzanti, come quella dell'orgasmo di Stracci legato alla croce, lo spogliarello dell'attrice interpretante la Maddalena e quella del momento di goliardica ilarit\u00e0 che interrompe la costruzione della deposizione.\nCritica.\nLa ricotta.\nAlberto Moravia, in una sua recensione critica del film per \"L'Espresso\" datata 3 marzo 1963, ebbe parole d'encomio per l'episodio girato da Pasolini: \nIl nuovo mondo.\nL'episodio girato da Godard rappresenta invece, insieme ai successivi \"Les Carabiniers\" e \"Il profeta falsario\" (\"Le grand escroc\"), una sorta di sua \"trilogia rosselliniana\u201d. Godard \u00e8 infatti un grandissimo ammiratore del cineasta italiano praticamente da sempre, ma non lo conosce di persona, e lo stesso Rossellini dal canto suo \u00e8 piuttosto sospettoso nei suoi confronti; a fare da mediatore per il loro incontro \u00e8 Fran\u00e7ois Truffaut, che aveva in precedenza lavorato con lui in qualit\u00e0 d'assistente alla regia. Quando nel febbraio del 1962 un giornalista domanda a Godard se abbia un maestro, una figura di riferimento, la risposta \u00e8: \"\"No, o forse solo uno, per la sua volont\u00e0 d'indipendenza: Rossellini.\"\u201d\nAlla Mostra del cinema di Venezia 1962, dove \u00e8 venuto a presentare \"Questa \u00e8 la mia vita\" (\"Vivre sa vie\"), pellicola tra l'altro strutturata narrativamente proprio sulla falsariga del rosselliniano \"Francesco, giullare di Dio\", Godard incontra il produttore Alfredo Bini, che gli propone di partecipare a un film a episodi in collaborazione con tre registi italiani: Roberto Rossellini, Pier Paolo Pasolini e Ugo Gregoretti. Godard accetta e decide di filmare alla massima velocit\u00e0 il proprio episodio, utilizzando attori poco conosciuti ma vicini alla Nouvelle Vague: la canadese Alexandra Stewart e Jean-Marc Bory. Le riprese terminano in un giorno, il 24 novembre 1962 (la stessa data del quotidiano \"L'Humanit\u00e9\" dal quale il narratore apprende dell'esplosione atomica).\nIl tema di questo atipico film di fantascienza si potrebbe definire \"il felice inizio della fine del mondo\u201d; l'ispirazione viene al regista dalla lettura del romanzo \"Io sono leggenda\" dello scrittore fantascientifico statunitense Richard Matheson. La ragione che abdica al suo ruolo dominante e la rappresentazione di un futuro prossimo gi\u00e0 contenuta dell'architettura avveniristica della Parigi di oggi anticipano l'ambientazione del successivo \"\", girato due anni pi\u00f9 tardi, come pure le inquadrature notturne, le luci ammiccanti, le autovetture che corrono indifferenti nelle strade trafficate."}
{"id": "240262", "revid": "1543377", "url": "https://it.wikipedia.org/wiki?curid=240262", "title": "Mattatoio n. 5", "text": "Mattatoio N\u00b0 5 o La Crociata dei Bambini (\"Slaughterhouse-Five; or, The Children's Crusade: A Duty-Dance With Death\") \u00e8 un romanzo di Kurt Vonnegut del 1969. Il libro \u00e8 una testimonianza dell'autore sulla sua prigionia in Germania durante la seconda guerra mondiale e sul bombardamento di Dresda.\n\"Mattatoio n. 5\" \u00e8 considerato un'opera-chiave del pacifismo moderno e un racconto sul valore effimero dell'esistenza. Il sottotitolo (\"La crociata dei bambini\") non si riferisce solo alla Crociata dei fanciulli del 1212, ma alla guerra stessa, in cui uomini maturi decidono di far la guerra mandando dei \"bambini\" a morire al posto loro.\nIl libro \u00e8 stato candidato ai due maggiori riconoscimenti della letteratura fantascientifica, il Premio Hugo nel 1970 e il Premio Nebula nel 1969.\nTrama.\nLo scrittore Kurt Vonnegut, Jr., \u00e8 un veterano della seconda guerra mondiale, catturato dai tedeschi nel 1945 e tenuto come prigioniero nella citt\u00e0 di Dresda. Dopo ventitr\u00e9 anni di gestazione, Kurt si appresta a concludere un romanzo che racconta la sua testimonianza diretta del bombardamento che chiuse il conflitto in Europa. Racconta al lettore come, nel processo di ricerca, abbia riallacciato i rapporti con un suo vecchio camerata, Bernard H. O'Hare, con il quale torner\u00e0 a poi a visitare Dresda. Durante il loro primo incontro, la moglie di Bernard accus\u00f2 Vonnegut di voler scrivere un'altra storia che celebrer\u00e0 la guerra, su cui baseranno un film con John Wayne e Frank Sinatra, che a sua volta spinger\u00e0 altri bambini ad arruolarsi nell'esercito. Kurt le promise che \"non ci sar\u00e0 nessun ruolo per John Wayne\", nella sua storia, e che anzi la chiamer\u00e0 \"La Crociata dei Bambini\". Infine, premettendo che non c'\u00e8 niente di sensato da dire su di un massacro, se non il cinguettio di un uccello (\"poo-tee-weet\"), e che di conseguenza il libro su Dresda \u00e8 un fallimento, Vonnegut comincia la storia.\nL'assistente cappellano Billy Pilgrim \u00e8 un soldato americano disorientato, fatalista e male addestrato che odia la guerra e si rifiuta di combattere.\nViene catturato dai tedeschi durante l'offensiva delle Ardenne del 1944, ma prima che ci\u00f2 accada Billy incontra Roland Weary, un personaggio aggressivo e sciovinista, adolescente come Billy, che lo importuna costantemente per la sua mancanza di entusiasmo per la guerra.\nQuando viene catturato, i tedeschi gli confiscano tutto tra cui gli stivali dandogli in cambio degli zoccoli di legno; Weary morir\u00e0 di gangrena causata dagli zoccoli in Lussemburgo. Moribondo, in un vagone di prigionieri, Weary riesce a convincere un altro soldato, Paul Lazzaro, che Billy \u00e8 il vero colpevole della sua morte. Lazzaro giura di vendicare la morte di Weary uccidendo Billy, perch\u00e9 la vendetta \u00e8 \"la cosa pi\u00f9 dolce nella vita\".\nA questo punto, Billy incomincia a rivivere alcuni momenti della sua vita; lui e gli altri prigionieri vengono trasportati in Lussemburgo. Successivamente, nel 1945, i prigionieri di guerra vengono spostati a Dresda per lavorare. Qui, i tedeschi mettono Billy e i suoi compagni di prigionia in un macello in disuso. L'edificio \u00e8 conosciuto come \"Schlachthof-F\u00fcnf\" (\"Mattatoio n. 5\"). Durante i bombardamenti, i prigionieri e le guardie si nascondono in una cantina. Grazie a questo nascondiglio, riescono a sopravvivere ai bombardamenti. Dopo la guerra, nel maggio del 1945 Billy viene trasportato negli Stati Uniti, ricevendo un congedo onorevole nel luglio 1945.\nPochi mesi dopo la fine della guerra, Billy viene ricoverato in una clinica psichiatrica a causa di un disturbo da stress post-traumatico. Un uomo di nome Eliot Rosewater introduce Billy ai romanzi di un oscuro autore di fantascienza, chiamato Kilgore Trout. Quando Billy viene dimesso, si sposa con Valencia Merble. Il padre di Valencia possiede la Scuola di optometria di Ilium, che Billy frequenta. Nel 1947, nasce il primo figlio della coppia, seguito, due anni pi\u00f9 tardi, dalla figlia Barbara. Durante la prima notte di nozze di Barbara, Billy viene catturato da una nave spaziale aliena e portato in un pianeta chiamato Tralfamadore, a miliardi di chilometri di distanza dalla Terra. Qui Billy incontra una pornostar, anch'ella rapita dagli alieni, di nome Montana Wildhack. Sulla Terra, Montana era scomparsa qualche tempo prima e si credeva fosse morta suicida, annegata nell'oceano Pacifico. Lei e Billy si innamorano e hanno un figlio insieme. Billy viene inviato sulla Terra per rivivere i momenti passati e futuri della sua vita.\nNel 1968, Billy e il copilota sono gli unici sopravvissuti a un incidente aereo. Valencia muore di avvelenamento da monossido di carbonio durante la corsa in ospedale. Billy condivide la stanza d'ospedale con Bertram Rumfoord, un professore di storia di Harvard e Billy gli racconta del bombardamento di Dresda.\nUna volta dimesso, Barbara lo porta a casa a Ilium. Billy scappa e si reca a New York, affittando una camera d'albergo. Quella sera passeggia intorno a Times Square e visita una libreria che vende materiale pornografico. Billy vede alcuni libri di Kilgore Trout e li legge. Quella notte partecipa a un programma radiofonico e incomincia a raccontare dei suoi viaggi nel tempo su Tralfamadore e viene cacciato dallo studio. Torna nella sua camera d'albergo, si addormenta e viaggia nel tempo fino al 1945 a Dresda, dove il libro si conclude nel modo annunciato a fine primo capitolo: mentre Billy cammina nulle rovine silenziose della citt\u00e0, un uccellino ignaro del disastro si poggia dinanzi a lui e cinguetta, \"poo-tee-weet\".\nAdattamenti cinematografici.\nNel 1972 dal romanzo \u00e8 stato tratto un adattamento cinematografico, \"Mattatoio 5\", diretto da George Roy Hill e ricordato anche per la colonna sonora d'eccezione, nella quale Glenn Gould esegue musiche di Johann Sebastian Bach.\nCritiche.\nIl bombardamento di Dresda \u00e8 l'evento centrale che affligge la mente del protagonista, Billy Pilgrim. Nel libro Vonnegut d\u00e0 per assodata la morte di 135 000 civili tedeschi nell'operazione bellica, rifacendosi al libro \"Apocalisse a Dresda\", opera di David Irving, controversa figura vicina a ideologie neonaziste, contribuendo cos\u00ec a diffondere le stime esagerate formulate dal controverso autore del saggio. Pubblicazioni successive stimano le perdite civili tra 24 000 e 40 000 e mettono in dubbio le ricerche di Irving.\nEdizioni.\nEdizione originale:\nEdizioni italiane:"}
{"id": "240284", "revid": "125700454", "url": "https://it.wikipedia.org/wiki?curid=240284", "title": "Wayne Gretzky", "text": "Dal 1979 al 1999 ha militato in quattro squadre della National Hockey League, della quale \u00e8 ancora il miglior marcatore con 2857 punti; detiene anche il record di almeno 100 punti marcati in 16 stagioni professionistiche, 15 delle quali in NHL, 14 delle quali a propria volta consecutive (dal 1978 al 1992). Soprannominato \"The Great One\" (\"Il grande\") \u00e8 ritenuto il miglior giocatore ad avere mai militato nella NHL; ritiratosi nel 1999, guid\u00f2 dal 2006 al 2009 i Phoenix Coyotes.\nBiografia.\nGretzky \u00e8 nato il 26 gennaio 1961 a Brantford (Ontario); suo nonno paterno Anton Greckij (anglicizzato in \"Tony Gretzky\") era un proprietario terriero filozarista che emigr\u00f2 prima della Grande Guerra in Canada via Chicago da Grodno, citt\u00e0 bielorussa all'epoca facente parte dell'impero russo. A dieci anni, nella stagione 1971-72, stabil\u00ec il record - ancora oggi imbattuto - nella \"Brantford-Atom-League\" (campionato scolastico dell'Ontario): 378 reti e 139 assist in 85 partite.\nNel 1978, a 17 anni, il canadese fece il suo debutto nel professionismo nella World Hockey Association (WHA) con gli Indianapolis Racers. Dopo otto partite fu acquistato dagli Edmonton Oilers. Un anno dopo, nel 1979, gli Oilers passarono alla National Hockey League (NHL) dopo lo scioglimento della WHA. Perci\u00f2 Gretzky non fu mai scelto al draft NHL. Gi\u00e0 nella sua prima stagione il suo talento gli frutt\u00f2 il secondo posto nella classifica punti e l'Hart Memorial Trophy come miglior giocatore della stagione (MVP), titolo che vinse poi ininterrottamente fino al 1987 e poi di nuovo nel 1989. Con gli Oilers si aggiudic\u00f2 la Stanley Cup nel 1984, 1985, 1987 e 1988.\nNel 1988 Wayne annunci\u00f2 il suo trasferimento ai Los Angeles Kings, e da allora fin\u00ec sulla lista nera dei giornali di Edmonton. Dopo aver lasciato la compagine canadese, non riusc\u00ec mai pi\u00f9 ad aggiudicarsi il titolo NHL. Coi Kings raggiunse anche una finale di Stanley Cup, nel 1993, persa per\u00f2 contro i Montr\u00e9al Canadiens. Nel 1996 si trasfer\u00ec ai St. Louis Blues, con cui disput\u00f2 32 incontri, prima di passare alla sua ultima tappa, i New York Rangers, il 21 luglio 1996. Il 18 aprile 1999 annunci\u00f2 il suo ritiro dall'hockey professionistico.\nNella sua carriera ha messo a segno 894 gol e 1963 assist, per un totale di 2857 punti. Per ognuna delle tre categorie si tratta di un record per la NHL. \u00c8 l'unico giocatore della storia della NHL che sia riuscito a superare i 200 punti in regular season.\nSempre nella sua carriera straordinaria, ha superato in ben 14 stagioni i 100 punti: in 4 stagioni, ha superato addirittura i 200 punti, unico giocatore nella storia della NHL. Nel 1981-1982 ha raggiunto i 212 punti segnando 92 goal in regular season. Nel 1985-1986 ha infranto altri 2 record NHL, raggiungendo quota 215 punti in 82 partite conditi da 163 assist.\nAl momento Wayne, chiamato anche \"The Great One\", detiene 61 record (40 nella stagione regolare, 15 ai play-off e 6 negli All-Star-Games). Il suo numero, il 99, \u00e8 stato ritirato il 6 febbraio 2000 per tutta la lega NHL: nessun giocatore di nessuna squadra della NHL potr\u00e0 mai pi\u00f9 indossarlo. Solo sette mesi dopo la fine della sua carriera di giocatore, il 22 novembre 1999, il nome di Gretzky \u00e8 stato iscritto nella Hockey Hall of Fame: \u00e8 uno dei dieci giocatori per i quali \u00e8 stata fatta un'eccezione ai tre anni di attesa consueti.\nIl 5 giugno 2000 gli \u00e8 stata conferita una laurea \"honoris causa\" dall'Universit\u00e0 di Alberta. Dal 15 febbraio 2001 \u00e8 comproprietario dei Phoenix Coyotes, dei quali \u00e8 allenatore capo dall'8 agosto 2005. \u00c8 anche proprietario di un bar-sport a Toronto. Il 12 febbraio 2010 \u00e8 stato l'ultimo tedoforo dei Giochi Olimpici invernali di Vancouver 2010.\nOltre alle sue attivit\u00e0 sportive, ha fondato la \"Fondazione Gretzky\" che si occupa di insegnare l'hockey su ghiaccio ai bambini svantaggiati. All'esterno del Rexall Place di Edmonton vi \u00e8 una statua in bronzo dedicata a Gretzky. Si pu\u00f2 trovare una sua statua anche all'esterno dello Staples Center di Los Angeles.\n\u00c8 sposato con Janet ed ha cinque figli (tre maschi e due femmine). Wayne ha due fratelli minori, Keith e Brent, anch'essi giocatori di hockey su ghiaccio: Keith non ha mai giocato nella NHL, ma \u00e8 un hockeista piuttosto conosciuto nelle leghe minori. Brent ha collezionato 13 presenze e 4 punti in carriera nella NHL con i Tampa Bay Lightning.\nDopo il ritiro.\nGi\u00e0 mentre era in attivit\u00e0, Gretzky \u00e8 stato proprietario di una squadra di hockey giovanile, gli Hull Olimpiques (1985-1992). Dopo il ritiro \u00e8 stato socio di minoranza (2000-2009) dei Phoenix Coyotes, che ha guidato anche come allenatore (2005-2009).\nNel 2015 \u00e8 divenuto socio di minoranza degli Edmonton Oilers.\n\u00c8 stato general manager del in occasione di due edizioni dei giochi olimpici invernali ( e ) e della World Cup of Hockey 2004.\nCuriosit\u00e0.\nUna sua famosa frase:\n\u00e8 stata citata da Steve Jobs nell'ultima slide al termine della presentazione del primo modello di iPhone avvenuta al MacWorld del 2007."}
{"id": "240286", "revid": "112841712", "url": "https://it.wikipedia.org/wiki?curid=240286", "title": "Colata continua", "text": "La colata continua \u00e8 un processo di produzione industriale del tipo fusione, in cui al materiale liquido (metallo) viene fatta attraversare per forza gravitazionale una forma permanente ad alta conducibilit\u00e0 termica a fondo aperto, detta \"lingottiera\", ricavata in rame e raffreddata esternamente con acqua e lubrificata per impedire usura a freddo.\nDurante la fase iniziale si pone una falsa billetta sul fondo che blocca il liquido il quale inizia a solidificare a contatto con le pareti. La falsa billetta inizier\u00e0 quindi a scendere man mano che si forma il solido. Grazie al raffreddamento forzato, nella lingottiera il metallo si solidifica in superficie mentre rimane liquido in gran parte della parte interna della sua sezione. Tuttavia, questa \"pelle\" solidificata, tuttora rovente, fornisce abbastanza stabilit\u00e0 all'intero pezzo colato da poter farlo scendere attraverso un percorso curvo, il cui diametro misura alcuni metri, e nel quale continua ad essere raffreddato forzatamente attraverso degli spruzzi d'acqua diretti. Giunto in orizzontale, gran parte della sezione del pezzo colato, anche se non tutta, \u00e8 ormai solidificata.\nIl metallo solidificato ha un volume minore di quello liquido, pertanto si stacca dalle pareti lubrificate della lingottiera. In questa fase cambia il regime termico: da metallo-lingottiera a metallo-aria-lingottiera.\nDato che il pezzo colato, in teoria, \u00e8 senza fine, ed in pratica lungo molte centinaia di metri, esso va tagliato a misura mediante una fiamma ad ossigeno e lasciato raffreddare del tutto per effetto dell'aria, giacendo su una placca di raffreddamento oppure, nel caso ideale, viene immesso ancora rovente in un laminatoio per essere lavorato ulteriormente (carica calda).\nSolitamente, una macchina di colata continua dispone di pi\u00f9 linee di colata, ciascuna attrezzata di lingottiera, percorso di raffreddamento, e taglio ad ossigeno oppure a cesoia (in caso di billette di piccola sezione). Le diverse linee vengono alimentate da un contenitore di distribuzione, detto paniera, a sua volta riempito di metallo trasportato dal forno o convertitore alla paniera mediante siviera.\nI semilavorati ottenuti dal processo di colata continua, a seconda della loro sezione, vengono chiamati billette, blumi o bramme, e sono destinati ad ulteriori processi di produzione industriale, quali ad es. la forgiatura o la laminazione.\nInoltre la colata continua offre il vantaggio di produrre un acciaio pi\u00f9 omogeneo e di qualit\u00e0 rispetto alla colata in lingottiera."}
{"id": "240287", "revid": "124576690", "url": "https://it.wikipedia.org/wiki?curid=240287", "title": "Guile (Street Fighter)", "text": "Guile (noto come William F. Guile nel film \"Street Fighter - Sfida finale\") \u00e8 uno dei personaggi del videogioco della serie di \"Street Fighter\".\nEgli \u00e8 un maggiore della United States Air Force e parteciper\u00e0 al torneo per vendicare la morte di Charlie (compagno d'armi, maestro ed amico) per mano di M. Bison in Cambogia.\nNel film \"Street Fighter - Sfida finale\", di cui \u00e8 il protagonista, \u00e8 interpretato da Jean-Claude Van Damme.\nMosse.\nLa particolarit\u00e0 dello stile di lotta di Guile si contraddistingue dall'aver avuto sempre pochissime mosse speciali, ed in quasi tutte le sue apparizioni (con eccezioni come \"Marvel vs. Capcom 2\") ha mantenuto sempre e solo queste 2:\n\"Sonic Boom\": lancia un'onda sonica che ha la forma di un boomerang che gira su se stesso\n\"Somersault Kick\": un potente calcio in rovesciata eseguito con un gran salto.\nPer questo suo stile va anche detto che Guile \u00e8 uno di quei pochi lottatori ad avere pi\u00f9 super combo che mosse speciali.\nTema musicale.\nIl tema musicale di Guile in \"Super Street Fighter II\" \u00e8 diventato un fenomeno virale su internet, secondo la frase \"Il tema musicale di Guile sta bene con tutto\": vi sono diversi video in rete che presentano come colonna sonora il suddetto tema."}
{"id": "240288", "revid": "72396", "url": "https://it.wikipedia.org/wiki?curid=240288", "title": "Evangeliario di Echternach", "text": "LEvangeliario di Echternach, \u00e8 un codice miniato dell'VIII secolo proveniente dalla biblioteca dell'abbazia lussemburghese di Echternach e ora conservato alla Biblioth\u00e8que nationale de France (ms. Latin 9389).\nStoria.\nIntorno al 690, il manoscritto fu probabilmente donato a san Villibrordo prima che partisse per la Frisia per evangelizzare i pagani. Il manoscritto fu probabilmente commissionato dal suo padre spirituale, Egberto, un missionario proveniente dal Regno di Northumbria e fuggito in Irlanda. Alcuni studiosi sostengono che sia stato realizzato nell'Abbazia di Rathmelsigi in Irlanda, altri, basandosi sul tipo di scrittura, favoriscono un'origine nordumbra, molto simile a quella dell'Evangeliario di Durham. Tuttavia la scrittura potrebbe anche essere spiegata dall'origine nordumbra di Egberto. \nIl manoscritto \u00e8 stato scritto e decorato rapidamente ed \u00e8 troppo piccolo per essere trasportato. La scrittura \u00e8 minuscola, con pochissime iniziali e senza pagine decorate a tappeto. \nVillibrordo riusc\u00ec a diffondere la fede cristiana in Frisia, divenne vescovo di Utrecht e fond\u00f2 l'Abbazia di Echternach che fa parte del territorio del Lussemburgo.\nFino alla rivoluzione francese il manoscritto \u00e8 stato conservato nell'abbazia . \nNel 1802, dopo la trasformazione della regione in un dipartimento francese, il bibliofilo lorenese Jean-Baptiste Maug\u00e9rard, inviato nell'abbazia per conto dello stato francese, sequestr\u00f2 diversi manoscritt tra i quali l'Evangeliario. Da allora il manoscritto \u00e8 conservato nella Biblioth\u00e8que Nationale de France e nel 1806 \u00e8 stato corredato di una rilegatura sulla cui copertina \u00e8 raffigurato l'imperatore con le armi .\nDescrizione.\nIl colophon del folio 222v, probabilmente copiato dallo scriba sul manoscritto modello, indica che il testo fu corretto nel 558 da Eugippio, abate di un monastero vicino a Napoli, seguendo un altro manoscritto di propriet\u00e0 di san Girolamo. Tuttavia il testo, lontano da quello della Vulgata, \u00e8 vicino a quelli realizzati negli \"scriptoria\" irlandesi nello stesso periodo, con un sommario identico all'Evangeliario di Durrow o al Libro di Kells ed \u00e8 anche molto vicino al testo dell'Evangeliario di Mac Durnan o dell'Evangeliario di M\u00e1el Brigte Martin McNamara, \" \nIl manoscritto contiene quattro miniature a pagina intera, che rappresentano i simboli degli evangelisti.\nL'uomo: simbolo di Matteo.\nSan Matteo \u00e8 simboleggiato dalla figura di un uomo e ai lati della testa \u00e8 scritto \"IMAGO HOMINIS\", immagine dell'uomo. La figura tiene in mano un libro aperto che contiene le prime parole del Vangelo: \"Liber generationis Ihesu Christi\". Gli occhi dell'evangelista sono socchiusi e abbassati verso il libro come se stesse leggendo. Egli porta la tonsura in stile romano e non irlandese, a differenza delle immagini dell'Evangeliario di Durrow. \nEgberto, il probabile committente, era un monaco nordumbro che contribu\u00ec a diffondere questa usanza del monachesimo romano in alternativa al monachesimo irlandese. La posizione della figura, seduta su un trono, e la sua posizione di lettore lo identificano con l'evangelista Matteo. La posizione del suo corpo e quella della cornice intrecciata forma una croce stilizzata. \nIl leone simbolo di Marco.\nUna delle miniature pi\u00f9 famose dell'arte miniaturistica iralndese \u00e8,il leone, simbolo dell'evangelista Marco. \nIl leone delle'Evangelario di Echternach \u00e8 raffigurato rampante e dinamico, in contrasto con la cornice lineare sullo sfondo. Questa rappresentazione del leone \u00e8 simile ad alcuni modelli di ispirazione pittorica.\nL'aquila: simbolo di GIovanni.\nAnche in questo caso, la miniatura gioca sul contrasto tra le linee curve dell'aquila, simbolo dell'evangelista Giovanni disegnata in parte con un compasso, e la cornice rettilinea che la racchiude quasi come in una gabbia."}
{"id": "240290", "revid": "339392", "url": "https://it.wikipedia.org/wiki?curid=240290", "title": "Ssuem 118", "text": ""}
{"id": "240292", "revid": "14894", "url": "https://it.wikipedia.org/wiki?curid=240292", "title": "Vangeli di Echternach", "text": ""}
{"id": "240294", "revid": "1543377", "url": "https://it.wikipedia.org/wiki?curid=240294", "title": "Menu extra", "text": "Un Menu extra in macOS \u00e8 una piccola icona o talvolta una parola che si trova alla destra della barra dei menu. Spesso essi permettono di accedere velocemente ad alcune funzioni delle applicazioni (per esempio iChat) o di visualizzare delle informazioni (per esempio l'orologio di sistema), o controllare variabili di sistema (ad esempio il volume). Esistono molti menu extra di terze parti. I menu extra sono simili agli elementi del system tray di Microsoft Windows, ma sono meno comuni.\nCi sono molti menu extra forniti con Mac OS X, alcuni dei quali sono attivati dalle relative applicazioni o tramite un dispositivo esterno (per esempio, Inkwell si attiva quando una tavoletta grafica \u00e8 connessa al computer). Tutti i menu extra forniti con Mac OS X si trovano al seguente percorso di file: codice_1\nI menu extra furono introdotti con Mac OS X Puma per sostituire i Dock extras. Ci furono opinioni contrastanti alla loro introduzione. Sebbene Apple avesse fornito un'API per gli sviluppatori di terze parti da usare per creare i menu extra utilizzando la classe NSStatusItem, essi usarono un'altra classe privata, chiamata NSMenuExtra per sviluppare i propri menu extra. I menu extra basati su NSMenuExtra includevano funzioni non disponibili per i menu extra basati sulla classe NSStatusItem, come l'installazione/disinstallazione \"drag and drop\" e la possibilit\u00e0 di collocare i menu extra usando il mouse. Il motivo \u00e8 che i menu extra basati sulla classe NSMenuExtra agiscono dentro lo spazio di SystemUIServer, cos\u00ec del codice sbagliato all'interno dei menu extra potrebbe causare instabilit\u00e0 in una parte Core del sistema operativo."}
{"id": "240297", "revid": "2084998", "url": "https://it.wikipedia.org/wiki?curid=240297", "title": "Aw-li On-nam Ot-tjin", "text": "Lo Aw-li On-nam Ot-tjin, o semplicemente Otjin, \u00e8 un gioco astratto della famiglia dei mancala e giocato dai cacciatori di teste penihing del Borneo. Le regole del gioco furono trascritte per la prima volta da un geografo e botanico norvegese di nome Carl Sofus Lumholtz. Curiosamente, il gioco \u00e8 quasi identico al Ba-awa, giocato in Ghana e, con qualche variante, in altre zone dell'Africa e del Sudamerica, mentre differisce in misura maggiore da altri mancala del Sudest asiatico.\nRegole del gioco.\nTavoliere e disposizione iniziale.\nIl tavoliere tradizionale da Aw-li On-nam Ot-tjin \u00e8 scavato in un blocco di legno e ha la forma di una barca oblunga. Comprende due file da 9 buche e due buche pi\u00f9 grandi (\"granai\") alle estremit\u00e0. Ogni giocatore controlla una fila di buche e un granaio. Viene chiamato \"tu-tung ot-tjin\". Inizialmente, ciascuna buca (eccetto i granai) viene riempita con un numero uguale di semi, solitamente 3 (ma il numero pu\u00f2 variare almeno da 2 a 5).\nTurno.\nAl proprio turno, il giocatore prende tutti i semi da una delle sue buche e li semina in senso antiorario. Se l'ultimo seme cade in una buca occupata, tutti semi vengono prelevati dalla buca e la semina continua \"a staffetta\", a meno che il giocatore non \"prenda un pesce\" (vedi dopo). Quando l'ultimo seme della semina cade in una buca vuota, il turno finisce (il nome di questo evento \u00e8 onomatopeico, \"gok\", dal rumore che fa il seme che cade nella buca vuota).\n\"Prendere un pesce\" (\"\u00e1ra ot-tjin\") significa depositare l'ultimo seme di una semina in una buca nel caso in cui tale buca, dopo la semina, si trovi ad avere lo stesso numero di semi che aveva all'inizio. In questo caso, il giocatore cattura tutti i semi della buca. Questo stile di cattura \u00e8 identico a quello del Ba-awa (in cui il numero dei semi per buca \u00e8 4), ma solo l'ultimo seme di una semina pu\u00f2 catturare.\nFine del gioco.\nQuando uno dei giocatori non \u00e8 pi\u00f9 in grado di muovere, il suo avversario cattura tutti i semi. Vince il giocatore che ha catturato pi\u00f9 semi. Se si crea una situazione in cui i semi continuano a ruotare intorno al tavoliere senza essere mai catturati, la partita viene annullata."}
{"id": "240298", "revid": "14691", "url": "https://it.wikipedia.org/wiki?curid=240298", "title": "Otjin", "text": ""}
{"id": "240303", "revid": "767487", "url": "https://it.wikipedia.org/wiki?curid=240303", "title": "Cronologia della seconda guerra mondiale", "text": "Questa cronologia della seconda guerra mondiale contiene un elenco degli eventi bellici, politici e diplomatici inerenti alla seconda guerra mondiale e fatti collegati. Per gli eventi precedenti il 1\u00ba settembre 1939 e che hanno portato allo scoppio della guerra, si veda la cronologia degli eventi precedenti la seconda guerra mondiale."}
{"id": "240304", "revid": "1437722", "url": "https://it.wikipedia.org/wiki?curid=240304", "title": "Al\u00e9-o\u00f3", "text": "Al\u00e9-o\u00f3 \u00e8 un album di Claudio Baglioni pubblicato nel 1982, il primo dal vivo e registrato in occasione di un concerto tenutosi a Roma in Piazza di Siena il 24 ottobre 1982 con oltre 160.000 spettatori. Il concerto, completamente gratuito, si svolse al culmine della tourn\u00e9e che aveva registrato il tutto esaurito nell'estate precedente, sulla scia del successo dell'album \"Strada facendo\". Il disco ha venduto oltre 1.000.000 di copie.\nIl titolo prende spunto dall'invocazione da stadio \nTracce.\nTesti di Claudio Baglioni, musiche di Claudio Baglioni e Antonio Coggio."}
{"id": "240305", "revid": "339392", "url": "https://it.wikipedia.org/wiki?curid=240305", "title": "Promemoria (Apple)", "text": ""}
{"id": "240306", "revid": "122525181", "url": "https://it.wikipedia.org/wiki?curid=240306", "title": "Pressofusione", "text": "La pressofusione, detta anche \"Fonderia in conchiglia sotto pressione\", \u00e8 un particolare processo di fonderia in \"forma permanente\", in cui metallo fuso viene iniettato ad alta pressione in uno stampo metallico. Tale processo fu sviluppato per la prima volta negli Stati Uniti d'America verso la seconda met\u00e0 dell'Ottocento.\nCaratteristiche principali.\nLo stampo \u00e8 costituito da due semi-stampi di acciaio speciale, per cui i metalli utilizzati nel processo saranno tutti i materiali che fondono a temperature minori, come leghe di alluminio, zinco o magnesio. La pressione di iniezione del metallo fuso pu\u00f2 variare dai 2 ai 150 MPa a seconda dei casi: la pressione viene mantenuta per tutta la durata del processo fino ad avvenuta solidificazione, mentre delle presse idrauliche garantiscono la chiusura dello stampo anche ad elevate pressioni di esercizio. A garantire il raffreddamento del pezzo, vi \u00e8 un sistema di circolazione di liquido all'interno dello stampo. Una volta solidificato e raffreddato il pezzo, le presse aprono i due stampi in modo che esso possa essere prelevato.\nIl processo \u00e8 fortemente automatizzabile, e dunque ha un'elevata produttivit\u00e0. Inoltre per via della natura degli stampi, i pezzi prodotti con la pressofusione avranno tolleranze dimensionali e finitura superficiale mediamente migliori di altri processi di fonderia; tuttavia i costi di impianto iniziali sono decisamente alti e recuperabili solo per grandi produzioni.\nSi pu\u00f2 distinguere la pressofusione in due macrocategorie:\nCamera calda.\nIl processo a camera calda, grazie alla presenza della fornace, garantir\u00e0 un maggior controllo della temperatura di esercizio ed elevati ritmi produttivi, infatti il prelievo diretto dal serbatoio rende il processo pi\u00f9 veloce e inoltre, considerate le maggiori dimensioni del serbatoio, la lega risulta pi\u00f9 uniforme come composizione e temperatura rispetto alla camera fredda, quindi anche la struttura del prodotto sar\u00e0 pi\u00f9 omogenea. Per contro la temperatura del processo non potr\u00e0 essere troppo elevata per non compromettere la produttivit\u00e0 del processo, evitando lunghi tempi di raffreddamento, per cui l'utilizzo di questo processo \u00e8 limitato a metalli a basso punto di fusione. La pressione di mantenimento \u00e8 pi\u00f9 bassa rispetto alla camera fredda e va dai 2 ai 15 MPa.\nCamera fredda.\nIl processo a camera fredda presenta un minor controllo di temperatura del getto liquido e una produttivit\u00e0 minore, visti i tempi maggiori dovuti all'inserimento del metallo fuso e soprattutto alla temperatura di esercizio decisamente maggiore che nella camera calda: perdendo capacit\u00e0 produttiva il processo recupera in flessibilit\u00e0 di materiali adatti al processo. La pressione di mantenimento \u00e8 decisamente pi\u00f9 alta rispetto alla camera calda e vanno dai 15 ai 150 Mpa.\nStampo.\nLa pressocolata non prevede un modello: il metallo viene colato in una forma composta da due semistampi metallici sotto pressione (realizzati precedentemente), solitamente d'acciaio, ghisa o comunque materiali a temperature di fusione decisamente alte. Per questo motivo i materiali colati dentro lo stampo dovranno avere necessariamente una temperatura di fusione inferiore a quella dell'acciaio.\nRispetto alla forma della fonderia in terra, la cavit\u00e0 del getto dello stampo per pressocolata potr\u00e0 avere spessori decisamente pi\u00f9 sottili (fino a 1\u00a0mm), per via di un riempimento pi\u00f9 facile causato dall'alta pressione, ma dovr\u00e0 essere privo di zone massive (parti dell'oggetto molto pi\u00f9 grandi di tutte le altre) per avere un raffreddamento uniforme del pezzo. L'estrazione del pezzo dallo stampo sar\u00e0 pi\u00f9 difficile e, non potendo avere pi\u00f9 di 2 stampi, si dovr\u00e0 ricorrere a tasselli per ovviare ad eventuali sottosquadri. \nIl processo \u00e8 fatto in modo che al momento dell'estrazione, il pezzo sia solidale con la parte mobile dello stampo, in modo da facilitarne l'uscita in tempi minori.\nProgettazione del processo.\nI due parametri principali da fissare nella pressocolata sono la pressione e la temperatura.\nLa pressione dovr\u00e0 tenere conto di alcune caratteristiche desiderate nel processo: una pressione alta favorir\u00e0 tempi di riempimento degli stampi minori, ottenendo maggiore produttivit\u00e0, mentre pressioni pi\u00f9 basse evitano difetti nel pezzo dovuti all'eccessiva velocit\u00e0 del metallo fuso, e inoltre causano una minore usura della forma.\nI valori alti di pressione permettono inoltre di aumentare la concentrazione massima ammissibile di gas disciolto nel metallo; ci\u00f2 riduce di molto il rischio che nel pezzo finito siano presenti soffiature, a condizione che la pressione esercitata permanga fino a solidificazione completa del pezzo.\nIn alcuni casi, per facilitare il riempimento della forma a parit\u00e0 di pressione, si adottano dei sistemi sottovuoto, in cui all'interno dello stampo viene creata una forte depressione in modo da avere una differenza di pressione ulteriore nell'iniezione del liquido.\nLa temperatura dovr\u00e0 essere sufficientemente alta da evitare la solidificazione del getto prima della fine dell'iniezione del metallo fuso e da avere una fluidit\u00e0 sufficiente ad evitare mancati riempimenti, ma abbastanza bassa per avere tempi di raffreddamento il pi\u00f9 contenuti possibile."}
{"id": "240314", "revid": "1613185", "url": "https://it.wikipedia.org/wiki?curid=240314", "title": "Libro di Lichfield", "text": "Il Libro di Lichfield \u00e8 un evangeliario dell'VIII secolo custodito nella cattedrale di San Chad a Lichfield in Inghilterra.\nDescrizione.\nDi questo evangeliario sopravvivono 236 pagine, delle quali otto sono miniate. Altre quattro contengono testi inquadrati in cornice. Le pagine misurano cm. 30,8x23,5. Questi manoscritti sono importanti anche perch\u00e9 i marginalia includono 64 parole che sono tra i pi\u00f9 antichi esempi scritti di lingua gallese antica, risalenti all'VIII secolo. Lo studioso Peter Lord data il libro al 730, ponendolo cronologicamente prima del \"Libro di Kells\", ma dopo l\"'Evangeliario di Lindisfarne\". \nL'attuale rilegatura risale al 1962, ad opera di Robert Powell. In quel periodo si not\u00f2 che in una rilegatura del 1862 il manoscritto era stato tagliato in singoli fogli, e le pagine erano state rifilate durante una rilegatura del 1707. Il manoscritto \u00e8 stato digitalizzato nel 2010 da un gruppo di lavoro presieduto da Bill Endres.\nNel 2014 il Dott. Bill Endress, dell'Universit\u00e0 dell'Oklahoma, si rec\u00f2 nella Cattedrale di Lichfield dove fece uso della tecnica del \"Reflectance Transformation Imaging (RTI)\" per evidenziare le glosse scritte in puntasecca nel \"Libro di Lichfield\". Una di esse rivela la collaborazione di alcune donne durante il primo periodo medievale: in quanto elenca i nomi di tre donne anglo-sassoni, indica che alcune donne avessero lavorato nello scriptorium di Lichfield.\nProvenienza.\nGli studiosi indicano quattro possibili luoghi di produzione dl \"Libro di Lichfield\": l'Irlanda, la Northumbria, il Galles e Lichfield. Affinit\u00e0 paleografiche e stilistiche lo collegano alla Nothumbria e all'isola di Iona: le tecniche pittoriche assomigliano a quelle dell\"'Evangeliario di Lindisfarne\" e del \"Libro di Kells\". Secondo alcuni studiosi questo evangeliario fu scritto nel Galles in quanto presenta i marginalia scritti in gallese; e ipotizzano il nome \"Llyfr Teilo\" (Il libro di San Teilo) come nome originale del manoscritto, e come luogo di compilazione il paese di Llandeilo o qualche altra localit\u00e0 del Galles meridionale. Nel 1980 Wendy Stein discusse molto in favore di Lichfield; indicando il Galles come improbabile, e Irlanda e Northumbria ancora possibili. Nel 2003 la scoperta dell'\"Angelo di Lichfield\", una statua il cui pigmento corrisponde strettamente a quello usato nel libro, ha fornito un ulteriore indizio in favore di Lichfield. Ma in mancanza di una conferma definitiva, il dibattito rimarr\u00e0 probabilmente in corso. \nBasandoci sullo stile, l'effettiva compilazione del libro pu\u00f2 essere collocata tra il 698 e l'800. I motivi ornamentali di uccelli interdentellati su una pagina a tappeto di croce (p. 216) assomigliano sorprendentemente agli ornamenti su di un palo a croce proveniente da Aberlady, Lothian, sito della Northumbria dell'VIII secolo: l'autore/artista del libro e lo scultore dell'ornamento del palo a croce pu\u00f2 avere avuto un modello simile per i due disegni. Nonostante non si sappia come il libro sia arrivato a Lichfield, si trovava certamente a destinazione per la fine del X secolo. La pagina iniziale riporta una firma sbiadita con le parole \"Wynsige presul\", che probabilmente si riferisce al personaggio di \"Wynsige\" che fu vescovo di Lichfield ca. dal 963 al 972-975. La quarta pagina include un riferimento a \"Leofric\" che fu vescovo dal 1020 al 1026.\nNel 1646, durante la guerra civile inglese, la cattedrale di Lichfield fu devastata, e la sua libreria fu saccheggiata. I libri e i manoscritti furono consegnati a Frances, duchessa del Somerset, che li restitu\u00ec nel 1672 o nel 1673. Fu probabilmente allora che and\u00f2 perduto il secondo volume del \"Libro di Lichfield\". Al precentore William Higgins viene attribuito il merito di aver salvato il volume sopravvissuto. \nIl libro e i manoscritti della cattedrale di Lichfield furono esposti al pubblico nel 1982. Il vescovo di Lichfield tuttora giura fedelt\u00e0 alla corona sul \"Libro di Lichfield\".\nAltri manoscritti miniati insulari di possibile origine gallese sono il \"Salterio di Ricemarch\" e i \"Evangeliario di Hereford\".\nTesto e calligrafia.\nIl manoscritto consiste nei Vangeli di Matteo e Marco, e nella prima parte del Vangelo di Luca. Un secondo volume scomparve all'incirca nell'epoca della guerra civile inglese. Il testo latino \u00e8 scritto in una singola colonna, e si basa su quello della \"Vulgata\". Contiene per\u00f2 quasi 2.000 variazioni rispetto alla \"Vulgata\", delle quali quasi un terzo coincidono con quelle del \"Vangelo di Hereford\"; un numero minore di variazioni coincide con quelle dello \"Evangeliario di MacRegol\" e del \"Libro di Armagh\", 370 con il \"Libro di Kells\" e 62 con l\"'Evangeliario di Lindisfarne\".\nLa calligrafia \u00e8 in prevalenza insulare maiuscola, ma possiede alcune caratteristiche onciali ed \u00e8 quindi chiamata semionciale. Fu eseguita da un solo amanuense. Questa calligrafia \u00e8 strettamente collegata a quelle dei manoscritti di Lichfield, di Northumbria, di Iona e dell'Irlanda.\nDecorazione.\nLe otto pagine miniate consistono in: due ritratti di evangelisti (Luca e Marco); una pagina tappeto; tre pagine di incipit (Matteo: \"Lib\" per \"Liber\"), (Marco: \"Ini\" per \"Initium\") e (Luca: \"Q\" per \"Quoniam\"); una pagina con il monogramma di Cristo; e una pagina con il tetramorfo. La pagina di incipit di Matteo \u00e8 molto logorata, probabilmente per essere stata usata come copertina del manoscritto per molti anni. \nIl vangelo di Matteo possiede quattro pagine inquadrate in cornice: la genealogia di Ges\u00f9 (tre pagine) e l'explicit.\nMarginalia.\nIl libro possiede otto iscrizioni a margine in latino e in gallese antico, queste ultime tra i pi\u00f9 antichi esempi esistenti di questa lingua. La prima riporta in latino il dono del manoscritto \"a Dio sull'altare di S. Teilo\" da parte di una persona di nome \"Gelhi\", che aveva comprato il manoscritto al prezzo del suo migliore cavallo da un certo \"Cingal\". L'\"altare di S. Teilo\" \u00e8 stato associato in passato al monastero di Llandaff, ma siccome \u00e8 stato stabilito che la terza, quarta e sesta nota a margine si riferiscono a territori entro il raggio di quindici miglia da Llandeilo, si ritiene ora che il libro avesse avuto origine in quest'ultima localit\u00e0. La seconda nota contiene un unico esempio di prosa gallese antica che riporta i dettagli della risoluzione di una disputa di terreni. Queste due note sono state datate alla met\u00e0 del IX secolo. \nI marginalia sono stati pubblicati da J. Gwenogvryn Evans e John Rhys nella loro edizione del 1893 del \"Libro di Llandaff\".\nGifford Thomas-Edwards e Helen mcKee hanno identificato anche nove glosse a puntasecca, ovvero grattate nella pergamena senza inchiostro e quindi visibili soltanto da un angolo e difficili da decifrare. Il primo e l'ultimo gruppo di tre glosse sono decifrabili come nomi di persona anglosassoni, ed \u00e8 probabile che anche le altre glosse indichino la stessa cosa. In ordine, si leggono i nomi come segue:\n\u00c8 possibile che in questo testo ci siano altre glosse, come del resto in altri evangeliari insulari, che debbano ancora essere identificati. I nomi stessi possono essere significativi se possono venire datati, in quanto la provenienza dei manoscritti \u00e8 incerta. Una data dell'VIII sec. dimostrerebbe che l'evangeliario si trovasse in territorio anglosassone prima di arrivare nel Galles, mentre una data successiva alla fine del X sec. (a Lichfield) poco aggiungerebbe a quello che sappiamo gi\u00e0; sebbene una datazione in un senso o nell'altro non potrebbe escludere una compilazione in Irlanda o in Northumbria fatta per un centro ecclesiastico del Galles o della Mercia.\nInoltre \u00e8 molto difficile determinare se la stessa mano abbia scritto il testo dei Vangeli e le glosse a puntasecca, a meno che le lettere dimostrino i segni di una successiva evoluzione dello stile. Le glosse a puntasecca vengono incise nella pergamena anzich\u00e9 essere un liscio scorrere della penna sopra una superficie di scrittura. G. Charles-Edwards e H. McKee credono di aver identificato tali caratteristiche, elementi di lettere nelle glosse che sembrano essere invenzioni del tardo IX sec., in risposta alla scrittura carolina. Quindi \u00e8 probabile che queste glosse fossero state aggiunte dopo che i Vangeli erano stati gi\u00e0 portati a Lichfield."}
{"id": "240315", "revid": "14894", "url": "https://it.wikipedia.org/wiki?curid=240315", "title": "Vangeli di Lichfield", "text": ""}
{"id": "240316", "revid": "124971752", "url": "https://it.wikipedia.org/wiki?curid=240316", "title": "Maude Flanders", "text": "Maude Flanders era un personaggio della serie animata \"I Simpson\". \u00c8 stata la prima moglie di Ned Flanders, vicino di casa della famiglia Simpson, deceduta nell'episodio \"Di nuovo solo-solino-soletto\".\nCaratteristiche.\nDalla folta chioma rossa, Maude Flanders ha trent'anni, \u00e8 fortemente cristiana e considera i testi sacri come \"le uniche fonti di giustizia\". Come il marito, vive seguendo alla lettera gli insegnamenti della Bibbia, quindi sta lontana da tutto ci\u00f2 che pu\u00f2 essere considerato tentazione. \u00c8 madre di due figli, Rod e Todd, \"vittime\" della troppa intransigenza dei genitori, che non permettono loro neanche di vedere i cartoni animati.\nNonostante non faccia nulla per essere bella, \u00e8 di aspetto fisico molto attraente, tanto che Homer non ha mai nascosto di provare attrazione fisica nei suoi confronti. In particolare nell'episodio \"La guerra dei Simpson\" Homer, ubriaco, viene sorpreso da Marge a spiare nella scollatura di Maude, causando una crisi coniugale. In un'altra puntata Homer dice a Ned che sua moglie Maude ha il sedere pi\u00f9 sodo rispetto a Marge.\nMaude \u00e8 contraria a qualsiasi forma di violenza, tanto che aiut\u00f2 Marge nella sua battaglia contro il cartone animato Grattachecca &amp; Fichetto. Protest\u00f2 anche in occasione dell'esposizione del David di Michelangelo a Springfield, indignata dalle nudit\u00e0 della scultura.\nCome tutti i membri della famiglia Flanders, il nome di Maude fa rima con \"God\" ossia Dio.\nMorte.\nMaude Flanders \u00e8 stata il primo personaggio importante morto in un episodio dei Simpson, contenuto nell'undicesima stagione (\"Di nuovo solo-solino-soletto\", \"Alone Again, Natura-Diddly\"), cio\u00e8 a scomparire definitivamente per il resto delle puntate (non succede con altre morti che vengono puntualmente \"annullate\" la puntata successiva).\nAll'autodromo di Springfield (ricavato nella Riserva degli Uccelli), viene colpita da diverse magliette promozionali sparate in tribuna, perde l'equilibrio e cade di sotto. In realt\u00e0 le magliette erano indirizzate verso Homer, che le aveva richieste a gran voce alle \"Ragazze Pandemonium\", ma all'ultimo momento questi si abbassa per raccogliere un fermacapelli e Maude, che era in piedi vicino al parapetto per portare da mangiare alla sua famiglia, viene colpita e precipita dalla Tribuna. Dopo il suo funerale, Homer rivela a Ned che probabilmente Maude si sarebbe salvata se l'auto dei Simpson non avesse intralciato il passaggio dell'ambulanza.\nMaude scompare, lasciando il marito e i figli nella completa disperazione; Ned, infatti, cercher\u00e0 sempre di vivere come se lei fosse l\u00ec, ad esempio non toccando la parte del letto in cui si \u00e8 formata la conca del suo corpo. In una puntata Ned ha una relazione con una cantante cristiana, ma cercher\u00e0 di rendere la nuova compagna uguale alla defunta moglie. Ned afferma inoltre che Homer sia caduto nella fossa della tomba di Maude durante il funerale. Nonostante ci\u00f2 Homer non ricordava di essere stato al funerale di Maude.\nDopo la sua morte, Maude compare nella puntata in cui Rod salva Bart da un gorilla che lo aveva scambiato per suo figlio. In quella puntata, infatti, viene vista piangere per la gioia in Paradiso. Inoltre nella ventesima stagione compare nei flashback di Homer. Nel videogioco, nel livello game over, si pu\u00f2 intravedere una scritta con inciso sopra il suo nome.\nMaude ha anche fatto delle apparizioni cameo negli speciali di Halloween dopo la sua morte. In un episodio ambientato nel futuro si scopre che Ned Flanders ha fatto clonare Maude.\nMaude ricompare in un racconto di Homer per far addormentare Maggie nell'episodio 19 della ventisettesima stagione andata in onda nel 2016 e successivamente nello special natalizio della trentaduesima stagione, andato in onda nel 2021.\nDietro le quinte.\nSul perch\u00e9 della sua morte, sono nate parecchie ipotesi: alcuni affermano che Maggie Roswell, doppiatrice originale del personaggio, abbia chiesto pi\u00f9 soldi per continuare il suo lavoro. Altri affermano che Roswell si fosse stancata di prestare la voce ad un personaggio minore; infine, il decesso di questo personaggio potrebbe essere stato attuato a fini pubblicitari, in un momento in cui la serie cominciava dopo anni a perdere di interesse. Il produttore Al Jean ha affermato che lo scopo era movimentare lo show e aprire nuovi scenari."}
{"id": "240318", "revid": "124324179", "url": "https://it.wikipedia.org/wiki?curid=240318", "title": "Colata centrifuga", "text": "La colata centrifuga \u00e8 un processo di produzione industriale del tipo fusione, in cui materiale liquido (metallo, materia plastica) viene immesso in una forma permanente tubolare, detta \"stampo\", aiutato da una forza centrifuga.\nLa forza centrifuga non solo aiuta il riempimento della forma, e cio\u00e8 l'adesione del materiale di colata alla parete interna dello stampo, ma dosando il materiale in modo opportuno si ottiene l'effetto che il pezzo prodotto rimane cavo lungo l'asse di rotazione dello stampo.\nDopo la solidificazione del materiale, la forma viene tolta e si ha un prodotto semilavorato, da trattare in superficie, o anche un prodotto finito.\nIn virt\u00f9 dell'utensile impiegato, la colata centrifuga viene detta anche rotostampaggio.\nPer quanto riguarda la plastica lo stampaggio riguarda polveri di resine con dimensioni del granulo da 0,25 a 0,55\u00a0mm di diametro, ottenute per polverizzazione in ambiente criogenico (mulini che lavorano a -65\u00a0\u00b0C), la velocit\u00e0 di rotazione non supera mai i 20 giri al minuto, normalmente il rapporto di rotazione tra i due assi \u00e8 di 1 a 4.\nI materiali utilizzati sono, nella grandissima maggioranza dei casi, poliolefine, soprattutto polietilene nei molti gradi disponibili per rotazionale a seconda della densit\u00e0 richiesta, il grado pi\u00f9 diffuso \u00e8 il LLDPE (linear low density poly ethylene), anche se esistono gradi da rotazionale di PA, in particolare PA12, ma sono stati provati negli anni PC, PETG, PBT, ABS e copoliesteri anche elastomerici, ma, a differenza delle polieolefine, che sono apolari, altri materiali hanno la necessit\u00e0 di essere deumidificati per poter essere stampati, operazione che rende antieconomico il loro utilizzo.\nLo stampaggio rotazionale avviene per semplice somministrazione di energia termica al complesso supporto dello stampo-stampo-materiale polverizzato, grazie all'energia termica il materiale raggiunge la temperatura di fusione e riveste le pareti dello stampo, il processo \u00e8 tra i pi\u00f9 lenti dello stampaggio di materie plastiche, ma consente di ottenere parti anche di grande dimensione (il record probabilmente viene raggiunto dai serbatoi e silos per usi agricoli che possono arrivare a 35.000 litri).\nGli stampi per rotazionale devono essere costruiti in maniera da somministrare il pi\u00f9 rapidamente possibile il calore alla polvere, abitualmente si considera una differenza di +100\u00a0\u00b0C tra esterno dello stampo nella camera di stampaggio ed interno dello stampo, il polietilene ha una temperatura di fusione variabile tra 127 e 145\u00a0\u00b0C, il polipropilene circa 30\u00a0\u00b0C in pi\u00f9, le caratteristiche positive dei materiali poliolefinici sono: resistenza chimica eccellente (solo l'uso prolungato nel tempo di tensioattivi anionici pu\u00f2 degradare il polietilene), resistenza agli UV ai massimi livelli, resistenza agli urti con una forbice di utilizzo dai -40\u00a0\u00b0C (container per trasporto aereo in cargo non pressurizzati) a +115\u00a0\u00b0C per il polipropilene (componentistica automotive sottocofano).\nMolte sono le tecniche di costruzione degli stampi, le pi\u00f9 storicamente diffuse sono la costruzione in carpenteria di lamiera di ferro per forme semplici (serbatoistica, segnaletica, giardinaggio) e la fusione di alluminio partendo da modelli in legno o resina per forme pi\u00f9 complesse, ma nel tempo si sono sviluppate altre tecniche, come la deposizione galvanica di nickel per ottenere finiture superficiali particolarmente impegnative, ma anche la lavorazione a controllo numerico da blocco di alluminio con frese ad alta velocit\u00e0 con risultati qualitativi superiori e pari agli stampi ad iniezione, oppure la tecnica mista: fusione con sovrametallo da asportare a controllo numerico e carpenteria di alluminio per le parti di completamento.\nSono stati testati anche stampi in fibra di vetro con matrice in resina epossidica (adatti a produzioni prototipali di poche unit\u00e0, dato il degrado termico rapido della resina) e stampi in prepreg di carbonio (brevettati dalla italiana Spin) che sfruttano la rapidit\u00e0 di trasmissione dell'energia termica della fibra di carbonio, molto superiore al vetro, per ottenere stampi per serie limitate (100-500 pezzi) particolarmente rapidi come ciclo di stampaggio.\nGli stampi non sono sollecitati meccanicamente se non in maniera molto modesta, sono sollecitati termicamente, dovendo passare dai 40-50\u00a0\u00b0C in cui lo stampo viene aperto e la polvere di plastica inserita in esso e la fase di stampaggio che pu\u00f2 variare tra i 240 ed i 300\u00a0\u00b0C per materiali come il polipropilene.\nLa forza che fa aderire il materiale allo stampo \u00e8 solamente l'energia termica, ci\u00f2 fa s\u00ec che il materiale non \"copi\" la finitura dello stampo perfettamente.\nTutte le caratteristiche citate portano ad utilizzare lo stampaggio rotazionale per serie limitate di parti complesse e di grandi dimensioni in settori quali nautica (canoe, kayak, boe, pontili galleggianti, scafi di derive e piccole imbarcazioni a motore), arredamento (divani, poltrone, chaise longue, posti di lavoro, corpi di lampade), arredo urbano, giochi per esterni, portando ad una ricerca di finiture superficiali sempre pi\u00f9 attraenti, arrivando alla verniciatura, previa modifica delle caratteristiche superficiali delle poliolefine per \"polarizzarle\" e renderle capaci di far aderire vernici, in particolare per usi automotive ed arredamento, fino ad arrivare alla floccatura con PA ed allo sputtering anche di materiali metallici."}
{"id": "240319", "revid": "599013", "url": "https://it.wikipedia.org/wiki?curid=240319", "title": "Stampaggio rotazionale", "text": "Esistono due sistemi produttivi a stampaggio rotazionale:"}
{"id": "240323", "revid": "767487", "url": "https://it.wikipedia.org/wiki?curid=240323", "title": "Preston Robert Tisch", "text": "Al 56\u00ba posto degli uomini pi\u00f9 ricchi d'America secondo Forbes, con 3,9 miliardi di $, era presidente della Loews Corporation, una delle pi\u00f9 importanti holding finanziarie degli Stati Uniti, con interessi che nelle assicurazioni (CNA), nell'energia e nel gas (con il controllo di molti gasdotti nel golfo del Messico e in Texas), nel tabacco (Lorillard), negli orologi (Bulova) e negli Hotel (Lowes Hotel).\nBiografia.\nDopo aver frequentato la Bucknell University, nel 1944 entra nell'esercito e dopo averlo servito nella seconda guerra mondiale riprende gli studi, laureandosi all'Universit\u00e0 del Michigan nel 1948 in Economia. Nel 1948 sposa Joan Hyman che gli dar\u00e0 tre figli: Steven, Laurie and Jonathan.\nEntra quindi nel campo degli hotel, e proprio da quest'attivit\u00e0 comincia la fortuna sua e della sua famiglia, infatti sul finire degli anni '40 convince il padre a comprare e sistemare per 175.000 $ un vecchio albergo nel New Jersey, da l\u00ec in poi \u00e8 un susseguirsi di successi in campo immobiliare e alberghiero.\nAltre attivit\u00e0.\nDopo i successi negli affari Preston Robert Tisch si dedica anche alla filantropia, \u00e8 uno dei primi a muoversi per aiutare New York ad uscire dalla crisi finanziaria che la colpisce nel 1976, si dedica a trovare i finanziamenti per la costruzione del centro congressi Javits, si impegna ad organizzare le Convention Democratiche a New York nel 1976 e nel 1980, il presidente Repubblicano Ronald Reagan lo mette nel 1986 a capo delle Poste che erano entrate in crisi per via della concorrenza privata.\nRaccoglie tra investitori pubblici e privati 175 milioni di dollari per la costruzione di palestre e altre infrastrutture per le scuole, cos\u00ec come fa significative donazioni alla New York University ed alla Duke University.\nNel 1991 si regala per 75 milioni di dollari il 50% della franchigia NFL dei New York Giants, comprandola da Wellington Mara."}
{"id": "240338", "revid": "287204", "url": "https://it.wikipedia.org/wiki?curid=240338", "title": "Evangeliario di Lindisfarne", "text": "LEvangeliario di Lindisfarne \u00e8 un manoscritto miniato nello stile dell'arte insulare e scritto in maiuscole irlandesi. Fu realizzato nel monastero di Lindisfarne, posto su un'isola davanti alle coste della Northumbria e a capo, secondo l'usanza della Chiesa celtica e anglosassone, anche di una diocesi. Il libro venne qui conservato fino all'875, poi spostato in seguito alle incursioni vichinghe, ora \u00e8 conservato alla British Library di Londra (ms Cotton, Nero D. IV).\nAldred, prevosto della chiesa di Chester-le-Street, nel colophon dell'evangeliario, redatto intorno al 950-60, lo attribuisce a \"\"Eadfrith, vescovo della chiesa di Lindisfarne\", che l'avrebbe scritto \"in onore di Dio e di san Cutberto unitamente a tutti i santi le cui reliquie giacciono in quest'isola.\" Si aggiunge inoltre che \"Ethelwald, vescovo degli isolani di Lindisfarne, esegu\u00ec le impressioni sulla parte esterna e lo rileg\u00f2 come meglio sapeva. Billfrith l'anacoreta forgi\u00f2 gli ornamenti per la legatura, decorandoli con oro, gemme e puro argento dorato. E Aldred, indegno ed assai miserevole sacerdote, lo gloss\u00f2 in inglese fra le righe con l'aiuto di Dio e di san Cutberto\"\".\nSicuramente Eadfrith fu sia lo scriba che il miniatore, realizzando la propria opera nel periodo in cui fu vescovo di Lindisfarne (698-721), ma pi\u00f9 probabilmente nel secondo decennio dell'VIII secolo. Di Ethelwald, il primo rilegatore, sappiamo che fu successore di Eadfrith, dal 721 al 740.\nLa decorazione, con colori che comprendono tra l'altro tre tipi di blu, tre di giallo e due di rosso, presenta all'inizio di ciascun vangelo, un ritratto di evangelista seduto accompagnati da iscrizioni greche, deformate in caratteri latini, una pagina ornamentale cruciforme ed una pagina di testo decorata.\nL'opera mostra influssi dall'arte romana tardoantica, con il tentativo di rendere il volume delle figure e di inserirle in un ambiente tridimensionale. La figura dell'evangelista Matteo non \u00e8 pi\u00f9, come nei precedenti libri miniati, coperta da una massa di pieghe ma, per la prima volta, viene rivestita da un panneggio che avvolge il corpo seduto, il cui ritratto s'ispira a un modello risalente al \"Codex Grandior\" di Cassiodoro.\nDobbiamo tener conto dell'influenza dello \"scriptorium\" di Wearmouth-Jarrow che gi\u00e0 in precedenza si era rivolto all'arte tardo antica, che della sottomissione della chiesa inglese a quella romana operata dall'arcivescovo Teodoro di Tarso, che nel 669 fu a Lindisfarne per consacrarne la chiesa."}
{"id": "240340", "revid": "21079", "url": "https://it.wikipedia.org/wiki?curid=240340", "title": "Teorema della dimensione di uno spazio vettoriale", "text": ""}
{"id": "240341", "revid": "110157", "url": "https://it.wikipedia.org/wiki?curid=240341", "title": "Gunzgen", "text": "Gunzgen (toponimo tedesco) \u00e8 un comune svizzero di 1\u00a0655 abitanti del Canton Soletta, nel distretto di Olten."}
{"id": "240342", "revid": "11684", "url": "https://it.wikipedia.org/wiki?curid=240342", "title": "Vangeli di Lindisfarne", "text": ""}
{"id": "240346", "revid": "110157", "url": "https://it.wikipedia.org/wiki?curid=240346", "title": "Physicians Committee for Responsible Medicine", "text": "La Physicians Committee for Responsible Medicine (PCRM) \u00e8 un'organizzazione senza scopo di lucro che promuove la medicina preventiva, conduce ricerche cliniche, e incoraggia l'adozione di standard pi\u00f9 elevati per l'efficacia della ricerca.\nPromuove uno stile alimentare vegan e la difesa dei diritti degli animali nella ricerca medica.\nL'organizzazione \u00e8 stata fondata nel 1985 da Neal D. Barnard, suo primo presidente, che nel 2013 ha vinto l'Empty Cages Prize.\nPubblica una rivista trimestrale chiamata \"Good Medicine\"."}
{"id": "240347", "revid": "125829371", "url": "https://it.wikipedia.org/wiki?curid=240347", "title": "Mario Kart 64", "text": "Mario Kart 64 \u00e8 un videogioco di corse di go-kart per la console Nintendo 64 uscito nel 1996. Il gioco fa parte della serie \"Mario Kart\" e ha per protagonisti 8 personaggi della saga di videogiochi \"Mario\". Ognuno ha a disposizione il suo kart e durante il percorso pu\u00f2 raccogliere oggetti per accelerare o rallentare gli avversari.\nIl gioco \u00e8 disponibile anche su Virtual Console del Wii al prezzo di 1000 Wii Points.\nModalit\u00e0 di gioco.\nIn \"Mario Kart 64\" le corse durano sempre 3 giri, e a esse partecipano sempre otto piloti. Il videogioco \u00e8 progettato per essere giocato da 1 a 4 giocatori (per la prima volta nella serie di \"Mario Kart\"), anche se non tutte le modalit\u00e0 sono disponibili quando sono collegati 4 joystick.\nIn \"Mario Kart 64\" sono presenti tre modalit\u00e0 di gioco. Oltre alla modalit\u00e0 \"Mario GP\", simile a una corsa di Formula 1, vi sono la modalit\u00e0 Sfida (uno contro uno), Battaglia (dove lo scopo non \u00e8 vincere una gara, ma colpire l'avversario tre volte con le proprie armi) e Prova a Tempo (una sorta di allenamento in cui \u00e8 possibile correre contro il proprio fantasma per migliorare il proprio tempo).\nNella modalit\u00e0 \"Mario GP\" vi sono tre difficolt\u00e0: 50cc, 100cc, 150cc. Una volta che queste tre modalit\u00e0 saranno completate con il risultato di trofei d'oro, comparir\u00e0 una quarta modalit\u00e0, la Extra, nella quale le piste dovranno essere completate al contrario (sbloccando la modalit\u00e0 Extra, anche il titolo del gioco cambier\u00e0 immagine).\nPersonaggi.\nIl giocatore potr\u00e0 utilizzare tutti gli oggetti, mentre gli avversari potranno utilizzare soltanto questi oggetti: Fungo scatto, Boo, Banana, Fulmine e Super Stella. Inoltre, gli avversari non utilizzano mai le scorciatoie.\nOgni oggetto \u00e8 distribuito in proporzione alla posizione in classifica, cio\u00e8 chi \u00e8 al primo posto non potr\u00e0 mai trovare una Super Stella o un Fulmine, mentre \u00e8 facile trovare questi quando si \u00e8 agli ultimi posti."}
{"id": "240349", "revid": "675860", "url": "https://it.wikipedia.org/wiki?curid=240349", "title": "Biopunk", "text": "Il biopunk (un \"portmanteau\" che combina insieme le parole \"biologia\" e \"punk\") \u00e8 un sottogenere della fantascienza che utilizza elementi della letteratura gialla hard-boiled, dei film noir e degli anime giapponesi in prosa postmoderna. Descrive il lato nichilistico e sotterraneo della societ\u00e0 biotecnologica che ha iniziato ad evolversi nel primo decennio del XXI secolo.\nDescrizione.\nA differenza del cyberpunk, il biopunk non si concentra sulla tecnologia informatica ma sui risvolti tecnologici della biologia. Questo vuol dire che gli individui non vengono potenziati con mezzi meccanici o elettronici, ma attraverso la manipolazione genetica dei loro stessi cromosomi. Uno dei principali autori in questo campo \u00e8 Paul Di Filippo, bench\u00e9 tuttavia abbia denominato la sua collezione di storie \"ribofunk\", in cui la prima parte del termine deriva dal nome completo dell'RNA, l'acido ribonucleico.\nPi\u00f9 simili al noir/hard-boiled end of the spectrum sono invece i romanzi della Serie Moreau di S. Andrew Swann, in cui i \"Moreau\" (termine derivato dal romanzo \"L'isola del dottor Moreau\" di Herbert George Wells) sono una sottoclasse oppressa di ibridi umano-animali creati per mezzo dell'ingegneria genetica per essere i supersoldati del XXI secolo; il tutto immerso in trame alla Raymond Chandler.\nIl romanzo breve \"Gli occhi di Heisenberg\" di Frank Herbert parla invece dell'ingegneria genetica legata al tema dell'immortalit\u00e0. Il mondo \u00e8 dominato dal regime totalitario degli Optimati, individui potenziati geneticamente ed immortali che soggiogano il resto dell'umanit\u00e0, cui non \u00e8 nemmeno concesso il diritto di procreare se sprovvisti di alcune peculiari caratteristiche genetiche.\nIl Ciclo della Cultura di Iain Banks dipinge un futuro nel quale la nostra galassia \u00e8 dominata da una civilizzazione chiamata \"La Cultura\"; una perfetta societ\u00e0 utopica, anarchica e socialista nella quale ogni membro ha l'abilit\u00e0 di alterare il proprio corpo e la propria genetica attraverso la tecnologia, arrivando persino a sviluppare \"ghiandole medicinali\", organi transumani che permettono alla gente di produrre e utilizzare all'interno dei loro cervelli e a proprio vantaggio migliaia di combinazioni di sostanze psicoattive.\nUn buon esempio di biopunk cinematografico \u00e8 \"Gattaca - La porta dell'universo\" mentre, per quanto riguarda la cultura videoludica, possono essere citati \"BioShock\" e \"BioShock 2\"."}
{"id": "240350", "revid": "124123", "url": "https://it.wikipedia.org/wiki?curid=240350", "title": "Hugo Eckener", "text": "Famoso capitano di dirigibili, fu il successore di Ferdinand Graf von Zeppelin alla guida della Zeppelin e della DELAG.\nBiografia.\nFiglio del fabbricante di sigari Johann Christoph Eckener (1824-1880), studi\u00f2 filosofia; dopo il dottorato inizi\u00f2 a lavorare come giornalista e collaboratore del \u201cFlensburger Nachrichten\u201d. Successivamente spos\u00f2 Johanna Maass(1871-1956), figlia del proprietario della tipografia del giornale, L.P.H. Maass.\nSul finire dell'800 si trasfer\u00ec a Friedrichshafen, diventando successivamente corrispondente per la Frankfurter Zeitung nel 1905.\nScrivendo articoli sui primi voli dei dirigibili LZ1 (1900) e LZ2 (1906), entr\u00f2 in contatto con Ferdinand Graf von Zeppelin, con cui diede vita ad una proficua collaborazione.\nLasciato il giornalismo, Hugo Eckener fu il cofondatore della DELAG, la prima compagnia aerea.\nIn ambito militare si occup\u00f2 dell'addestramento della maggior parte dei dirigibilisti tedeschi, prima e durante la prima guerra mondiale. L'addestramento avveniva presso l'aviosuperficie di Nordholz, nel distretto di Cuxhaven in Bassa Sassonia.\nNel 1917, alla morte del conte Ferdinand von Zeppelin, prese il suo posto alla Luftschiffbau Zeppelin GmbH e alla DELAG.\nGrazie alle sue abilit\u00e0 come capitano e ai suoi trascorsi nel giornalismo, negli anni venti riusc\u00ec a rilanciare le due aziende, facendo diventare lo Zeppelin un simbolo della tecnologia tedesca.\nIl rilancio inizi\u00f2 con la trasvolata atlantica del dirigibile LZ 126, destinato agli USA nell'ambito delle riparazioni di guerra. Il 12 ottobre 1924, sotto il suo comando, l'LZ 126 (ribattezzato successivamente negli USA ZR.3 \"USS Los Angeles\") part\u00ec per Lakehurst, New Jersey.\nLa trasvolata, della durata di 81 ore e 2 minuti, avveniva cinque anni dopo quella del dirigibile britannico R34, ma riscosse comunque un notevole interesse.\nFu proprio grazie alle fotografie ed alle conferenza tenute sulla trasvolata che Hugo Eckener riusc\u00ec a ottenere i fondi necessari al completamento dell'LZ 127 Graf Zeppelin, destinato a riprendere i servizi commerciali della DELAG, varato il 18 settembre 1928.\nCon questa aeronave Eckener port\u00f2 a compimento, nel 1929, la sua impresa pi\u00f9 famosa, la circumnavigazione del globo, durata complessivamente dal 1\u00ba agosto al 4 settembre 1929 (durata considerando come punto di partenza e arrivo Friedrichshafen).\nQuesta impresa riscosse un notevole eco nella stampa ed il settimanale Time dedic\u00f2 ad Eckener la copertina del 16 settembre 1929.\nA questa impresa segui una spedizione nell'Artide nel 1931; successivamente l'LZ 127 Graf Zeppelin instaur\u00f2 collegamenti regolari tra Germania e Brasile.\nParallelamente agli aspetti commerciali, Eckener ebbe come priorit\u00e0 la sicurezza. Con Eckener alla guida della DELAG, nessuno dei 12.000 passeggeri trasportati lungo 1,35 milioni di miglia dal LZ 127 \u201cGraf Zeppelin\u201d incorse in alcun incidente.\nLa popolarit\u00e0 degli Zeppelin si leg\u00f2 cos\u00ec a doppio filo con la popolarit\u00e0 dello stesso Eckener.\nNei primi anni trenta Eckener era diventato una delle figure pi\u00f9 rappresentative e famose della Germania, tanto importante da venire proposto, nel 1932, per correre alla carica di presidente. Eckener declin\u00f2 l'offerta in quanto Paul von Hindenburg si era candidato per la rielezione.\nCon il consolidamento al potere del partito nazista inizi\u00f2 per Eckener un lento declino.\nHugo Eckener rappresentava una figura di primo piano in Germania e non mascherava la sua profonda antipatia verso il regime. Nel 1935 i nazisti, preferendo avere un maggior controllo delle operazioni relative agli Zeppelin, nazionalizzarono la DELAG, che divent\u00f2 Deutsche Zeppelin-Reederei GmbH (DZR). Come direttore generale fu scelto Ernst A. Lehmann, gi\u00e0 capitano sul LZ 127 \u201cGraf Zeppelin\u201d, mentre il ruolo di Eckener divenne sempre pi\u00f9 marginale.\nSotto le nuove insegne della DZR venne varato, il 4 marzo 1936, l'LZ 129 Hindenburg. Tra le 35 vittime del disastro del 6 maggio 1937 \u00e8 da annoverare lo stesso Ernst A. Lehmann, deceduto il giorno successivo in seguito alle ferite.\nDopo la distruzione dell'Hindenburg i dirigibili persero definitivamente il favore del ministro dell'aviazione G\u00f6ring. Gli Zeppelin tedeschi vennero definitivamente smantellati nell'agosto del 1940 per recuperarne l'alluminio, fondamentale agli scopi bellici.\nAll'epoca la figura di Eckener era gi\u00e0 scivolata completamente nell'ombra.\nPer la sua attivit\u00e0 Hugo Eckener ricevette alte onorificenze, lauree ad honorem e numerose cittadinanze onorarie. Mor\u00ec nel 1954 all'et\u00e0 di 86 anni."}
{"id": "240352", "revid": "599", "url": "https://it.wikipedia.org/wiki?curid=240352", "title": "PCRM", "text": ""}
{"id": "240353", "revid": "52076", "url": "https://it.wikipedia.org/wiki?curid=240353", "title": "Bocchoris", "text": ""}
{"id": "240354", "revid": "124786626", "url": "https://it.wikipedia.org/wiki?curid=240354", "title": "Grande omento", "text": "Il grande omento, o grande epiploon, \u00e8 una porzione della sierosa peritoneale collocata, al pari di quest'ultimo, nella grande cavit\u00e0 addominale.\nStruttura anatomica.\nCostituisce una sorta di grembiule che si deposita sulle anse intestinali, e pu\u00f2 essere distinto in una parte superiore, il legamento gastrocolico e una parte inferiore, il grembiule omentale. Il legamento gastrocolico si dirige dalla grande curvatura dello stomaco al colon trasverso ed \u00e8 formato da due foglietti peritoneali accollati che rappresentano la diretta continuazione del peritoneo viscerale che riveste le pareti anteriore e posteriore dello stomaco. Il grembiule omentale si estende in basso al davanti delle anse dell'intestino tenue e si forma in seguito alla discesa dei due foglietti del legamento gastrocolico dal davanti delle anse dell'intestino tenue per una distanza variabile. I due foglietti ripiegano poi posteriormente e procedono a ritroso risalendo fino a raggiungere la faccia anteriore del colon trasverso, dove terminano fondendosi col peritoneo viscerale del colon trasverso e con il mesocolon trasverso, dal quale possono tuttavia essere separati.\nLa porzione inferiore del grande omento rappresentata dal grembiule omentale \u00e8 cos\u00ec costituita dalla coalescenza di quattro lamine: le due esterne rappresentano la continuazione del peritoneo viscerale che ha rivestito la parete anteriore dello stomaco e costituito il foglietto anteriore del legamento gastrocolico; le due interne rappresentano la continuazione del peritoneo viscerale che ha rivestito la parete posteriore dello stomaco e costituito il foglietto posteriore del legamento gastrocolico. Il grande omento \u00e8 in genere sottile e si pu\u00f2 presentare fenestrato; contiene una quantit\u00e0 variabile di tessuto adiposo che pu\u00f2 essere molto abbondante nei soggetti obesi. Pu\u00f2 limi- tare l'estensione di eventuali infezioni nella cavit\u00e0 peritoneale ed \u00e8 in grado di circoscrivere processi infiammatori od occludere perforazioni di visceri cavi, opponendosi alla fuoriuscita del loro contenuto. E una struttura riccamente vascolarizzata: la lamina anteriore \u00e8 irrorata dalla due arterie gastroepiploiche destra e sinistra che si anastomizzano a livello della gran- de curvatura; la lamina posteriore \u00e8 vascolarizzata dai rami epiploici delle arterie gastroepiploiche, che si anastomizzano attraverso l'arcata sottocolica. Le vene, voluminose, seguono il decorso dei vasi arteriosi e sono provviste di valvole. I vasi linfatici fanno capo ai linfonodi sottopilorici, retropilorici e pancreaticosplenici, rappresentati dai linfonodi pancreatici sul margine superiore del pancreas e dai linfonodi splenici lungo il decorso dei vasi splenici. Tra la pagina anteriore e posteriore del grande omento si situa una fessura, il recesso inferiore della borsa omentale, che rappresenta inizialmente una espansione inferiore della borsa omentale.\nDopo i due anni di et\u00e0 il recesso inferiore della borsa omentale viene chiuso da tessuto connettivo, che si situa tra le pagine. Quindi il pavimento della borsa omentale sar\u00e0 costituito dal mesocolon trasverso.\nFunzioni.\nIl grande omento non sembra svolgere particolari funzioni: su di esso si accumula dell'adipe, che pu\u00f2 svolgere blande funzioni di difesa per gli organi addominali. Inoltre funge da stabilizzatore alle strutture viscerali presenti al suo interno.\nNegli obesi, gran parte dell'adipe addominale, oltre a localizzarsi nel tessuto sottocutaneo, va ad accumularsi anche a livello del grande omento, contribuendo alla caratteristica forma dell'addome di questi soggetti.\nIn passato l'omento veniva estratto dagli antichi per bruciarlo quotidianamente in onore degli d\u00e8i, che trovavano tale odore rilassante."}
{"id": "240355", "revid": "110157", "url": "https://it.wikipedia.org/wiki?curid=240355", "title": "Langenbruck", "text": "Langenbruck (toponimo tedesco) \u00e8 un comune svizzero di 955 abitanti del Canton Basilea Campagna, nel distretto di Waldenburg.\nGeografia fisica.\nLangenbruck \u00e8 collegato a Eptingen dal passo Chilchzimmersattel, a Balsthal dal passo Oberer Hauenstein e a Egerkingen dal passo Santelh\u00f6chi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLangenbruck \u00e8 una stazione sciistica sviluppatasi a partire dagli anni 1910 (trampolino Freichelen per il salto con gli sci, costruito nel 1910 e rinnovato nel 1926; impianti di risalita, aperti nel 1951 e nel 1966).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "240356", "revid": "7", "url": "https://it.wikipedia.org/wiki?curid=240356", "title": "Contestazione giovanile", "text": ""}
{"id": "240357", "revid": "729019", "url": "https://it.wikipedia.org/wiki?curid=240357", "title": "Clonorchiasi", "text": "La clonorchiasi \u00e8 una distomatosi epatica: una parassitosi delle vie biliari di cani, gatti e ratti, che, accidentalmente, pu\u00f2 colpire l'uomo.\n\"Clonorchiasi\" \u00e8 il termine pi\u00f9 comunemente impiegato ma \u00e8 impreciso ed obsoleto.\nClonorchis sinensis, la specie pi\u00f9 frequentemente responsabile di distomatosi epatiche.\nStoria ed epidemiologia.\nLa clonorchiasi (opistorchiasi) causata da \"Opistorchis (ex Clonorchis) sinensis\" \u00e8 endemica in Cina e nel Sud-est asiatico.\nL'opistorchiasi causata da \"Opistorchis viverrini\" \u00e8 diffusa nel Laos ed in Thailandia.\nL'opistorchiasi causata da \"Opistorchis felineus\" si trova nei fiumi e laghi di Germania, Polonia, Paesi Baltici, Russia e Siberia.\nDell'opistorchiasi causata da \"Opistorchis guayaquilensis\" \u00e8 stato segnalato un piccolo focolaio epidemico in Ecuador.\nComplessivamente circa 30 milioni di individui nel mondo sono affetti da opistorchiasi: 19 milioni sono infestati da \"O. sinensis\"; 9 milioni da \"O. viverrini\"; 1.2 milioni da \"O. felineus\".\nIn Asia il pesce d'acqua dolce viene consumato crudo, da solo o misto a riso o avena, ma spesso, soprattutto i bimbi, anche mangiandolo appena pescato, per gioco; pertanto la maggior parte delle infezioni da Opistorchis avvengono nell'infanzia.\n\"O. viverrini\" in alcune regioni in cui \u00e8 costume consumare pesce crudo, infesta fino al 35% della popolazione.\nEziologia.\nI distomi del genere Opistorchis sono causa di distomatosi epatiche.\nLe uova di O.sinensis hanno dimensioni di circa 35 \u00b5m x 20 \u00b5m, forma tozza, ovalare, e sono di colore giallo-bruno, opercolate, con una piccola spina posteriore e con il miracidio visibile all'interno.\nVengono eliminate nella bile con le feci, circa 4,000 al giorno.\nLe uova di O.felineus sono simili ma pi\u00f9 piccole e allungate.\nL'adulto di O.sinensis \u00e8 lungo 1-2cm, largo 5 mm, spesso 2mm, di forma lanceolata, piatto, di colore arancione.\nModalit\u00e0 di trasmissione e ciclo vitale.\n\"Opistorchis spp.\" infestano le vie biliari di cani, gatti, ratti.\nL'ospite definitivo si infesta mangiando pesce della famiglia dei Ciprinidi (carpe, tinche) crudo o poco cotto seccato, salato o conservato in salamoia, infestato dalle metacercarie. L'ospite intermedio invertebrato \u00e8 un mollusco del genere Bulinus. L'uomo \u00e8 ospite definitivo accidentale.\nLe uova di Opistorchis sono eliminate nella bile con le feci, finiscono in acqua dolce dove sono ingerite poi dall'ospite intermedio mollusco. Nel mollusco si libera il miracidio che attraversa stadi di maturazione successivi e diventa sporocisti, redia, e cercaria. La cercaria \u00e8 la forma infestante: rilasciata nell'acqua penetra la carne di un pesce dei ciprinidi e si incista in metacercaria. Gli ospiti carnivori e l'uomo si infestano cibandosi della carne del pesce. La metacercaria si schiude nel duodeno, attraversa la papilla di Vater e risale le vie biliari, rimanendo nei dotti biliari medi e piccoli (O.sinensis) ed anche nei dotti pancreatici (O.felineus e O.viverrini). In un mese diventa verme adulto.\nPatogenesi.\nI vermi adulti nelle vie biliari provocano un'infiammazione cronica dell'epitelio dei dotti biliari con desquamazione, iperplasia epiteliale, adenomatosa e metaplasia. Si ha marcata proliferazione del tessuto connettivo periduttale con formazione di acini non funzionali di cellule epiteliali e fibrosi della parete dei dotti biliari. Il danno \u00e8 generalmente ristretto ad aree focali del parenchima epatico, ma pu\u00f2 coinvolgere tutto il fegato e dare epatomegalia. Possono aversi colecistite cronica e colelitiasi, con predisposizione per lo sviluppo del colangiocarcinoma.\nClinica.\nI segni clinici e i sintomi delle opistorchiasi acute sono solitamente modesti e aspecifici, ma intense infestazioni possono esordire con febbre, diarrea e dolore in ipocondrio destro, seguito da ittero ostruttivo.\nNella fase cronica prevalgono i segni ed i sintomi conseguenti all'ostruzione biliare, all'ittero ostruttivo, alla litiasi biliare intraepatica o colecistica. Possono aversi colangiti piogeniche ricorrenti (da E.coli, e da E. faecalis) o ascessi epatici. I vermi adulti a volte possono raggiungere il dotto di Wirsung e scatenare pancreatiti acute per ostruzione meccanica. Le forme croniche predispongono all'insorgenza del colangiocarcinoma (neoplasia delle vie biliari).\nAnamnesi.\nAssunzione di carne di pesce di fiume (carpe o tinche) cruda o poco cotta, contaminata da Opistorchis spp., in Paesi endemici.\nEsami di laboratorio e strumentali.\nNella fase acuta si pu\u00f2 avere ipereosinofilia periferica, nella fase cronica i segni bioumorali di ittero colestatico.\nL'esame coproparassitologico evidenzia la presenza delle uova nelle feci. Un \"copro-antigene\" di O.viverrini pu\u00f2 essere ricercato con metodica ELISA usando anticorpi monoclonali. L'antigene circolante di O.sinensis nel siero dei pazienti infestati pu\u00f2 essere evidenziato con metodica ELISA double-sandwich.\nNelle forme croniche, l'ecografia e la tomografia computerizzata (TC) mostrano una dilatazione diffusa dei piccoli dotti biliari intraepatici (con minore interessamento delle vie biliari intra-epatiche maggiori ed extra-epatiche), data dalla presenza dei vermi adulti singoli o in aggregati. I vermi adulti possono anche essere visualizzati nella colecisti.\nTrattamento.\nPraziquantel in dosaggio 40mg/kg di peso corporeo in unica somministrazione.\nIn Cina viene impiegata una dose maggiore (120mg/kg/die per 2 giorni), perch\u00e9 le infestazioni sono pi\u00f9 pesanti.\nLa morte dei parassiti nelle vie biliari pu\u00f2 aggravare l'ostruzione e peggiorare l'ittero o dare coliche biliari.\nPrevenzione.\nEvitare di consumare pesce di fiume crudo nei Paesi endemici per opistorchiasi."}
{"id": "240360", "revid": "99228815", "url": "https://it.wikipedia.org/wiki?curid=240360", "title": "Loews Corporation", "text": "La Loews Corporation \u00e8 una delle pi\u00f9 grandi e diversificate holding statunitensi, quotata al New York Stock Exchange, \u00e8 controllata dalla famiglia Tisch. Nata come holding immobiliare e Alberghiera si \u00e8 poi espansa in settori quali quello assicurativo e dei servizi finanziari, Energetico, Sigarette e orologi.\nNel 2004 la societ\u00e0 a fatturato 15.242 milioni di $ e raggiunto un utile netto di ben 1.230 milioni di dollari, il valore della societ\u00e0 \u00e8 valutato intorno ai 18 miliardi di dollari."}
{"id": "240362", "revid": "287204", "url": "https://it.wikipedia.org/wiki?curid=240362", "title": "Huayna C\u00e1pac", "text": "Origini.\nSi tratta del decimo sovrano della dinastia Inca del Cuzco, il sesto della casata Hanan e il terzo imperatore dopo Pachac\u00fatec, il fondatore e suo figlio T\u00fapac Yupanqui.\nIl suo nome originario era Tito Cusi Huallpa, ma dopo l'avvento al trono, assunse quello di Huayna Capac che in lingua quechua significa \"giovane possente o poderoso\".\nEra figlio legittimo di T\u00fapac Yupanqui e della sua sposa sorella Mama Ocllo e, come tale, destinato a succedere al padre sul trono degli Inca, per diritto dinastico. La sua designazione ad inca supremo era stata gi\u00e0 decisa, subito dopo il suo ritorno al Cuzco, proveniente dalla natia Tumibamba, la citt\u00e0 ai confini settentrionali dell'impero in cui era venuto alla luce durante una campagna militare del suo bellicoso genitore.\nEra stato lo stesso Pachac\u00fatec, il prestigioso fondatore dell'impero, a designarlo futuro sovrano, dimostrando una preferenza assoluta per il promettente nipote rispetto ad altri possibili pretendenti, tanto da farlo compartecipe, ancora fanciullo, di riti e cerimonie solitamente riservate agli esponenti pi\u00f9 elevati della nobilt\u00e0.\nSalita al trono.\nGrazie a questi precedenti, la sua successione al regno sembrava acquisita al momento della morte di T\u00fapac Yupanqui, ma la tradizione inca, abituata alle pi\u00f9 tumultuose congiure dinastiche, doveva, ancora una volta, creare una situazione di lotta intestina.\nLa politica incaica era, da sempre, dominata dalle panaca, le potenti famiglie imperiali, ciascuna discendente da uno dei passati sovrani. Poich\u00e9 il monarca aveva di solito numerosi figli in madri diverse, il diritto, o meglio la speranza di successione di tutti costoro poggiava sulla capacit\u00e0 delle famiglie delle loro madri di far eleggere il proprio rappresentante. Naturalmente il peso della consorte legittima aveva la sua importanza e i suoi figli erano favoriti, ma il loro diritto non era assoluto, atteso che molte altre spose del sovrano appartenevano anch'esse alla pi\u00f9 alta nobilt\u00e0. I conflitti dinastici, sempre latenti erano, poi, inevitabili quando il sovrano defunto non aveva scelto un erede prima della sua dipartita.\nLa madre di Huayna Capac apparteneva alla prestigiosa panaca Hatun ayllo, fondata da Pachacutec, ma altri figli del sovrano deceduto avevano il supporto di famiglie materne altrettanto forti e numerose.\nAd una di queste panaca apparteneva una nobile del Cuzco di nome \"Curi Ocllo\", parente e forse sorella di una delle spose del sovrano chiamata \"Chiqui Ocllo\". Non sappiamo con certezza quale fosse questa panaca, ma molti indizi inducono a pensare che si trattasse del Capac Ayllo, la famiglia stessa del sovrano che era retta da tre distinti fratelli di T\u00fapac Yupanqui, ognuno a capo di un ramo particolare.\n\"Chiqui Ocllo\" aveva avuto un figlio da T\u00fapac Yupanqui, di nome Capac Huari e la sua congiunta, Curi Ocllo, si adoper\u00f2 per mobilitare la sua famiglia in difesa dei suoi diritti al trono.\nPare, in effetti che il sovrano avesse manifestato l'intenzione di lasciare il trono a Capac Huari, ma esistono versioni contrastanti su questa decisione. Alcuni racconti parlano di un ripensamento di T\u00fapac Yupanqui che non pot\u00e9 essere ufficializzato per la sua morte improvvisa, altri invece propendono per una sua espressa revisione della scelta e il conseguente ripristino del diritto di Huayna Capac.\nIn ogni caso le due fazioni andarono allo scontro e quella dell\"Hatun ayllo\", opportunamente stimolata da Mama Ocllo, risult\u00f2 vincitrice. Con l'accusa di aver avvelenato il sovrano le due donne, \"Curi Ocllo\" e \"Chiqui Ocllo\" vennero giustiziate, mentre Capac Huari venne internato nel palazzo di \"Chinchero\", gi\u00e0 appartenuto a T\u00fapac Yupanqui.\nQuesta insolita misura di clemenza induce a pensare che tra le panaca reali sia stato raggiunto una specie di compromesso. In effetti Huayna Capac venne messo sul trono, ma con la scusa della sua giovane et\u00e0 gli vennero imposti due tutori che avrebbero, in qualche modo, garantito i privilegi delle famiglie, mentre il suo rivale avrebbe avuto salva la vita.\nCongiura sventata.\nI primi anni di regno di Huayna Capac si svolsero con l'ausilio o piuttosto sotto il controllo dei suoi tutori. Questi erano suo zio \"Guaman Acachi\" e un cugino del padre, \"Apoc Gualpaya\", figlio di uno dei fratelli di Pachacutec.\n\"Apoc Gualpaya\" apparteneva, ovviamente, alla Socso panaca che aveva raccolto tutti i figli di Viracocha Inca e quindi anche suo padre, in quanto appunto figlio del passato sovrano. \nL'esperienza di governo lo inorgogl\u00ec al punto da portarlo a concepire un progetto di usurpazione del potere supremo. Egli non avrebbe potuto ricoprire personalmente questa carica perch\u00e9 era gobbo e la sua menomazione mal si addiceva al prestigio di cui doveva godere un Qhapaq Inca, ma si riprometteva di far eleggere il proprio figlio una volta liberato il trono dall'ingombrante presenza di Huayna Capac.\nPer raggiungere il suo scopo si adopr\u00f2 a raccogliere per tutte le province quanti pi\u00f9 congiurati poteva e ordin\u00f2 di far convergere sul Cuzco tutte le armi necessarie per provvederne i suoi fedeli che, invece, si sarebbero radunati disarmati per non destare sospetti. Un fortunato incidente fece scoprire la congiura. Alcuni ladri rapinarono un gruppo di portatori carichi di cesti di coca, ma con loro grande sorpresa quando aprirono le ceste trovarono solo delle armi. Impauriti avvertirono le autorit\u00e0 e la cosa venne all'orecchio di \"Guaman Achachi\" che, dopo una rapida indagine, si rese conto della gravit\u00e0 del frangente. \nProprio in quel mentre il sovrano era ospite di \"Capac Gualpaya\" e correva seri pericoli. Il piano infatti era quello di assassinarlo per poi sollevare la popolazione. Il giovane, accortamente avvertito, riusc\u00ec, per\u00f2, a disimpegnarsi calandosi da una finestra, mentre \"Guaman Achachi\" si presentava alla porta con una scorta di armati. Vi fu un violento scontro, ma le truppe realiste ebbero la meglio e il traditore venne arrestato. Privi del loro capo e disorientati per l'inaspettato esito del complotto, gli altri congiurati si arresero o cercarono di fuggire, ma per la maggior parte vennero catturati.\nLa repressione della ribellione si concluse con l'esecuzione di tutti i suoi partecipanti, sia nel Cuzco, sia nelle province in cui si erano rifugiati.\nQhapaq Inca o Signore assoluto.\nL'atteggiamento di Huayna Capac in entrambe le congiure era stato piuttosto passivo e l'esito positivo dei confronti era dovuto principalmente a suo zio \"Guaman Achachi\". La giovane et\u00e0 del sovrano pu\u00f2 essere accettata come scusa plausibile, ma non pu\u00f2 peraltro sfuggire la limitatezza del suo potere sovrano. Era ormai tempo che il giovane monarca esercitasse pienamente le sue funzioni e si sottraesse alla tutela dei rappresentanti delle panaca. Huayna Capac, approfittando forse degli ultimi sviluppi dello sventato complotto e del sostegno di tutte le genti del Cuzco, che si erano raccolte intorno a lui, assunse infine i completi poteri che la sua carica comportava.\nPer ribadire la sua posizione volle che si procedesse ad una nuova incoronazione, quasi a suggellare il nuovo ruolo che intendeva esercitare. Con l'occasione scelse una delle sue sorelle, \"Cusirimay\", quale sposa legittima e chiam\u00f2 intorno a s\u00e9 due fratelli su cui riponeva la massima fiducia: \"Auqui Topa Inca\" e \"Cinchi Roca\", il primo suo fratello per parte di padre e di madre e il secondo soltanto per parte di padre.\nUno dei suoi primi atti di governo fu infine la destituzione del Gran sacerdote dell'impero. La carica non venne attribuita a nessuno e l'Inca in persona se ne assunse le prerogative. Questo gesto \u00e8 stato variamente interpretato. Le cronache dell'epoca non ci hanno tramandato alcuna notizia su possibili responsabilit\u00e0 del clero nelle congiure che hanno messo in pericolo il regno di Huayna Capac, ma anche se non ufficialmente registrato, qualcosa deve essere avvenuto per convincere il sovrano a limitare cos\u00ec gravemente il potere della classe sacerdotale.\n\"Guaman Achachi\" non fu dimenticato. Il suo operato in veste di tutore era stato forse eccessivo, ma i suoi interventi, nei momenti pi\u00f9 drammatici, erano stati determinanti. Il nuovo corso del regno non poteva consentirgli di mantenere le funzioni fino ad allora esercitate, ma i suoi meriti, universalmente riconosciuti, consigliavano una somma cautela. Fu trovato un compromesso e l'eminente personaggio fu allontanato dal Cuzco, ma, quasi a guisa di ricompensa, gli venne attribuita la guida delle armate del Nord. Da quel momento il suo nuovo compito sarebbe stato quello di garantire la pacificazione dei turbolenti territori delle contrade settentrionali dell'impero.\nPrime imprese belliche.\nHuayna Capac voleva dimostrarsi un degno figlio di T\u00fapac Yupanqui e ambiva a consolidare ed espandere il dominio dei suoi avi nell'altipiano andino. Era per\u00f2 particolarmente affezionato a sua madre \"Mama Ocllo\" e ne stimava gli avveduti consigli. La regina madre, se cos\u00ec possiamo definirla, temendo forse le mene delle panaca rivali, lo dissuase sempre dall'impegnarsi lontano dal Cuzco e in particolare gli fece promettere di non spingersi a Sud prima della sua morte. \nUna ribellione dei \"Chachapoya\" consent\u00ec infine a Huayna Capac una certa libert\u00e0 di azione e gli permise di cimentarsi nell'attivit\u00e0 che un sovrano inca prediligeva, quella di comandante di eserciti.\nLa campagna si concluse con un brillante e rapido trionfo e rivel\u00f2 le doti militari del giovane sovrano. La morte della madre liber\u00f2 infine Huayna Capac dal suo giuramento e gli permise di lanciarsi alla conquista delle terre meridionali. Le paure di \"Mama Ocllo\" si dimostrarono infondate perch\u00e9 bast\u00f2 l'apparire degli stendardi inca per convincere gli indigeni cileni ad abbandonare ogni velleit\u00e0 di ribellione. Pi\u00f9 che di una campagna militare si tratt\u00f2 di una ispezione e di una ristrutturazione dei territori, ottenuta assimilando le etnie locali alle istituzioni del Cuzco. Molto accortamente Huayna Capac ritir\u00f2 i suoi fiduciari dal comando di quelle contrade e restaur\u00f2 l'autorit\u00e0 dei capi indigeni conquistando con quella misura la fiducia delle popolazioni. Le truppe inca si astennero, per\u00f2, per prudenza, dall'attraversare il Rio Maule fieramente difeso dai feroci Araucani e si accontentarono di rafforzare e consolidare la loro presenza al di qua del fiume di confine.\nTornato nei territori andini per la parte del Collao, Huayna Capac si dette a rafforzare le difese di questi territori dalle incursioni dei selvaggi provenienti dalle giungle amazzoniche che sistematicamente compivano feroci razzie. Aveva appena costruito la fortezza di \"Chiriguanas\" quando giunsero notizie di una ampia rivolta nelle terre del Nord. Le genti di Quito, i \"Cayambe\", i \"Carangue\", i \"Pasto\" e gli \"Huancabilica\" erano insorti e si imponeva la sua presenza in quel travagliato settore dell'impero.\nLa stagione delle grandi guerre di Huayna Capac stava per iniziare.\nConquista dei territori del Nord.\nPer prima cosa Huayna Capac guadagn\u00f2 Tumibamba, la sua citt\u00e0 natale e vi install\u00f2 il quartier generale delle sue future operazioni. La cittadina venne, per l'occasione ampliata ed abbellita dalla costruzione di maestosi palazzi tanto da assurgere a vera e propria capitale del Nord.\nDa qui le truppe inca dettero inizio alle loro azioni di conquista o riconquista dei territori sollevati. Il primo obiettivo fu il popolo dei \"Pasto\" al cui incontro venne inviato un esercito di truppe del Collao e un piccolo contingente di inca sotto il comando di \"Auqui Topa Inca\", il fratello prediletto del sovrano.\nI \"Pasto\" erano astuti e prepararono una trappola. Lasciarono i loro villaggi scarsamente guarniti e gli inca ebbero facilmente ragione dei pochi difensori, ma quando, convinti del successo, allentarono la guardia, il grosso dei nemici fece impeto nel loro accampamento. I pochi guerrieri del Cuzco che si salvarono fuggendo incontrarono il grosso dell'esercito del sovrano che lentamente stava sopraggiungendo. Sdegnato per il comportamento subdolo dei nemici l'Inca ordin\u00f2 di non concedere quartiere e le sue truppe sgominarono completamente i \"Pasto\" facendone strage. Appagato del successo, Huayna Capac diede infine ordine di rientrare a Tumipamba per preparare una nuova spedizione, questa volta contro i \"Carangue\".\nHuayna Capac fece per prima cosa una disgressione verso la costa e occup\u00f2 Tumbez e tutta la zona di Guayaquil. Dovette confrontarsi anche con i bellicosi isolani di \"La Pu\u00f1a\" che erano convinti di essere inattaccabili vista la loro superiorit\u00e0 in mare. Anche loro dovettero per\u00f2 piegarsi di fronte alle armate inca che appresero ben presto a servirsi delle balse e sbarcarono sull'isola, dopo una cruenta battaglia navale.\nRestavano da conquistare le fortezze di \"Cochisque\" e \"Carangui\". Venne deciso di cominciare da \"Cochisque\", ma ci si trov\u00f2 di fronte ad una resistenza inaspettata. Non erano, infatti soltanto i \"Carangue\" a lottare per la loro indipendenza, ma tutti i popoli limitrofi che avevano stretto una alleanza contro gli invasori del Cuzco. Tra questi, per potenza ed ardire, spiccavano i temibili \"Cayambi\". La fortezza venne comunque conquistata, ma a prezzo di perdite altissime e senza poter impedire che i difensori superstiti si rifugiassero nell'altra piazzaforte ancora intatta.\nL'inca port\u00f2 allora le sue truppe alla conquista di \"Carangui\", ma non arriv\u00f2 a cingerla in assedio perch\u00e9 i suoi difensori lo affrontarono in campo aperto. La lotta fu durissima e Huayna Capac rischi\u00f2 la vita durante lo scontro. I suoi uomini, infatti, presero la fuga e, nel disordine creatosi, la stessa portantina dell'Inca fu rovesciata. Il sovrano dovette la vita ad un pugno di capitani, con a capo \"Cusi Topa Yupangui\" e \"Guayna Achachi\", che riuscirono a sottrarlo ai nemici accorrenti. Gli inca tentarono subito una rivincita, ma pur sacrificando moltissimi uomini, riuscirono solo a sospigere i loro nemici all'interno della fortezza.\nEra tempo di ritirarsi per riorganizzare le armate in vista di un successivo assalto e Huayna Capac, pur offeso nell'orgoglio, guid\u00f2 i suoi uomini alla relativa tranquillit\u00e0 di Tumibamba, meditando foschi propositi di vendetta.\nAmmutinamento dell'esercito.\nPer prima cosa intendeva punire l'esercito per la sconfitta subita e l'immediato provvedimento che adott\u00f2 fu quello di ridurre le razioni alimentari mentre la disciplina veniva raddoppiata. Questa misura cagion\u00f2 un forte malcontento nella truppa che non si sentiva responsabile dei recenti rovesci.\nI soldati erano lontani dal Cuzco da alcuni anni e mai le campagne erano state cos\u00ec prolungate. Uno spirito di aperta ribellione cominci\u00f2 a serpeggiare nei loro animi e contagi\u00f2 anche i loro comandanti che condividevano i loro sentimenti.\nIl responsabile degli \"Hurin-Cuzco\", il generale \"Mihi\", stimando che la misura fosse colma, si mise a capo degli insorti e tratta l'immagine del Sole che, sempre, acconpagnava gli eserciti inca, radun\u00f2 tutti i soldati deciso a riguadagnare il Cuzco. Il frangente era gravissimo e Huayna Capac se ne rese immediatamente conto. Senza por tempo in mezzo portando seco l'immagine di sua madre \"Mama Ocllo\", amatissima da tutti i suoi sudditi, raggiunse il generale gi\u00e0 uscito da Tumibamba e, in nome della reliquia della defunta chiese a tutti di restare. Ricord\u00f2 i giuramenti pronunciati, si richiam\u00f2 all'onore degli inca, ma soprattutto ammise di avere esagerato e si impegn\u00f2 a revocare le odiose misure che avevano sollevato l'indignazione dei suoi sudditi.\nLa pace venne suggellata con sontuosi banchetti e con ricchi doni per tutti da parte dell'Inca, dopo di che le armate riconciliate si apprestarono a partire per vendicare le sconfitte subite. \nUltime conquiste.\nFu \"Auqui Toma\", il fratello dell'Inca ad incaricarsi della bisogna. Con un potente esercit\u00f2 si apprest\u00f2 ad espugnare la fortezza contesa e quasi arriv\u00f2 a conquistarla. Gi\u00e0 quattro delle cinque cinta di mura erano cadute e l'ultimo baluardo stava per essere preso, quando l'indomito comandante, che combatteva in prima fila, venne ucciso. La sua morte provoc\u00f2 uno sconcerto generale tra le file degli inca che si dettero alla fuga. I \"Cayambi\" colsero subito l'occasione per inseguirli e farne strage tanto che ben pochi riuscirono a guadagnare Tumibamba.\nQuesta volta Huayna Capac decise di intervenire personalmente. Divise il suo esercito in tre unit\u00e0, di cui due si sarebbero spinte per cinque giornate oltre la fortezza, per poi tornare indietro facendo terra bruciata di tutta la contrada. Il resto dell'esercito, nel frattempo, sotto la sua personale guida avrebbe assalito frontalmente \"Carangui\". La tattica ebbe successo, soprattutto perch\u00e9 Huayna Capac, quando le armate mandate innanzi erano ormai di ritorno, cess\u00f2 di combattere e dette mostra di fuggire. I \"Cayambi\" si gettarono all'inseguimento e gli inca dei due eserciti di ricalzo, guidate da \"Mihi\", occuparono facilmente la fortezza sguarnita.\nQuando i \"Cayambi\" si accorsero di aver perso, in un solo colpo, la fortezza e i loro villaggi dati alle fiamme, si disunirono e cercarono la salvezza nella fuga. Circondati dalle armate degli inca cercarono rifugio in una laguna nei pressi, ma vennero stanati sistematicamente e uccisi fino all'ultimo uomo. La strage fu talmente ampia che le acque della laguna si tinsero di rosso, per il sangue versato, e da allora lo specchio d'acqua prese il nome di \"Yaguar Cocha\", letteralmente \"mare di sangue\".\nNessuno poteva pi\u00f9 affrontare gli inca e Huayna Capac si apprest\u00f2 a instaurare le leggi dell'impero nelle terre del Nord. Seguirono ancora delle spedizioni belliche, ma furono imprese di portata ridotta condotte, senza rischio, contro trib\u00f9 selvagge insofferenti della disciplina e della civilt\u00e0.\nI confini estremi vennero fissati al fiume \"Ancasmayo\", dato che oltre le sue acque solo la giungla poteva disputare agli Inca il dominio del paese. \nMorte senza eredi.\nAnche se la sua vita si era svolta perennemente in mezzo a guerre di conquista, Huayna Capac non aveva trascurato le occupazioni proprie di un Inca supremo. Innamorato di Tumibamba, sua citt\u00e0 natale, l'aveva abbellita con templi e palazzi degni di quelli del Cuzco e ne aveva fatto una specie di seconda capitale. Negli ultimi tempi, aveva preso l'abitudine di soggiornare a Quito e anche qui aveva dato inizio a costruzioni di templi e dimore, forse ripromettendosi di spostare in questa citt\u00e0 la corte imperiale.\nDalla prima moglie, \"Cusirimay,\" non aveva avuto figli, anche se \"Bernabe Cobo\" sostiene che proprio lei fosse la madre di Ninan Cuyuchi, uno dei possibili eredi. Per consolidare la propria stirpe Huayna Capac avrebbe voluto sposare un'altra sorella di padre e di madre, \"Mama Coca\", ma costei si era rifiutata e non erano servite, per convincerla, neppure le minacce di darla in moglie ad un \"curaca\" vecchio e repellente. La principessa aveva preferito dedicarsi alla vita religiosa e si era chiusa in un convento di \"vergini del Sole\".\nIl sovrano aveva allora eletto a sposa ufficiale un'altra sorella, tale per\u00f2 solo per parte di padre, la principessa \"Rahua Ocllo\", gi\u00e0 sua sposa secondaria che, come tale, gli aveva gi\u00e0 dato un figlio, \"Topa Cusi Huallpa\" che sarebbe diventato famoso con il nome di Hu\u00e1scar.\nDalle altre spose succedanee, ancorch\u00e9 di nobilissime origini, aveva avuto altri figli che si illustreranno successivamente nella storia incaica. Ricordiamo per primo Atahuallpa, il pi\u00f9 famoso di tutti, ma anche Manco II il futuro sovrano di Vilcabamba e Paullu Inca, il fedele collaboratore degli Spagnoli come pure il giovane Tupac Huallpa, sovrano per tre mesi, o lo sfortunato Quilliscache, conosciuto come \"Illescas\", dai cronisti iberici.\nOltre a questi Huayna Capac aveva avuto anche numerosi figli e figlie, si parla di un centinaio di maschi e di pi\u00f9 di cinquanta femmine che testimoniano la sua predilezione per le frequentazioni femminili. I cronisti gli imputano appunto una esagerata tendenza ai trasporti amorosi uniti ad una predilezione altrettanto esagerata per le bevande alcoliche. Si dice che bevesse, senza risentirne, quanto tre uomini normali e, al proposito, pare che interrogato su questa sua \"dote\", si fosse giustificato dicendo che non beveva per s\u00e9, ma per i poveri e che per questo non ne aveva alcun danno.\nMalgrado avesse avuto modo di sperimentare personalmente i pericoli di una successione confusa, Huayna Capac non si affrett\u00f2 a scegliere un erede, n\u00e9 tantomeno, ad associarlo al trono negli ultimi anni del suo regno.\nFu cos\u00ec che, quando si annunci\u00f2 la sua fine, i maggiorenti della sua corte si accorsero che le istituzioni avrebbero corso un serio pericolo.\nLa morte di Huayna Capac non fu repentina. Esistono diverse versioni dell'accaduto. Le pi\u00f9 accreditate parlano di un'epidemia, probabilmente vaiolo, che avrebbe dilagato nelle Ande colpendo anche il sovrano. Delle recenti osservazioni mettono per\u00f2 in dubbio questa diagnosi. La mummia di Huayna Capac fu infatti vista pochi anni dopo la sua morte da numerosi testimoni e riconosciuta intatta, senza cio\u00e8 le inevitabili lesioni che questa malattia comporta, soprattutto al viso. Un'altra versione parla di una infreddatura che avrebbe colpito l'Inca dopo un bagno in una gelida laguna, preso per ristorarsi per il troppo calore. Sarebbe sopraggiunta una febbre divorante che potrebbe identificarsi con una polmonite.\nIn ogni caso, quando ormai la prossima fine era evidente, i dignitari che lo contornavano chiesero all'Inca chi volesse nominare come erede. Il sovrano indic\u00f2 Ninan Cuyuchi, che alcuni vogliono giovanissimo, addirittura un lattante. L'interrogativo sull'et\u00e0 del prescelto \u00e8 comunque inutile perch\u00e9 anche questo principe era morto a pochi giorni di distanza dal padre. Una seconda richiesta fatta all'Inca morente ottenne come risposta il nome di Huascar, a condizione per\u00f2 che le sorti fossero benigne. I riti invocati diedero esito negativo, ma quando si prov\u00f2 a chiedere all'Inca una nuova indicazione, questi era gi\u00e0 morto.\nSi decise allora di consegnare a Huascar la dignit\u00e0 imperiale ignorando gli infausti presagi che, purtroppo per il regno degli Inca, si sarebbero in seguito rivelati esatti.\nHuayna Capac e gli Spagnoli.\nIn quasi tutte le cronache spagnole dell'epoca figura il racconto, variamente rappresentato, della notizia portata a Huayna Capac circa l'arrivo, sulle coste del suo regno, di strane genti bianche e barbute trasportate, per mare, su case di legno. Molto si \u00e8 discusso su queste affermazioni per determinare se potesse trattarsi della prima visita di Francisco Pizarro a Tumbez. Le date non coincidono in quanto la morte di Huayna Capac \u00e8 avvenuta almeno due anni prima di questo sbarco. Con ogni probabilit\u00e0 le notizie giunte alla corte di Quito erano riferite alle infruttuose scorrerie spagnole sulle coste dell'Ecuador che videro impegnati, per alcuni anni, Almagro e Pizarro prima della vera e propria scoperta dell'impero degli Inca.\nHuayna Capac era un monarca vigile ed attivo. Sotto la sua guida l'impero aveva conosciuto una ristrutturazione assai efficiente, ottenuta con una politica di controlli metodici e severi. Il sovrano era solito dire che voleva essere tanto temuto da essere presente anche nei sogni dei suoi sudditi. La presenza di una forza organizzata sulle coste dei suoi dominii non lo avrebbe lasciato indifferente ed avrebbe preso sicuramente dei provvedimenti per respingere o quantomeno contenere un possibile futuro pericolo.\nL'inerzia con cui invece venne affrontato il problema, dopo la sua morte, si spiega facilmente considerando le difficolt\u00e0 di quegli anni che cadevano nei prodomi della guerra civile tra Huascar ed Atahuallpa.\nQuella stessa inerzia avrebbe infine permesso a Pizarro la conquista dell'impero andino malgrado le sproporzioni delle forze in gioco. Gli stessi \"conquistadores\", alcuni anni dopo, avrebbero tranquillamente ammesso che se fossero giunti in Per\u00f9 quando Huayna Capac era ancora in vita, nessuno di loro ne sarebbe uscito vivo.\nBibliografia.\nScrittori spagnoli dell'epoca\nOpere moderne"}
{"id": "240363", "revid": "1957733", "url": "https://it.wikipedia.org/wiki?curid=240363", "title": "Ingegneria industriale", "text": "L'ingegneria industriale \u00e8 il settore dell'ingegneria che si occupa dei processi di progettazione, realizzazione e gestione di sistemi e automatismi meccanici e industriali. In particolare si occupa, dal punto di vista della ricerca e delle applicazioni pratiche, dei procedimenti, delle misure e delle infrastrutture necessarie per sviluppare e realizzare sistemi integrati di persone, sapere, attrezzatura, energia e materiali atti allo sfruttamento delle leggi naturali.\nSeguendo l'evoluzione della scienza e della tecnologia in altri paesi come gli Stati Uniti, e per favorire la competitivit\u00e0 dell'industria italiana, anche alcune universit\u00e0 in Italia hanno incominciato ad istituire dei corsi di laurea in ingegneria industriale, sotto vari nomi. Nell'ambito universitario italiano ricade nell'AREA 9 - Ingegneria Industriale e dell'informazione del sistema universitario italiano, mira ad allargare i confini della tradizionale ingegneria meccanica, elettrica, aerospaziale, chimica, dei materiali, energetica, biomedica e gestionale, inglobandovi gli aspetti sempre pi\u00f9 importanti gestionali, dei materiali e dell'energia. In via esemplare, si confrontino al riguardo gli obiettivi che si sono posti in materia alcuni degli istituti di istruzione terziaria italiani.\nTerminologia.\nL'ingegneria industriale era usata originalmente per la manifattura, si \u00e8 poi estesa a molti altri settori.\nL'ingegneria meccanica \u00e8 anche strettamente identificata con la gestione delle operazioni, sistemi di ingegneria o di produzione di ingegneria, pu\u00f2 variare a seconda di chi la utilizza.\nNel settore sanitario, gli ingegneri industriali sono noti come gli amministratori tecnici o ingegneri in sistemi di salute. L'Ingegneria Industriale e dell'informazione del sistema universitario italiano, mira ad allargare i confini della tradizionale: ingegneria meccanica (\u00e8 un ramo dell'ingegneria che applica i principi della fisica e scienza dei materiali), elettrotecnica (\u00e8 quella branca dell'ingegneria che si occupa della progettazione di macchine, impianti e azionamenti elettrici utilizzando la fisica dell'elettromagnetismo, e si occupa della produzione, trasformazione, trasmissione e distribuzione dell'energia elettrica), ingegneria aerospaziale (\u00e8 la branca dell'ingegneria che si occupa della progettazione, realizzazione e gestione di veicoli in grado di volare all'interno dell'atmosfera terrestre o di muoversi all'esterno di essa nello spazio interplanetario ) e ingegneria gestionale (\u00e8 la branca dell'ingegneria che studia con approccio qualitativo e quantitativo l'organizzazione e i processi produttivi delle imprese ), inglobandovi gli aspetti sempre pi\u00f9 importanti gestionali, dei materiali, e dell'energia.\nAttivit\u00e0.\nIngegneria industriale, copre diverse aree di attivit\u00e0: amministrazione delle Scienze, il project management di catene di approvvigionamento, ricerca operativa, sistemi di ingegneria, ergonomia, qualit\u00e0 ingegneria e ingegneria di processo. L'ingegneria meccanica migliora i processi di lavoro. \u00c8 un'attivit\u00e0 che \u00e8 regolata in molti paesi, cosicch\u00e9 l'esercizio richiede una licenza o approvazione di una scuola degli ingegneri. Sono esempi di applicazioni di ingegneria industriale: la progettazione di nuovi sistemi di lavoro in banche, miglioramenti nelle operazioni ed emergenze negli ospedali, la distribuzione globale dei prodotti, riduzione e miglioramento delle linee di attesa nelle banche, ospedali, parchi a tema e sistemi di traffico. Nella produzione snella (lean manufacturing), gli assistenti tecnici industriali lavorano per eliminare gli sprechi di tutte le risorse. Gli Ingegneri industriali vengono comunemente utilizzati come simulatori di statistiche e computer, specialmente la simulazione di eventi discreti, per analisi e valutare.\nStoria.\nSi \u00e8 scritto tanto circa i pionieri dell'ingegneria meccanica, durante e dopo la rivoluzione industriale in Inghilterra e negli Stati Uniti. Prima della rivoluzione industriale, gli artigiani facevano i prodotti in casa. In quel periodo l'amministrazione delle fabbriche non creava un problema. Tuttavia, si sono sviluppate nuove attrezzature e nuove fonti di energia si sono scoperte, quindi si aveva l'esigenza pratica di organizzare fabbriche cos\u00ec da poter sfruttare le innovazioni. Forse il primo di tutti i pionieri fu Richard Arkwright (1732-1792), che ha inventato il tornio a filatura meccanica in Inghilterra. Ha anche creato e stabilito cosa era probabilmente la prima serie di controllo amministrativo per regolamentare la produzione e il lavoro dei dipendenti delle fabbriche.\nMotore a vapore.\nIl motore a vapore di Watt, presso \"La scuola Tecnica Superiore di Ingegneri Industriali di Madrid\".\nNel 1774, circa nello stesso periodo in cui Richard Arkwright installa un sistema di controllo, un altro inventore britannico, James Watt, insieme al suo socio Matthew Boulton, stavano organizzando una fabbrica a Soho per la produzione di motori a vapore. Hanno istituito la formazione tecnica degli artigiani che ha superato di molto qualsiasi tipo di insegnamento che esisteva in quel periodo e ha anche contribuito molto a normalizzare la gestione delle fabbriche. Successivamente, i suoi figli James Watt e Matthew Boulton Robinson, hanno stabilito la prima fabbrica completa di produzione di macchine nel mondo. Seguendo l'esempio dei loro genitori, hanno progettato e costruito un impianto di produzione integrata che era molto pi\u00f9 avanti rispetto a quel tempo. Tra le altre cose, hanno istituito un sistema di controllo dei costi progettato per ridurre gli sprechi e migliorare la produttivit\u00e0.\nBabbage e il calcolo analitico.\nUn altro inglese, Charles Babbage (1792-1871), ha portato molti significativi contributi alla scienza di ingegneria meccanica, dal momento che ha generato i sistemi analitici per migliorare le operazioni, pubblicate nel suo libro l'economia di macchinari e produttori, che circol\u00f2 ampiamente in Inghilterra, resto d'Europa e Stati Uniti. I metodi analitici che Babbage proponeva erano molto avanzati, usati per aumentare la produttivit\u00e0 e avevano qualche somiglianza con l'opera di Frederick Taylor. Apparentemente, il lavoro di questi pionieri britannici riusciva abbastanza bene, soprattutto quando era applicato nei loro propri commerci. Anche se sicuramente doveva esistere uno scambio di idee tra imprenditori di quei giorni, molti dei quali erano parenti, c'era un movimento diffuso tra altri datori di lavoro per adattare le idee di successo di questi pionieri ed \u00e8 per questo motivo che la produzione britannica, anche era stata chiamata \"officina del mondo\", era rimasta un po' grezza e rudimentale, anche se verso la fine del XIX secolo gli stessi metodi primitivi diffusi in Inghilterra erano di moda anche negli Stati Uniti .\nSecolo XX.\nSuccessivamente, un altro sviluppatore di ingegneria industriale Frederick Taylor (1856-1915) divenne noto come il padre della gestione scientifica quando pubblic\u00f2 il suo ultimo libro dal titolo \"Principi di gestione scientifica\" nel 1911. Cre\u00f2 quello che lui chiamava la formula per produzioni di picco in cui ha stabilito che: \"la produzione massima si ottiene quando si assegna un lavoratore un compito definito da eseguire in un certo tempo e in un modo definito\". Anche se questo concetto \u00e8 cambiato, rimane una parte importante di ingegneria meccanica. Pi\u00f9 tardi Frank Gilbreth e Lillian Moller Gilbreth ha contribuito all'idea di Taylor per creare il metodo \"therblig\" (Gilbreth scritto al contrario) che identifica ed isola 18 movimenti di base eseguiti in quasi tutte le attivit\u00e0 umane; ognuno di questi movimenti o therbligs dovrebbe essere raggiunto in un intervallo definito di tempo. Altri personaggi che hanno contribuito sono stati: Henri Fayol e Harrington Emerson, la persona implicata per operazioni efficienti e il pagamento dei premi per l'incremento della produzione, nonch\u00e9 Henry Ford, padre della moderna catena di montaggio utilizzato per la produzione seriale o di massa. Nel 1912, Henry Gantt ide\u00f2 il suo famoso diagramma per rappresentare e programmare varie attivit\u00e0 durante la produzione. Dopo la seconda guerra mondiale sono stati sviluppati diversi strumenti e tecniche per migliorare la produzione nel settore, alcuni dei pi\u00f9 importanti progressi sono: la gestione sistemi totale del materiale (MRP) qualit\u00e0 (TQM), requisiti di progettazione di sistemi, sistemi di Kanban, ecc."}
{"id": "240364", "revid": "1318658", "url": "https://it.wikipedia.org/wiki?curid=240364", "title": "Jerre Mangione", "text": "I genitori erano emigrati dalla Sicilia alla fine dell'Ottocento. Mangione crebbe in un quartiere di Rochester oggi chiamato comunemente \"Mount Allegro\" dal nome che Mangione ne diede nel suo primo romanzo. \"Mount Allegro\" (1943) \u00e8 la rappresentazione della vita della famiglia dello scrittore e della Little Sicily di Rochester ed \u00e8 diventato col tempo un classico della letteratura etnica americana. Mangione scrisse il libro mosso dalla volont\u00e0 di fornire un ritratto positivo della comunit\u00e0 immigrata siciliana: in un'intervista a Franco Mulas, difatti, racconta come i siciliani al tempo venissero particolarmente denigrati (\"I felt that the Sicilians in particular had been much maligned\") e ci\u00f2 fosse in contrasto rispetto alla propria esperienza.\nMangione era un bambino malaticcio e solitario che pass\u00f2 la giovinezza leggendo. Il suo libro preferito era il dizionario. La sua famiglia voleva che si conservassero le tradizioni siciliane e che si parlasse l'italiano a casa. La lettura del dizionario fu quindi per il giovane Mangione la lettura di un libro proibito necessario per imparare una lingua proibita. Mangione divenne uno scrittore ma rispett\u00f2 anche il desiderio dei propri genitori raccontando della Sicilia e del mondo siculo americano.\nSi laure\u00f2 alla Syracuse University e trov\u00f2 lavoro al Time.\nSi rec\u00f2 la prima volta in Italia nel 1936 e fu subito consapevole della realt\u00e0 liberticida del regime fascista cos\u00ec come risulta dai suoi scritti.\nDal 1937 al 1939 collabor\u00f2 al Federal Writers' Project che redasse le guide di viaggio dei 48 stati americani. Lavor\u00f2 in seguito per il Dipartimento della Giustizia, per l'agenzia federale per l'immigrazione e per la pubblicit\u00e0. Ha scritto tra gli altri per \"The New Masses\", \"Harper's Bazaar\", \"New Republic\" e per il \"London Spectator\".\nNel 1961 inizi\u00f2 la sua attivit\u00e0 presso l'Universit\u00e0 della Pennsylvania. Quando si ritiro nel 1978 l'universit\u00e0 della Pennsylvania lo nomin\u00f2 professore emerito di Letteratura americana.\nNel 1992 ha pubblicato \"La Storia: Five Centuries of the Italian American Experience\". Il saggio \u00e8 una vera e propria storia sociale degli italoamericani (scritta in collaborazione con Ben Morreale professore di letteratura e storia presso l'universit\u00e0 di New York). Mangione mor\u00ec il 18 agosto 1998 ad Haverford. Mangione ha ceduto tutti i suoi scritti privati e personali alla Rochester University."}
{"id": "240365", "revid": "135224", "url": "https://it.wikipedia.org/wiki?curid=240365", "title": "Teorema della dimensione per spazi vettoriali", "text": "In matematica, il teorema della dimensione per spazi vettoriali afferma che basi diverse di uno stesso spazio vettoriale hanno la stessa cardinalit\u00e0, ovvero sono costituite dallo stesso numero di elementi. La cardinalit\u00e0 della base \u00e8 inoltre pari alla dimensione dello spazio.\nIn altri termini, sia formula_1 uno spazio vettoriale su un campo formula_2. Siano formula_3 e formula_4 due basi di formula_1 la cui dimensione sia rispettivamente formula_6 e formula_7. Allora formula_8.\nDimostrazione.\nSi consideri il caso in cui le basi hanno cardinalit\u00e0 finita. Si supponga per assurdo che esistano due basi formula_3 e formula_10 di formula_1 che contengono formula_12 e formula_13 vettori, con formula_14. Scrivendo ogni vettore formula_10 come combinazione lineare dei formula_12 vettori di formula_3, i coefficienti della combinazione lineare sono formula_12 elementi del campo formula_2: quindi per ogni vettore di formula_10 si ottiene un vettore in formula_21 (che rappresenta le sue coordinate rispetto a formula_3). Essendo i vettori di formula_10 in numero pari a formula_13, si hanno formula_13 vettori formula_26 in formula_21. Usando l'algoritmo di Gauss si vede che il sistema lineare omogeneo:\ncon variabili formula_29 ammette soluzioni non banali (cio\u00e8 diverse dal vettore nullo), perch\u00e9 ci sono pi\u00f9 incognite che equazioni. Ciascuna di queste soluzioni non banali fornisce una dipendenza lineare fra i vettori di coordinate \nformula_26, che si traduce in una relazione di dipendenza fra i vettori originali di formula_10. Essi non possono quindi formare una base, contraddicendo l'ipotesi.\nTeorema del rango.\nLa seguente applicazione del teorema della dimensione \u00e8 talvolta chiamata essa stessa \"teorema della dimensione\". Sia formula_32 una trasformazione lineare. Allora:\nOvvero, la dimensione di formula_34 \u00e8 pari alla dimensione dell'immagine pi\u00f9 la dimensione del nucleo."}
{"id": "240366", "revid": "547034", "url": "https://it.wikipedia.org/wiki?curid=240366", "title": "Riya Sen", "text": "Biografia.\nNipote e figlia rispettivamente delle leggendarie attrici Suchitra Sen e Moon Moon Sen, entrambe considerate \"sex symbol\" nel loro paese, visse la sua infanzia accanto alla madre ed alla sorella Raima Sen, anch'essa attrice. Fece il suo esordio nel film \"Taj Mahal\" del 1999, diretto da Bharati Raja. Nonostante fosse apprezzata per la sua bellezza, che le permise di realizzare numerosi contratti da modella, la sua partecipazione all'evolversi del cinema indiano ebbe parti minori per molto tempo.\nDel 2001 \u00e8 \"Style\", che le fece raggiungere molta popolarit\u00e0 in patria. Nel 2004 fu la volta di \"Dil Ne Jise Apna Kaha\", mentre tra le sue ultime fatiche bisogna annoverare \"It Was Raining That Night\"; \"Silsiilay\" e \"Shaadi No. 1\", le cui riprese sono terminate nel novembre del 2005.\nNel 2005 fin\u00ec al centro di uno scandalo mediatico: circol\u00f2 su Internet un video porno che la vedeva protagonista insieme al suo ex fidanzato Ashmit Patel. Lei accus\u00f2 Patel di volerle distruggere la carriera come ripicca per averlo lasciato."}
{"id": "240367", "revid": "110759710", "url": "https://it.wikipedia.org/wiki?curid=240367", "title": "Monocita", "text": "I monociti sono i globuli bianchi pi\u00f9 voluminosi (12-18 \u00b5m di diametro). Rappresentano il 6-8% della popolazione leucocitaria. I monociti sono capaci di extravasazione leucocitaria. In seguito a stimoli chemiotattici e infiammatori, la cellula raggiunge il compartimento vascolare e, da questo, il tessuto, dove matura in macrofago o in cellula dendritica.\nMonocitopoiesi.\nLa \"monocitopoiesi\" rappresenta la successione di precursori che portano alla formazione del monocito maturo. La produzione dei monociti avviene nel midollo osseo. Si pu\u00f2 riconoscere solamente uno stadio immaturo, rappresentato dal \"promonocito\". Il \"promonocito\" \u00e8 una cellula di dimensioni relativamente grandi (10-15 \u00b5m) con citoplasma basofilo, un nucleo voluminoso, pochi lisosomi, scarsa attivit\u00e0 fagocitaria, un complesso di Golgi, attivit\u00e0 perossidasica e pochi recettori per la porzione Fc delle IgG. Il passaggio al compartimento differenziativo del monocita \u00e8 caratterizzato da un aumento del numero dei lisosomi e dall'acquisizione della motilit\u00e0. Il monocita, in seguito a stimolazione chemiotattica, viene rilasciato nel circolo sanguigno. Qui permane per un tempo massimo di 12 ore per poi passare nel tessuto e maturare in macrofago. I monociti possono essere dunque considerati \"cellule in transito\". I progenitori delle cellule monocitarie sono rappresentati dalle popolazioni linfocitarie CFU-GM (\"colony-forming units-granulocyte-macrophage\").\nMorfologia.\nIl nucleo, generalmente eccentrico e voluminoso, \u00e8 reniforme con cromatina organizzata in densi aggregati collegati tra loro da materiale eucromatico. Nel citoplasma \u00e8 possibile osservare oltre a mitocondri, reticolo endoplasmatico, apparato di Golgi e lisosomi, due tipi di granuli:\nSottotipi.\ni moniciti si possono classificare in base alla presenza sulla loro superficie di due marcatori CD14, recettore per LBP, che presenta il complesso LBP-LPS al TLR-4, e CD16, che si associa invece a Fc\u03b3-R3.\nPertanto abbiamo:"}
{"id": "240371", "revid": "1543377", "url": "https://it.wikipedia.org/wiki?curid=240371", "title": "Ingegneria della produzione", "text": "L'ingegneria della produzione industriale (in inglese \"production engineering\") \u00e8 un ramo dell'ingegneria industriale che studia la tecnologia dei processi della produzione industriale, coinvolgendo pertanto aspetti della tradizionale ingegneria meccanica, dei materiali e gestionale. Nell'universit\u00e0 italiana \u00e8 stata trattata, oltre che in appositi corsi di laurea, anche in scuole di specializzazione post-laurea.\nAmbiti di interesse.\nTra le principali tematiche sulle quali si concentra l'ingegneria della produzione si possono menzionare:"}
{"id": "240372", "revid": "110157", "url": "https://it.wikipedia.org/wiki?curid=240372", "title": "Fulenbach", "text": "Fulenbach (toponimo tedesco) \u00e8 un comune svizzero di 1\u00a0726 abitanti del Canton Soletta, nel distretto di Olten."}
{"id": "240373", "revid": "120227076", "url": "https://it.wikipedia.org/wiki?curid=240373", "title": "Storia del Galles", "text": "Preistoria.\nI pi\u00f9 antichi resti umani trovati nel Galles appartengono alla cosiddetta \"Signora Rossa\" di Paviland (penisola di Gower, nel Galles meridionale), uno scheletro umano dipinto con ocra rossa, scoperto nel 1826 in una cava di calcare. Nonostante il nome, i resti appartengono a un giovane uomo vissuto circa 29.000 anni fa alla fine del Paleolitico Inferiore. Oltre al reperto archeologico pi\u00f9 antico mai trovato nel Regno Unito, \u00e8 anche considerato come il pi\u00f9 antico esempio di sepoltura cerimoniale dell'Europa occidentale. \nInsieme allo scheletro furono rinvenuti anche gioielli fatti in avorio e in conchiglie e un teschio di mammuth.\nNel Mesolitico il Galles fu abitato da cacciatori-raccoglitori. Le primissime comunit\u00e0 agricole, datate solitamente attorno al 4000 a.C., segnano l'inizio del Neolitico, durante il quale vengono costruite molte tombe a camera, come quelle di Bryn Celli Ddu e Barclodiad y Gawres, nell'Anglesey.\nI primi attrezzi in metallo fecero la loro comparsa in Galles intorno al 2500 a.C., prima in rame e poi in bronzo. La maggior parte del rame utilizzato in questo periodo proveniva dalla pi\u00f9 ampia e nota miniera europea dell'epoca, Great Orme (siamo nel periodo compreso tra il 2500 e il 750 a.C.).\nIl primo reperto gallese in ferro \u00e8 una spada del 600 a.C. circa, proveniente dal capoluogo di contea di Rhondda (Galles meridionale). Durante l'Et\u00e0 del ferro, furono costruite molte fortezze in altura, come Pen Dinas, vicino Aberystwyth, e Tre'r Ceiri, nella penisola di Lleyn. Una scoperta molto importante \u00e8 stata fatta nel 1943 a Llyn Cerrig Bach, nell'Anglesey, dove, durante la costruzione di una base della Royal Air Force, furono scoperte armi, scudi, cocchi, catene e attrezzi da schiavi. Si potrebbe trattare di offerte votive.\nIl Galles al tempo dei romani.\nPrima e durante l'occupazione romana il Galles non costituiva una nazione con la propria identit\u00e0, ma tutte le popolazioni di Gran Bretagna e Irlanda avevano la stessa etnia e parlavano lingue celtiche. Il Galles era diviso tra diverse trib\u00f9, tra cui le pi\u00f9 forti erano quelle dei siluri nel sud-est e degli ordovici nel centro-nord. Furono le uniche a opporsi duramente ai conquistatori.\nIl primo attacco alle trib\u00f9 gallesi fu sferrato dal legato Publio Ostorio Scapula attorno al 48 dopo Cristo. Il comandante romano attacc\u00f2 anzitutto i deceangli del nord-est, che si arresero dopo una blanda resistenza.\nA questo punto i romani dovettero affrontare l'ostinata resistenza di siluri e ordovici, che dur\u00f2 molti anni sotto la guida di Carataco, che, sovrano dei siluri, li aveva uniti agli ordovici, dopo aver sconfitto questi ultimi. Alla fine Caratacus fu catturato e trasportato a Roma, dove il suo dignitoso comportamento colp\u00ec a tal punto il popolo che la sua vita venne risparmiata.\nLa guerra conobbe fasi alterne, con rovesci militari da ambo le parti. Nel 60-61 d.C. il governatore Gaio Svetonio Paolino sferr\u00f2 un attacco e conquist\u00f2 l'isola di Anglesey. Fu per\u00f2 costretto a fermare la sua offensiva a causa della ribellione della regina Budicca.\nI siluri furono sottomessi da Sesto Giulio Frontino con una serie di campagne, terminate attorno al 78. Il suo successore, Gneo Giulio Agricola, sottomise invece gli ordovici e riconquist\u00f2 l'Anglesey a partire dalla fine del 79.\nI romani occuparono l'intero Galles, dove costruirono strade, forti e miniere d'oro e praticarono il commercio, ma il loro interesse sulla regione fu limitato dalla difficile orografia del territorio e dalla scarsit\u00e0 di terreni coltivabili. Ed \u00e8 per questo che la maggior parte delle costruzioni romane nel Galles sono di natura militare, come \"Deva\" (Chester), \"Isca Silurum\" (Caerleon), \"Segontium\" (Caernarfon) e \"Maridunum\" (Carmarthen). L'unica vera citt\u00e0 costruita nell'area dai conquistatori romani fu \"Venta Silurum\" (Caerwent), che sopravvisse fino ad oltre un secolo dopo il ritiro delle legioni romane dalla Britannia romana e fu successivamente capitale del Regno di Gwent.\nIl Galles fece parte della provincia della Britannia Superior e poi di quella della Britannia Prima, che includeva anche l'Inghilterra occidentale.\nDopo i Romani.\nLe legioni romane vengono ritirate dalla Britannia nel 410, anche a causa della pressione esercitata alle frontiere orientali dai barbari. Intanto gli anglosassoni invadono la Britannia (che prende il nome di Inghilterra). Non riescono a conquistare il Galles, ma gradualmente prendono possesso della restante Inghilterra, separando i gallesi dagli altri celti brittonici di Scozia, Cornovaglia e Cumbria. Anche per questo \u00e8 stato suggerito che il Galles, e in particolare il Galles del Nord possa \"vantare di essere stato l'ultima parte dell'Impero romano ad arrendersi ai barbari - quando si arrese agli inglesi sotto Edoardo I nel 1282\" (Bryan Ward-Perkins, \"La caduta di Roma e la fine della civilt\u00e0\", Laterza 2007).\nGli invasori anglosassoni definiscono \"stranieri\" (Welsche) i celti romanizzati che si erano rifugiati nell'odierno Galles. Da questa parola ebbero quindi origine i nomi in lingua inglese del paese e dei suoi abitanti.\nIl Cristianesimo pone le sue radici anche in Galles e, durante la cosiddetta \"et\u00e0 dei santi\" (all'incirca tra il 500 ed il 700), religiosi come san David, Illtud e Teilo fondano numerosi monasteri.\nIl Galles si divise ben presto in diversi regni: Gwynedd, Powys, Deheubarth, Morgannwg, Brycheiniog e Gwent. Era raro che un singolo sovrano riuscisse a imporsi sugli altri e governare l'intero paese. Il primo a riuscirci fu Rhodri Mawr del Gwynedd, durante il IX secolo. Il nipote di Rhodri, Hywel Dda del Gwynedd, riusc\u00ec a porre in essere un sistema legale uniforme, ma dopo la sua morte i vari territori si divisero nuovamente.\nIl principale ostacolo all'unit\u00e0 nazionale era il sistema ereditario previsto dalla legge gallese. Tutti i figli, compresi quelli illegittimi, ricevevano una parte uguale delle propriet\u00e0 paterne, con una conseguente frammentazione del territorio. Per quanto ci\u00f2 possa sembrare equo, il risultato era il crescere della violenza interna e la divisione dei piccoli appezzamenti in altri pi\u00f9 piccoli. Anche se sembra che questa pratica non venisse utilizzata per i regni.\nI sovrani, infatti, solevano scegliere un erede a cui trasmettere il trono e le terre. Ci\u00f2, per\u00f2, provoc\u00f2 spesso contese dinastiche e di successione. Di conseguenza, quando i normanni conquistarono l'Inghilterra nel 1066, il Galles era ancora diviso.\nGalles e Anglonormanni.\nAl tempo della conquista normanna dell'Inghilterra 1066, il sovrano dominante nel Galles era Bleddyn ap Cynfyn, re di Gwynedd e Powys. I primi successi i normanni li ottennero nel sud, dove William FitzOsbern conquist\u00f2 il Gwent prima del 1070. A partire dal 1074 le forze dell\"'Earl\" di Shrewsbury devastarono il Deheubarth.\nL'uccisione di Bleddyn ap Cynfyn nel 1075 scaten\u00f2 la guerra civile, fatto che permise ai normanni di conquistare il Galles settentrionale. Nel 1081 Gruffydd ap Cynan, che aveva appena strappato il trono del Gwynedd a Trahaearn ap Caradog, fu invitato ad un incontro dagli \"Earl\" di Chester e Shrewsbury e fatto prigioniero. I normanni confiscarono la maggior parte del Gwynedd.\nAnche il Powys, in questo stesso periodo, ebbe un governo forte, quello di Madog ap Maredudd. Dopo la sua morte nel 1160 e quella del suo erede, Llywelyn ap Madog, il Powys fu diviso in due parti, che non si riunirono mai pi\u00f9. Nel sud Gruffydd ap Rhys fu ucciso nel 1137, ma I suoi quattro figli, che regnarono a rotazione sul Deheubarth, strapparono ai normanni la maggior parte delle terre appartenute al nonno. Il pi\u00f9 giovane dei quattro, Rhys ap Gruffydd (\u201cLord Rhys\u201d), regn\u00f2 dal 1155 al 1193, facendo del Deheubarth il regno dominante nel Galles per un certo periodo.\nNel sud Iestyn ab Gwrgant, l'ultimo sovrano di Morgannwg, fu deposto attorno al 1090 da Robert Fitzhamon, signore di Gloucester, che poi conquist\u00f2 parte del Glamorgan. Rhys ap Tewdwr di Deheubarth fu ucciso nel 1093, durante un'invasione normanna del Brycheiniog, che fu diviso tra diversi signori normanni. La conquista normanna del Galles era virtualmente completata. Virtualmente, perch\u00e9 nel 1094 si ebbe una generale sollevazione contro gli invasori, che perdettero questi territori. Gruffydd ap Cynan (c.1055 - 1137) del Gwynedd fu in grado di respingere le forti rivendicazioni normanne, che sembravano in grado di porre fine all'indipendenza del suo regno, che egli rese molto potente. Suo figlio, Owain Gwynedd (morto nel 1170) continu\u00f2 a tenere una forte presa sul suo territorio, ottenendo anche una grande vittoria nella battaglia di Crug Mawr (1136) e annettendo Ceredigion. I suoi figli per\u00f2, dopo la sua morte, si combatterono ed uccisero l'un l'altro. Dalle lotte per il potere, alla fine, emerse uno dei pi\u00f9 grandi capi gallesi, Llywelyn ap Iorwerth, conosciuto anche come Llywelyn Fawr (Llywelyn \u201cil Grande\u201d), che regner\u00e0 come unico sovrano del Gwynedd fino alla morte (1240), dominando, in realt\u00e0, su gran parte del Galles.\nSuo figlio, Dafydd ap Llywelyn, gli successe sul trono del Gwynedd. Mor\u00ec, per\u00f2, nel 1246. Il fratello Gruffydd era stato invece ucciso nel 1244, mentre cercava di scappare dalla Torre di Londra. A questo punto scoppi\u00f2 la guerra civile tra i vari eredi al trono, tra i quali emerse Llywelyn ap Gruffydd (l'Ultimo Llywelyn), la cui ambizione di riunire sotto la propria leadership tutto il Galles si scontr\u00f2 con Edoardo I d'Inghilterra. Ne scatur\u00ec una guerra e Llywelyn mor\u00ec a battaglia di Cilmeri nel 1282. La resistenza gallese fu portata avanti dal fratello Dafydd ap Gruffydd, che venne per\u00f2 catturato nel 1283 e giustiziato a Shrewsbury.\nL'annessione all'Inghilterra.\nDopo l'approvazione dello Statuto di Rhuddlan, che introduceva nel Galles il diritto e il sistema feudale inglese, lasciando un ruolo marginale alle consuetudini locali, il controllo sul paese da parte di Edoardo fu reso pi\u00f9 forte dalla costruzione di numerosi castelli. Nel 1301, il sovrano inglese nomin\u00f2 suo figlio Principe del Galles.\nCi furono alcune ribellioni nel corso dei secoli, comprese quelle guidate da Madoc ap Llywelyn (1294/1295) e da Llywelyn Bren, lord di Senghenydd (1316/1318). Negli anni settanta del XIV secolo l'ultimo rappresentante in linea maschile della casata regnante del Gwynedd, Owain Lawgoch, pianific\u00f2 per due volte un'invasione del Galles con l'aiuto francese. Gli inglesi fecero assassinare Owain a Poitou (1378).\nIl Galles divent\u00f2 cos\u00ec una parte dell'Inghilterra a tutti gli effetti, anche se la sua popolazione parlava una lingua diversa ed aveva una cultura sua propria, nella quale risaltava la figura del poeta Dafydd ap Gwilym.\nI sovrani inglesi rispettarono formalmente i loro impegni nominando un Consiglio del Galles, a volte presieduto dall'erede al trono. Questo consiglio normalmente aveva sede a Ludlow, una contesa citt\u00e0 di confine che ora \u00e8 in Inghilterra. Nel 1400, un nobile gallese, Owain Glyn D\u0175r o Owen Glendower, si ribell\u00f2 al re Enrico IV, raccogliendo diversi successi e riuscendo ad evitare la cattura quando la rivolta fu repressa. Non ebbe per\u00f2 la forza di mantenere la sua posizione di comando. La sua ribellione caus\u00f2 una forte ripresa dell'identit\u00e0 gallese e fu ampiamente appoggiata dalla popolazione. La rivolta riusc\u00ec a far conseguire alcuni progressi, come il primo parlamento gallese ed il programma d'istituire due universit\u00e0. Nel 1485 Enrico Tudor si rec\u00f2 nel Galles con una piccola forza per lanciare la sua scalata al trono inglese. Enrico era d'origine gallese e annoverava tra i suoi antenati figure come Rhys ap Gruffydd. La sua causa trov\u00f2 ampio consenso in Galles. Enrico sconfisse re Riccardo III d'Inghilterra nella battaglia di Bosworth, guidando un'armata che comprendeva molti soldati gallesi. Il vincitore sal\u00ec sul trono con il nome di Enrico VII; durante il regno di suo figlio, Enrico VIII, l'Atto di Unione (1536) sanc\u00ec \"de iure\" l'annessione del Principato del Galles all'Inghilterra, abolendo il sistema legale gallese e bandendo l'uso della lingua celtica in ogni ambito e ceto sociale.\nL'amministrazione rimase nelle mani del consiglio del Galles fino alla Gloriosa Rivoluzione del 1688, anche se ciascuna contea gallese ottenne il diritto ad inviare due deputati al parlamento inglese.\nFino alla Rivoluzione industriale.\nDopo la rottura di Enrico VIII con Roma, il Galles per lo pi\u00f9 segu\u00ec l'Inghilterra nell'accettare l'anglicanesimo, sebbene un certo numero di cattolici gli si oppose, producendo alcuni dei primi libri stampati in lingua gallese. Nel 1588 William Morgan realizz\u00f2 la prima traduzione completa in gallese della Bibbia. Il Galles si schier\u00f2 per lo pi\u00f9 coi realisti nelle guerre dei tre regni (inizi del XVII secolo) e fu un importante vivaio di arruolamento degli per gli eserciti di re Carlo I d'Inghilterra, sebbene nessuna battaglia importante si sia verificata nel Galles. Ci furono alcune eccezioni notevoli, come quelle di John Jones Maesygarnedd e dello scrittore puritano Morgan Llwyd.\nIn questo periodo l'istruzione nel Galles era a un livello molto basso, con l'unica educazione disponibile in inglese, mentre la maggior parte della popolazione parlava solo gallese. Nel 1731 Griffith Jones (Llanddowror) dette vita a scuole itineranti nel Carmarthenshire (nelle quali si usava come lingua il gallese). Alla sua morte (1761), si stima che oltre 200.000 persone avevano imparato a leggere in queste scuole.\nSempre nel XVIII secolo, inoltre, ci fu la rinascita del metodismo gallese, guidata da Daniel Rowland, Howell Harris e William Williams Pantycelyn. Agli inizi del XIX secolo questa corrente religiosa ruppe con la Chiesa anglicana, dando vita a quella che oggi \u00e8 la Chiesa presbiteriana del Galles, che si and\u00f2 diffondendo ampiamente. E ci\u00f2 ebbe notevoli implicazioni per la lingua gallese, che era quella pi\u00f9 utilizzata dalla chiesa gallese. Le \"scuole domenicali\" assunsero un ruolo importante nella diffusione tra il popolo della lingua gallese, e quindi nella sua conservazione.\nLa Rivoluzione industriale.\nLa fine del XVIII secolo vide gli albori della rivoluzione industriale, che nel Galles decoll\u00f2 grazie alla presenza di grandi giacimenti carboniferi, che fecero nascere miniere e industrie.\nLa forte industrializzazione che gi\u00e0 agli inizi del XIX secolo c'era in alcune zone del Galles port\u00f2 a una forte conflittualit\u00e0 tra i lavoratori gallesi e i proprietari inglesi delle fabbriche. Durante gli anni trenta dell'Ottocento si verificarono alcune rivolte armate. Tutto questo, assieme alla crescente politicizzazione del non conformismo religioso, fece del Galles un luogo di nascita del movimento sindacale e del laburismo. Il primo deputato del partito laburista, Keir Hardie, venne eletto proprio nel Galles, nel collegio di Merthyr nel 1900.\nCome per molte altre minoranze etniche europee, i primi movimenti a favore di un'autonomia nazionale presero forma tra il 1880 e l'ultimo decennio del secolo. In questo secolo, inoltre, si ebbero due fenomeni: la forte crescita della popolazione e la trasformazione della societ\u00e0 da rurale a urbana.\nIl Ventesimo secolo.\nIl periodo successivo alla seconda guerra mondiale fu segnato dal declino di diverse industrie tradizionali, in particolare di quella del carbone. In questo periodo, inoltre, si verific\u00f2 il disastro di Aberfan, in cui morirono 144 persone, soprattutto bambini (agli inizi degli anni novanta era ancora attivo soltanto una cava importante funzionante nel Galles). Stesso declino lo conobbe l'industria siderurgica e cos\u00ec l'economia gallese, come quella di altre societ\u00e0 sviluppate, si bas\u00f2 sempre di pi\u00f9 sul settore dei servizi.\nAgli inizi del secolo, il Galles sostenne soprattutto il partito liberale, specie quando David Lloyd George divenne primo ministro durante la prima guerra mondiale. Tuttavia, i laburisti andavano guadagnando costantemente terreno e dopo la guerra divennero il partito dominante nel Galles, in particolar modo nelle valli industriali del sud.\nIl Plaid Cymru fu fondato nel 1925, ma inizialmente questo partito nazionalista ebbe solo pochi voti nelle elezioni parlamentari. Nel 1936 a Penyberth (vicino a Pwllheli) un campo di addestramento della RAF (l'aviazione britannica) e un aerodromo furono incendiati da tre membri del Plaid Cymru (Saunders Lewis, Lewis Valentine e D. J. Williams), come protesta non solo contro la costruzione del campo militare, ma anche contro la distruzione della casa storica di Penyberth. Ci\u00f2 fece crescere, tra la popolazione di lingua gallese, la considerazione per il Plaid Cymru.\nNel 1955, il Galles fu \"ufficialmente\" separato dall'Inghilterra, in quanto nel Regno Unito il termine \"Inghilterra\" fu sostituito con \"Inghilterra e Galles\". Cardiff fu proclamata capitale. Nella seconda parte del secolo fu il nazionalismo il problema principale: \nnel 1966, il Plaid Cymru vinse per la prima volta un seggio parlamentare.\nNel secondo dopoguerra, la crisi delle miniere colp\u00ec duramente l'economia gallese, ma, nel corso degli ultimi due decenni del XX secolo, il paese s'\u00e8 risollevato, riuscendo ad attirare molti investimenti dall'estero.\nLa devolution, promossa dal governo di Tony Blair, ha portato, nel 1998, all'istituzione dell'Assemblea nazionale per il Galles, dotata di poteri di spesa all'interno del paese.\nIl Ventunesimo secolo.\nDal censimento del 2001 \u00e8 emerso come la popolazione che parla gallese sia attualmente il 20,8%, contro il 18,7% del 1991 e il 19% del 1981.\nDopo la costruzione del Millennium Stadium, aperto nel 1999, a Cardiff \u00e8 stato realizzato il Wales Millennium Centre, inaugurato nel 2004 come centro per eventi culturali. Nel febbraio del 2006 \u00e8 stata anche portata a termine la nuova sede dell'Assemblea del Galles."}
{"id": "240374", "revid": "1762097", "url": "https://it.wikipedia.org/wiki?curid=240374", "title": "Frederick Delius", "text": "Biografia.\nFiglio di un ricco commerciante tedesco (diventato cittadino britannico due anni prima) che lo voleva destinare ad una carriera d'affari, Delius dimostr\u00f2 presto un\u2019evidente predisposizione musicale, tant'\u00e8 che gi\u00e0 dal 1883 si volse interamente allo studio della composizione da autodidatta. Intellettualmente ed artisticamente crebbe solamente con l'aiuto dell'amico americano Thomas F. Ward, un organista provetto conosciuto in Florida, dove Delius soggiorn\u00f2 per diversi anni. Ritornato in Europa, prese lezioni al Conservatorio di Lipsia da Jadassohn e Reinecke. Tuttavia, pi\u00f9 che dai suoi maestri ufficiali, fu profondamente influenzato dall\u2019amico Edvard Grieg, come egli stesso dichiar\u00f2 pi\u00f9 volte, Dal 1890 in poi visse principalmente in Francia, prima a Parigi, poi nella cittadina di Grez-sur-Loing, dove rimase dopo il suo matrimonio con l'attrice Jelka Rosen fino alla fine dei suoi giorni. Il suo ultimo decennio di vita fu tristissimo: paralitico e cieco, conserv\u00f2 comunque fino alla fine grande chiarezza intellettuale; si avvalse comunque della stretta collaborazione di Eric Fenby per trascrivere i suoi lavori. Tra i suoi pi\u00f9 grandi amici si deve senza dubbio citare il compositore Peter Warlock.\nCaratteristiche principali della sua opera.\nFrederick Delius viene comunemente definito un compositore impressionista, sulla scorta delle innovazioni apportate da compositori quali Claude Debussy dopo il superamento del modello romantico e tardo-romantico. La sua opera, di carattere sostanzialmente meditativo e introverso, malinconico ed evocativo, naturalmente incline ad una forma non banale di descrittivismo musicale, risente delle influenze di Edvard Grieg, che di Delius fu amico. La scoperta e diffusione dell'opera di Delius \u00e8 da attribuire principalmente al direttore d'orchestra Sir Thomas Beecham che nel 1907, in occasione di una visita londinese di Delius, rimase positivamente colpito dalla sua musica e ne interpret\u00f2 gran parte della produzione, portandola all'attenzione del pubblico.\nTra i suoi lavori pi\u00f9 noti si ricordano:"}
{"id": "240375", "revid": "125780012", "url": "https://it.wikipedia.org/wiki?curid=240375", "title": "Pollachiuria", "text": "La pollachiuria (conosciuta anche come minzione frequente o frequenza urinaria) \u00e8 un segno clinico che si caratterizza per l'emissione con elevata frequenza di piccole quantit\u00e0 di urina. Si tratta pertanto della condizione clinica caratterizzata dalla necessit\u00e0 di urinare pi\u00f9 spesso del solito. La causa pi\u00f9 comune di minzione frequente per le donne e i bambini \u00e8 un'infezione delle vie urinarie. La causa pi\u00f9 comune di frequenza urinaria negli uomini anziani \u00e8 l'ipertrofia prostatica benigna (una prostata ingrossata).\nLa minzione frequente \u00e8 fortemente associata a episodi di urgenza urinaria, che \u00e8 l'improvvisa necessit\u00e0 di urinare. \u00c8 spesso associata, anche se non necessariamente, a incontinenza urinaria e poliuria (l'emissione nelle 24 ore di un volume totale elevato di urina). Tuttavia, nella maggior parte dei casi, la pollachiuria comporta solo l'emissione di normali volumi di urina.\nDefinizione.\nIl numero normale di minzioni nell'arco di una giornata varia in base all'et\u00e0 del paziente. Tra i bambini piccoli, ad esempio, urinare da 8 a 14 volte al giorno \u00e8 da considerare nella norma. Questa frequenza minzionale tende a diminuire intorno a 6-12 volte nelle 24 ore per i bambini pi\u00f9 grandi e si riduce ulteriormente fino a 4-6 volte al giorno tra gli adolescenti. \nCause.\nLe cause pi\u00f9 comuni di minzione frequente sono:\nLe cause meno comuni di minzione frequente includono:\nIn gravidanza e nelle persone obese il verosimile meccanismo eziogenetico \u00e8 correlato alla spinta meccanica dei visceri sulla vescica.\nDiagnosi.\nLa diagnosi della causa sottostante richiede una valutazione attenta e approfondita. In genere gli esami che debbono essere eseguiti per escludere le possibili cause sopra elencate includono: un esame completo delle urine, l'urinocoltura, la citologia urinaria su tre campioni, un esame urodinamico comprendente la cistometria e lo studio della pressione vescicale e del flusso, la cistoscopia, l'esame ecografico dei reni e delle vie urinarie con valutazione del ristagno di urina nella vescica dopo la minzione, e talvolta alcuni specifici test che verificano la funzionalit\u00e0 del sistema nervoso periferico.\nTrattamento.\nIl trattamento varia in base alla causa della pollachiuria. In alcuni casi pu\u00f2 essere necessario assumere antibiotici e antinfiammatori o antidolorifici per alleviare il disturbo.\nVoci correlate.\nPoliuria "}
{"id": "240386", "revid": "121130471", "url": "https://it.wikipedia.org/wiki?curid=240386", "title": "Stampo", "text": "Lo stampo \u00e8 un'attrezzatura progettata e impiegata in alcuni processi di produzione industriale come lo stampaggio, la pressofusione, l'imbutitura, la schiumatura o la sinterizzazione: serve a dare la forma intermedia o finale al pezzo o il materiale da lavorare.\nA seconda del diverso tipo di lavorazione cambiano le caratteristiche e la tecnologia dello stampo, sebbene in forma schematica si pu\u00f2 dire che sia formato da una matrice ed, eventualmente, da un punzone.\nUno stampo \u00e8 solitamente composto da due o pi\u00f9 semigusci, che vanno a delimitare un'area di spazio con la sagoma del pezzo da ottenere.\nGli stampi di produzione sono solitamente in acciaio bonificato (un processo termico per migliorarne le caratteristiche) o temprato, ma per particolari lavorazioni si usano anche stampi in alluminio o legno. Stampi di materiali meno resistenti, come gesso, silicone o resina vengono usati per la produzione di piccole serie per la prototipazione rapida.\nLa vita utile di uno stampo pu\u00f2 andare da pochi pezzi, o anche di uno solo, a centinaia di migliaia di esemplari.\nGli stampi medi e grandi sono spesso costruiti per fresatura, mentre per esemplari particolarmente piccoli, con finiture complesse o per precisioni elevatissime, nell'ordine di pochi centesimi di millimetro, si usano processi ad alta tecnologia come l'elettroerosione o la fotoincisione.\nLo stampo deve essere in genere progettato senza cavit\u00e0 che possano limitare l'estrazione del pezzo: in particolare vanno evitati i \"sottosquadro\", cio\u00e8 angoli minori di 90\u00b0, che di fatto rendono l'elemento stampato indivisibile dallo stampo.\nNella progettazione di uno stampo bisogna prestare particolare cura agli \"angoli di sformo\": dato che la creazione di pareti perfettamente in asse con il movimento di estrazione potrebbe dare problemi nella rimozione dei pezzi finiti, le pareti non devono mai essere progettate verticali, ma devono avere una leggera inclinazione (1 o 2 gradi) verso l'esterno.\nPer esemplificare, un cilindro andrebbe trasformato in un tronco di cono per poter essere estratto senza problemi.\nGli stampi, in particolare quelli per le plastiche, possono essere riscaldati o meno: gli stampi riscaldati sono pi\u00f9 costosi ma permettono un flusso migliore del materiale liquido nelle cavit\u00e0, grazie alla viscosit\u00e0 ridotta. \nAll'occorrenza possono anche essere raffreddati, nel caso sia necessario estrarre i pezzi rapidamente o non sia possibile avere una catena di produzione \"a carosello\" che sfrutti diversi elementi per rendere continua la produzione senza forzarne i tempi.\nUn raffreddamento troppo rapido dello stampo o un riscaldamento insufficiente possono condurre, nella lavorazione delle plastiche, a pezzi con parti mancanti o a rotture.\nInoltre con il raffreddamento va previsto un ritiro del materiale, che pu\u00f2 condurre alla rottura del pezzo.\nOltre ad avere dei canali di colata o di iniezione (dove il materiale entra nello stampo), lo stampo deve avere delle materozze (che portano il materiale alla cavit\u00e0), e degli sfoghi per consentire l'uscita dell'aria.\nPer stampi particolarmente complessi si possono usare elementi mobili detti \"spine\", che si ritraggono automaticamente all'apertura dei gusci, permettendo la creazione di cavit\u00e0 altrimenti impossibili.\nGli stampi sono oggetti costosi, che richiedono una accurata progettazione e manutenzione, e anche settimane di lavoro per la loro costruzione. Sono strettamente vincolati al tipo di materiale per cui verranno usati, dalla cui viscosit\u00e0, temperatura e caratteristiche dipendono numerose variabili.\nMetalli.\nLamiere.\nNello stampaggio di lamiera lo stampo \u00e8 costituito da un blocco d'acciaio, suddiviso in un guscio femmina e da un altro maschio (controstampo) collocati nella pressa, uno sulla base e l'altro sulla parte mobile della macchina utensile, che \"deformano\" il materiale fino ad ottenere anche con passaggi successivi (e con stampi via via leggermente diversi) la forma finale del pezzo industriale. Questo processo \u00e8 noto come imbutitura.\nSi tratta di un'operazione molto difficile, che deve essere suddivisa in numerosi passaggi per evitare che le lamiere vengano stirate eccessivamente e quindi possano strapparsi o riportare assottigliamenti non uniformi.\nPer la costruzione di pezzi per il mercato automobilistico si usano stampi di grosse dimensioni, che spesso includono bordature studiate per la punzonatura delle parti da rimuovere (la cava del finestrino, ad esempio).\nLa lavorazione delle lamiere viene spesso effettuata in modo da dare loro una struttura portante, con delle nervature e delle pieghe curve che danno solidit\u00e0 al pezzo.\nOggi \u00e8 possibile ottenere processi di lavorazione totalmente automatizzati.\nColate.\nGli stampi da colata sono molto semplici, necessitando solo di alta resistenza alle temperature, di un canale di ingresso del materiale e di uno per la fuoriuscita dell'aria. Si usano per la produzione di pezzi in ferro, per la realizzazione di lingotti e di elementi grezzi per lavorazioni successive.\nPressofusioni.\nPer lavorazioni di elementi in metallo non ferroso e a geometria piena si possono creare degli stampi in grado di sostenere pressioni elevate. Il processo si chiama pressofusione o, meglio, pressocolata. Il metallo liquido viene iniettato nello stampo e grazie alla pressione (fino a 100 MPa) va a riempire tutte le cavit\u00e0, con il risultato di ottenere una struttura pi\u00f9 compatta e uniforme rispetto a quelle da colata. Generalmente si realizzano pezzi in alluminio da 0,05 a 50\u00a0kg di massa, ma sono possibili stampi anche di dimensioni maggiori e molto costosi. Altri materiali hanno limiti inferiori.\nQuesto tipo di stampi richiede poca manutenzione e pu\u00f2 arrivare a produrre centinaia di pezzi l'ora. Stampi di questo tipo arrivano a 150.000 stampate prima di essere rinnovati.\nMaterie plastiche.\nPer le materie plastiche, gli stampi sono generalmente in acciaio bonificato e/o trattato superficialmente per le produzioni di larga scala, mentre sono in alluminio per gli stampi pilota, utilizzabili anche per piccole produzioni, generalmente di alcune decine di migliaia di pezzi.\nGeneralmente nell'ambito dello stampaggio della plastica si stampano da uno a diverse decine di pezzi (si privilegiano, per motivi di bilanciamento delle cavit\u00e0 ) con una sola stampata, per ogni ciclo. Gli stampi dunque possono avere pi\u00f9 di una \"cavit\u00e0\".\nI pi\u00f9 semplici stampi per parti in plastica sono composti da due semi-gusci, uno detto \"parte fissa\" e l'altro \"parte mobile\", tipicamente raffreddati ad acqua e con i movimenti di estrazione meccanici generalmente posti nella parte mobile.\nParte fissa.\nLa parte fissa \u00e8 composta da diverse piastre, con funzioni che vanno dall'isolamento (generalmente la prima piastra lato macchina), al fissaggio, al sostegno del tassello contenente la semi-forma - generalmente la femmina - del pezzo. La parte fissa contiene il canale d'ingresso del fluido plastificato. Se lo stampo \u00e8 di tipo \"a canale freddo\" esso conterr\u00e0 il condotto per la materozza. Se invece \u00e8 di tipo \"a camera calda\" allora conterr\u00e0 la camera calda, ovvero un assieme di piastre che contengono i canali mantenuti caldi per evitare la solidificazione del materiale nel canale di iniezione.\nParte mobile.\nLa parte mobile \u00e8 in genere pi\u00f9 complessa, poich\u00e9 contiene i meccanismi necessari all'estrazione della parte. La met\u00e0 stampo in questione contiene una piastra di fissaggio (lato macchina), dotata di fori passanti per lo scorrimento delle colonne che movimentano il \"tavolino\", ovvero la piastra mobile a cui sono fissati gli estrattori - generalmente colonnine cilindriche che sospingono il pezzo fuori dalla met\u00e0 stampo. Gli estrattori scorrono in fori passanti che attraversano l'ultima piastra, nella quale \u00e8 intassellata la semi-forma - generalmente il maschio - del pezzo.\nMateriali per stampi per materie plastiche.\nI materiali utilizzati per lo stampaggio di materie plastiche necessitano di avere propriet\u00e0 meccaniche tali da renderli resistenti e tenaci nei confronti delle elevate forze di chiusura della pressa, nonch\u00e9 sufficientemente resistenti all'usura dovuta al flusso di materiale plastico (talvolta rinforzato con fibre, che ne incrementano la resistenza ma anche la capacit\u00e0 usurante), corrosione dovuta al liquido di raffreddamento (spesso acqua) e agenti chimici corrosivi (composti del cloro, etc.) presenti nel flusso plastico in temperatura (100-350 \u00b0C) ed infine al funzionamento in temperatura (20-150\u00a0\u00b0C) e a regolari variazioni e gradienti di temperatura. Al tempo stesso \u00e8 necessario che tali materiali siano facilmente lavorabili da utensili di fresatura e/o elettroerosione, nonch\u00e9 lucidabili e trattabili superficialmente.\nLo stampaggio per produzioni di massa (oltre i 100'000 pezzi l'anno) fa uso quasi esclusivamente di acciai, delle famiglie degli acciai da cementazione (che coprono l'80% del mercato degli acciai per stampi), acciai da nitrurazione, acciai da bonifica, acciai per utensili (AISI A6, H13, H23, O1, S1, S7, acciai per stampi AISI P2, P20), acciai rapidi, acciai inossidabili (AISI 420), etc.\nI pi\u00f9 comuni trattamenti ai quali si sottopongono gli acciai utilizzati per lo stampaggio di materie plastiche, soprattutto per le piastre o tasselli che contengono la cavit\u00e0, sono la bonifica, cementazione, cromatura, distensione, indurimento secondario, nitrurazione, borodizzazione, nichelatura, normalizzazione e rivestimenti anti-usura. I rivestimenti vengono applicati generalmente con tecnologie CVD (\"Chemical Vapor Deposition\") o PVD (\"Physical Vapor Deposition\"). Altri trattamenti speciali sono la tempra laser o a fascio di elettroni.\nGli acciai sono semplici ed economici da lavorare se con tensioni di snervamento tra i 600 e gli 800 MPa, sebbene siano lavorabili con maggiori costi e complicazioni fino a 1500 MPa, soprattutto se additivati con lo zolfo, sebbene ci\u00f2 comporti una minore lucidabilit\u00e0, saldabilit\u00e0 e possibilit\u00e0 di elettroerosione di qualit\u00e0.\nPer facilitare lo scambio e l'evacuazione del calore dallo stampo, in modo da raffreddare rapidamente il manufatto plastico e contenere le temperature, il gradiente e le variazioni termiche dello stampo o di alcune sue zone, \u00e8 comune l'utilizzo di inserti in rame-berillio (leghe CuBe), riconoscibili rispetto all'acciaio per il colore rossastro dato dal rame. Tali leghe hanno un coefficiente di scambio termico molto pi\u00f9 elevato dell'acciaio ma sono pi\u00f9 soggette ad usura.\nPer piccole produzioni o per stampi pilota \u00e8 invece molto comune l'utilizzo delle leghe di alluminio, che \u00e8 vantaggioso per la migliore ed pi\u00f9 economica lavorabilit\u00e0, nonch\u00e9 per un coefficiente di scambio termico circa 4 volte maggiore di quella dell'acciaio.\nAltre leghe utilizzate nel campo dello stampaggio materie plastiche sono le leghe di zinco e leghe bismuto-stagno (leghe BiSN), sempre per scopi di prototipazione o stampo pilota.\nStampi a canale freddo.\nLo stampaggio a iniezione delle materie plastiche nasce con la tecnologia detta \"a canale freddo\", che necessita di una materozza ovvero di un canale nello stampo che distribuisca ed inietti nelle cavit\u00e0 dello stesso, per poi raffreddarsi ed essere estratto assieme al manufatto, prima dell'inizio di un nuovo ciclo. Questo espediente \u00e8 necessario per evitare che tra un ciclo e l'altro il fluido plastico contenuto nel canale dello stampo si raffreddi tra un ciclo e l'altro e impedisca l'iniezione di un nuovo pezzo.\nStampi a canale caldo.\nLa camera calda \u00e8 una porzione della parte fissa che spesso \u00e8 acquistata da produttori di stampi ed inserita nello stampo. Essa permette al fluido plastificato di raggiungere i punti di iniezione direttamente nella parte e/o ramificarsi per iniettare direttamente nelle diverse cavit\u00e0 dello stampo, permettono di stampare senza materozza.\nLa parte attiva della camera calda consiste nei sistemi di resistenze elettriche che riscaldano i canali detti appunto \"canali caldi\" che convogliano il materiale plastificato. Tali resistenze sono controllate esternamente, tramite delle termocoppie, da una centralina che permette di impostare la temperatura dei diversi set di resistenze e di controllare la corrente in modo da conservare l'integrit\u00e0 delle resistenze durante il riscaldamento.\nEstrazione.\nL'estrazione \u00e8 generalmente ottenuta tramite il solo movimento del tavolino di estrazione, a cui sono collegati gli estrattori che agiscono direttamente sul pezzo. Il tavolino \u00e8 movimentato da una o pi\u00f9 colonne dedicate all'estrazione, movimentata dalla pressa di stampaggio in modo asincrono dai movimenti della parte mobile dello stampo. Normalmente la pressa di stampaggio gestisce un solo movimento di estrazione: ogni soluzione pi\u00f9 complessa \u00e8 a carico dello stampo e non della pressa.\nNel caso di parti che rimangono aderenti alla parte fissa dello stampo, si possono implementare dei sistemi di estrazione lato parte fissa. I sistemi pi\u00f9 comuni si basano su \"colonne di rimando\" che, a stampo aperto, sospinte da molle tendono a fuoriuscire dalla parte fissa e, solidali ad esse, degli estrattori spingono il pezzo fuori dalla semi-cavit\u00e0. A stampo chiuso le colonne di rimando vengono sospinte nella parte fissa, comprimendo le molle e facendo rientrare con esse gli estrattori.\nSono diffuse soluzioni di estrazione, dedicate alla gestione dei sottosquadri, che prevedono l'utilizzo di pi\u00f9 di un tavolino e diversi meccanismi dedicati, di varia complessit\u00e0.\nMovimenti trasversali di estrazione per sottosquadri.\nPer le parti con sottosquadri pronunciati, sono necessarie soluzioni che permettano di movimentare le parti dello stampo che ostacolerebbero l'estrazione del pezzo in presenza di sottosquadri.\nEsistono diversi tipi di tecnologie, tra le pi\u00f9 comuni:\nSfoghi gas.\nDurante l'iniezione del materiale plastico nella cavit\u00e0 che produrr\u00e0 la forma desiderata per la parte prodotta, l'aria contenuta nella forma viene normalmente compressa ed evacuata tramite fessure non percepibili sulla linea di chiusura dei due semigusci o nella zona di contatto tra estrattori e stampo. Tuttavia \u00e8 sempre di maggior diffusione, per il miglioramento della qualit\u00e0 del pezzo prodotto, la creazione di canali di sfogo gas sullo stampo o l'utilizzo di soluzioni dedicate quali valvole o altri sistemi meccanici.\nGeneralmente gli sfoghi gas si eseguono realizzando dei canali poco profondi (ordine del decimo di millimetro) che, sulla superficie di una delle due met\u00e0 stampo, si distaccano dai punti della cavit\u00e0 che si riempiono per ultimi e che confluiscono in un canale di profondit\u00e0 maggiore che porta fino all'esterno dello stampo, in modo da creare un canale di uscita per l'aria presente nella cavit\u00e0.\nI canali sottili che si distaccano dalla cavit\u00e0 hanno uno spessore tra gli 0,02 e 0,05 mm, in modo da non permettere al fluido plastificato di scorrere al loro interno n\u00e9 di creare bave o difetti superficiali visibili. I canali in cui vengono convogliati gli sfoghi gas sono invece di profondit\u00e0 e sezione maggiore, dato che non rischiano di dare accesso al fluido plastificato e devono al contempo permettere all'aria proveniente da pi\u00f9 di un canale di confluire fino all'esterno."}
{"id": "240394", "revid": "1884099", "url": "https://it.wikipedia.org/wiki?curid=240394", "title": "Complemento di specificazione", "text": "Nella sintassi della frase semplice, il complemento di specificazione precisa e specifica il significato della parola da cui dipende. \u00c8 introdotto dalla preposizione di, semplice o articolata.\nIl complemento di specificazione risponde alle domande:\nSi tratta di un complemento indiretto. Pu\u00f2 esprimere:\nEsempi.\nLa seconda frase ha un significato pi\u00f9 ristretto della prima, perch\u00e9 precisa un'informazione, generica anche se logica, specificando \"di che cosa \u00e8 avido Alfredo\". Il gruppo \"di frittelle\" si definisce complemento di specificazione.\nCome si presenta il complemento.\nPu\u00f2 dipendere da nomi, da verbi e da aggettivi.\nPu\u00f2 esprimere una specificazione possessiva, esplicativa e attributiva.\nCorrisponde, a grandi linee, al genitivo latino.\nIl complemento di specificazione pu\u00f2 essere costruito anche con la particella pronominale ne:\nDal pronome relativo cui con o senza preposizione:\nParticolarit\u00e0 del complemento.\nIl complemento di specificazione ha un significato molto ampio; pu\u00f2 infatti:\nComplemento di specificazione attributiva.\nIn certi casi il complemento di specificazione, pu\u00f2 essere sostituito da un attributo; si parler\u00e0 quindi di \"Complemento di specificazione attributiva\". Ad esempio:"}
{"id": "240401", "revid": "762947", "url": "https://it.wikipedia.org/wiki?curid=240401", "title": "San Francisco", "text": "San Francisco (: ; in inglese ) \u00e8 una citt\u00e0 statunitense, la quarta della California per numero di abitanti (dopo Los Angeles, San Diego e San Jose), con una popolazione stimata nel 2019 di abitanti, stima che la colloca al dodicesimo posto fra le citt\u00e0 pi\u00f9 popolate degli Stati Uniti d'America e allo stesso tempo al secondo posto per densit\u00e0 di popolazione, dietro a New York.\nLa citt\u00e0 fa parte di una vasta area metropolitana (circa 7 milioni di abitanti, la quinta dell'intero Paese), la San Francisco Bay Area, di cui \u00e8 sempre stata il centro economico-finanziario, culturale e turistico, anche se ha ormai perso il primato di popolazione. \u00c8 una popolare meta di molti turisti internazionali, ed \u00e8 conosciuta per la sua fresca nebbia estiva, per le sue ripide colline, per la sua vivacit\u00e0 culturale e il suo eclettismo architettonico, che affianca stile vittoriano e architettura moderna, per i suoi famosi paesaggi, incluso il Golden Gate Bridge, per i suoi tram, per l'isola di Alcatraz e per Chinatown. La sede locale dell'Universit\u00e0 della California \u00e8 uno dei principali centri biomedici del mondo, e l'ospedale \u00e8 tra i principali degli Stati Uniti.\n\u00c8 anche la sede di cinque importanti istituti bancari e varie altre societ\u00e0 come Levis, Gap, Fitbit, Salesforce.com, Dropbox, Reddit, Square Inc., Dolby, Airbnb, Weebly, Pacific Gas and Electric Company, Yelp, Pinterest, Twitter, Uber, Lyft, Mozilla, Wikimedia Foundation e Craigslist. La citt\u00e0, e la circostante Bay Area, \u00e8 un centro globale delle scienze e delle arti ed \u00e8 sede di numerose istituzioni educative e culturali, come l'Universit\u00e0 di San Francisco, l'Universit\u00e0 della California, San Francisco (UCSF), la San Francisco State University (SFSU), il De Young Memorial Museum, il San Francisco Museum of Modern Art, lo SFJAZZ centre e la California Academy of Sciences.\nGeografia fisica.\nTerritorio.\nSan Francisco \u00e8 situata all'estremit\u00e0 nord dell'omonima penisola che si estende dalla costa occidentale degli Stati Uniti con una superficie di costituente la parte pi\u00f9 occidentale della pi\u00f9 vasta regione geografica e urbana chiamata San Francisco Bay Area. La contea di San Francisco si estende anche su occupati dal mare ed include numerose isole, tra cui Alcatraz e Treasure Island. La penisola \u00e8 bagnata ad ovest dalle acque dell'Oceano Pacifico e ad est dalle acque della baia di San Francisco. Due ponti, il Golden Gate Bridge e il Bay Bridge, collegano la citt\u00e0 al resto della Bay Area rispettivamente a nord e a est.\nOrografia.\nIl territorio \u00e8 per lo pi\u00f9 collinare: si contano pi\u00f9 di 50 colli, e molti quartieri prendono il nome dai colli su cui sono situati, come Nob Hill, Pacific Heights, Russian Hill, Potrero Hill e Telegraph Hill. Vicino al centro geografico della citt\u00e0, a sud-ovest rispetto alla \"downtown\", si trovano una serie di colline meno densamente popolate, dominate dal Monte Sutro, dove poggia la Sutro Tower, una grande antenna per trasmissioni televisive e radiofoniche. Il colle pi\u00f9 alto della citt\u00e0 \u00e8 comunque Mount Davidson (), ed \u00e8 coronato da una croce alta costruita nel 1934.\nSismicit\u00e0.\nLa regione \u00e8 sottoposta ad un costante rischio sismico, dovuto ai movimenti della faglia di Sant'Andrea e quella di Hayward, nonostante queste non attraversino la citt\u00e0. Furono i movimenti della faglia di San Andreas a causare i grandi terremoti del 1906 e del 1989, mentre eventi sismici minori si ripetono pi\u00f9 di frequente. Il rischio di nuovi grandi terremoti ha stimolato una forte attenzione alla messa in pratica di misure strutturali nella costruzione di nuovi edifici e nella ristrutturazione dei vecchi. Nonostante ci\u00f2, ci sono ancora migliaia di piccoli edifici che sono sempre vulnerabili a delle scosse di terremoto.\nClima.\nIl clima di San Francisco \u00e8 caratterizzato da inverni freschi e piovosi e da estati secche, fresche e nebbiose. Un'erronea citazione, spesso attribuita a Mark Twain definisce l'estate di San Francisco come \"l'inverno pi\u00f9 freddo di tutta la mia vita\". In effetti tra giugno e agosto la Bay Area gode di un clima particolarmente fresco, con temperature che anche di giorno sovente non superano i 20 gradi. Nel contempo viene spesso a crearsi una fitta nebbia che avvolge a bassissima quota l'intera citt\u00e0, anche se la nebbia si nota di meno nei quartieri ad est, verso la fine dell'estate e durante tutto l'autunno, che sono i mesi pi\u00f9 caldi dell'anno.\nIl clima di San Francisco si potrebbe in un certo senso definire \"oceanico-mediterraneo\" poich\u00e9 \u00e8 caratterizzato da una componente marcatamente marittima, con escursioni termiche annue estremamente contenute ( di differenza tra mese pi\u00f9 freddo e mese pi\u00f9 caldo) e giornaliere che variano, a seconda della stagione, dai 6 ai 10 gradi. \u00c8 profondamente influenzato dalla Corrente della California, una corrente fredda che tiene bassa la temperatura del mare e che in estate, complice la presenza dell'alta pressione subtropicale oceanica che stabilizza l'atmosfera, favorisce il raffreddamento degli strati d'aria adiacenti alla superficie marina, con relativa condensazione in nebbia dell'umidit\u00e0 presente.\nL'estate \u00e8 la stagione delle nebbie, le precipitazioni sono quasi assenti e le temperature medie variano dai 13 gradi della notte ai 22 del giorno. Molto raramente in citt\u00e0 si superano i 30 gradi, ma il record assoluto \u00e8 di . In questa stagione vi sono per\u00f2 marcate differenze tra i vari quartieri della citt\u00e0, tra le zone maggiormente influenzate dalle nebbie dell'oceano, quindi pi\u00f9 fresche, e quelle meno influenzate, quindi pi\u00f9 calde. Settembre, con una temperatura media di , \u00e8 il mese pi\u00f9 caldo e quello in cui spesso si raggiungono le temperature massime pi\u00f9 elevate. Forma, insieme ad ottobre, il periodo denominato \"Indian Summer\". A novembre le temperature cominciano rapidamente a scendere e, con il ritiro dell'anticiclone pi\u00f9 a sud, inizia la stagione delle piogge. Tra novembre e marzo scendono 400 dei di pioggia che complessivamente cadono sulla citt\u00e0 durante l'anno.\nGennaio, con una temperatura media di , \u00e8 il mese pi\u00f9 freddo. Le notti sono spesso fredde ma le gelate rarissime e la temperatura pi\u00f9 bassa di sempre registrata in citt\u00e0 \u00e8 stata di . Le nevicate sono eventi eccezionali, l'ultima di cui si abbia notizia risale al 1976. Da sottolineare tuttavia l'estrema ventosit\u00e0 della citt\u00e0, che determina percezioni di freddo intenso anche in presenza di temperature relativamente miti. A causa della sua topografia affilata e dell'influenza del mare, San Francisco mostra una serie di diversi microclimi. Le alte colline nel centro geografico della citt\u00e0 sono responsabili di una differenza fino al venti per cento annuale delle precipitazioni nelle varie zone della citt\u00e0. Colline che allo stesso tempo proteggono i quartieri ad est dalla nebbia e dal fresco che invece sono presenti nel Sunset District; infatti per quelli che vivono nella zona est della citt\u00e0, San Francisco \u00e8 pi\u00f9 soleggiata, con una media di 260 giorni all'anno senza nuvole, e solo 105 giorni nuvolosi ad anno.\nLe precipitazioni annuali raggiungono un livello di , precipitazioni che avvengono soprattutto durante i mesi pi\u00f9 freddi dell'anno, fra novembre ed aprile. Ci sono mediamente 67 giorni piovosi.\nStoria.\nFrequentazione nativa.\nI primi nativi americani della San Francisco Bay Area arrivarono almeno 9000 anni fa, secondo un antropologo, il nome indigeno di San Francisco era Ahwaste, che significa \"posto nella baia\". Le prove linguistiche e paleontologiche non sono chiare sul fatto che i primi abitanti della zona fossero gli antenati della popolazione Ohlone incontrata dagli spagnoli alla fine del XVIII secolo. I nativi non riconoscevano gli attuali confini della citt\u00e0 o della contea imposti in seguito dagli americani, bens\u00ec facevano parte di una serie contigua di trib\u00f9 che vivevano dal Golden Gate a San Jos\u00e9.\nQuando arrivarono gli spagnoli, trovarono l'area abitata dalla trib\u00f9 Yelamu, appartenente agli Ohlone, il loro territorio tradizionale si estendeva da Big Sur alla Bay Area, sebbene la loro area commerciale fosse molto pi\u00f9 ampia. San Francisco rileva numerose tracce di frequentazione umana in particolare a partire dal 3000 a.C., abitata frequentemente dai nativi gi\u00e0 citati Ohlone, noti anche come il \"popolo dell'ovest\".\nL'arrivo degli spagnoli e la fondazione.\nUna spedizione spagnola, guidata da Gaspar de Portol\u00e1 e in arrivo il 2 novembre 1769, fu il primo avvistamento europeo documentato della baia di San Francisco, Portol\u00e1 rivendic\u00f2 l'area per la Spagna come parte del Vicereame della Nuova Spagna. Nel 1776 anni dopo venne fondata la missione spagnola \"La Misi\u00f3n de Nuestro Padre San Francisco de As\u00eds\" (\"Missione del Nostro Padre San Francesco di Assisi\") o \"Misi\u00f3n Dolores\" da frate Jun\u00edpero Serra e fu costruito un forte militare, il Presidio di San Francisco.\nNel 1786 l'esploratore francese, Jean-Fran\u00e7ois de La P\u00e9rouse visit\u00f2 la missione e i territori circostanti e ne lasci\u00f2 un resoconto dettagliato. Nel 1792, durante il suo viaggio a nord, l'esploratore britannico George Vancouver si ferm\u00f2 a San Francisco, secondo il suo diario, per spiare gli insediamenti spagnoli nell'area. Oltre agli europei, anche i commercianti di pellicce russi visitarono la zona, dal 1770 fino al 1841 circa, i commercianti russi colonizzarono un'area che andava dall'Alaska alla California settentrionale, a Fort Ross, nella contea di Sonoma. La denominazione del quartiere Russian Hill di San Francisco \u00e8 attribuita ai resti dei commercianti di pellicce russi e ai marinai che vi sono stati trovati.\nDominio messicano.\nDopo l'indipendenza dalla Spagna nel 1821, l'area divenne parte del Primo Impero messicano. Nel 1835, l'inglese William Richardson fece erigere la prima fattoria significativa al di fuori delle immediate vicinanze della Misi\u00f3n Dolores, vicino ad un ancoraggio di barche attorno a quella che oggi \u00e8 Portsmouth Square, insieme ad Alcalde Francisco de Haro, elabor\u00f2 un piano stradale per un insediamento ampliato e il nome \"Yerba Buena\" che fu dato dai missionari in onore ad un particolare tipo di pianta che trovarono abbondante nelle vicinanze della missione. Nel 1838 Richardson fece una petizione e ricevette una grande concessione di terreni nella contea di Marin e nel 1841 si trasfer\u00ec l\u00ec per prendere residenza a Rancho Sausalito. Richardson Bay a nord porta il suo nome.\nL'Impero britannico trattenne brevemente l'idea di acquistare la baia dal Messico nel 1841, sostenendo che avrebbe: \"assicurato alla Gran Bretagna tutti i vantaggi del miglior porto del Pacifico per le sue speculazioni commerciali in tempo di pace e in guerra per una pi\u00f9 facile protezione della sua ascesa marittima \". Per quanto fosse solo un'idea e San Francisco sarebbe comunque diventata parte degli Stati Uniti, piuttosto che della potenza navale britannica. Il 31 luglio 1846, Yerba Buena raddoppi\u00f2 la popolazione quando circa 240 pionieri mormoni della costa orientale arrivarono sulla nave Brooklyn, guidata da Samuel Brannan. Brannan, anch'egli membro della \"Chiesa di Ges\u00f9 Cristo dei Santi degli Ultimi Giorni\", sarebbe diventato famoso per essere il primo pubblicista della corsa all'oro della California del 1849 e il primo milionario che ne deriv\u00f2.\nConquista statunitense.\nIl commodoro della Marina degli Stati Uniti John D. Sloat, rivendic\u00f2 la California per gli Stati Uniti il 7 luglio 1846, durante la guerra messicano-americana, il capitano della marina John Berrien Montgomery e il tenente della marina Henry Bulls Watson dell'USS Portsmouth arrivarono per reclamare Yerba Buena due giorni dopo alzando la bandiera statunitense sulla piazza della citt\u00e0, che ora \u00e8 Portsmouth Square (in onore della nave) e Bulls Watson fu posto al comando della guarnigione. Nell'agosto del 1846, il tenente Washington A. Bartlett fu nominato alcalde (governatore) di Yerba Buena. Il 30 gennaio 1847 entr\u00f2 in vigore l'annuncio del tenente Bartlett del cambiamento del nome di Yerba Buena in San Francisco. La citt\u00e0 e il resto della California divennero ufficialmente statunitensi nel 1848 con il Trattato di Guadalupe Hidalgo, che pose fine alla guerra, la California fu annessa agli Stati Uniti il 9 settembre 1850. All'epoca la contea e la citt\u00e0 non coprivano la medesima area, poich\u00e9 la contea conteneva l'odierna contea di San Mateo.\nSituata sulla punta di una penisola ventosa, carente di acqua o legna da ardere, San Francisco mancava della maggior parte delle strutture di base per un insediamento nel XIX secolo, questi svantaggi naturali costrinsero i residenti della citt\u00e0 a portare acqua, carburante e cibo nel luogo. La prima di molte trasformazioni ambientali fu la bonifica della citt\u00e0 da zone paludose ricche di terreni edificabili. Gran parte dell'attuale centro \u00e8 costruito sopra l'ex Yerba Buena Cove, concesso alla citt\u00e0 dal governatore militare Stephen Watts Kearny nel 1847.\nLa corsa all'oro.\nFu la corsa all'oro californiana che segu\u00ec all'annessione americana a stimolare una rapida crescita dell'area, e la sua definitiva trasformazione da piccolo centro a grande metropoli (dai abitanti nel 1848 si pass\u00f2 a nel 1849). Questa crescita incontrollata provoc\u00f2 anche una maggiore incidenza della criminalit\u00e0 nella citt\u00e0, ed alcuni quartieri divennero noti come paradiso per criminali, prostituzione e gioco d'azzardo e soprattutto attir\u00f2 una grande massa di immigrati.\nLa rapida crescita continu\u00f2 nel corso degli anni 1850 e soprattutto dopo la scoperta d'argento nella vena Comstock Lode nel 1859. Questa rapida crescita complic\u00f2 gli sforzi di pianificazione urbana, lasciando in eredit\u00e0 un buon numero di strade strette che continuano a caratterizzare la citt\u00e0 fino ai giorni nostri. Il boom demografico includeva molti lavoratori cinesi (coolies) che venivano a lavorare nelle miniere e successivamente nella First Transcontinental Railroad. Il distretto di Chinatown della citt\u00e0 divenne ed \u00e8 ancora uno dei pi\u00f9 grandi del paese, infatti oggi la citt\u00e0 \u00e8 all'incirca un quinto cinese, facendola una delle maggiori concentrazioni al di fuori della Cina.\nMolte aziende fondate per servire la crescente popolazione esistono ancora oggi, in particolare l'abbigliamento Levi Strauss &amp; Co., il cioccolato Ghirardelli e la banca Wells Fargo. Molti famosi magnati della ferrovia, bancari e minerari o \"baroni rapinatori\" come Charles Crocker, Mark Hopkins, Collis P. Huntington e Leland Stanford, si stabilirono in citt\u00e0 nel quartiere Nob Hill. I siti delle dimore di due di loro sono ora famosi e costosi hotel di San Francisco (Mark Hopkins Hotel e Huntington Hotel).\nCome in molte citt\u00e0 minerarie, il clima sociale all'inizio di San Francisco era caotico. I comitati di vigilanza furono costituiti nel 1851, e ancora nel 1856, in risposta al crimine e alla corruzione del governo. Questa milizia popolare linci\u00f2 12 persone, rap\u00ec centinaia di irlandesi e membri della milizia governativa e costrinse a dimettersi diversi funzionari eletti. Questa attivit\u00e0 si concentr\u00f2 in seguito sugli immigrati cinesi, creando molti disordini di razza, queste rivolte culminarono con la creazione del Chinese Exclusion Act nel 1882 che mirava a ridurre l'immigrazione cinese negli Stati Uniti limitando l'immigrazione ai maschi e riducendo il numero di immigrati ammessi in citt\u00e0, la legge fu abrogata nel 1943 con il Magnuson Act.\nSan Francisco era il capoluogo della contea di San Francisco, una delle 18 contee originali dello stato della California nel 1850. Fino al 1856, i confini della citt\u00e0 si estendevano ad ovest fino a Divisadero Street e Castro Street, e da sud a 20th Street. In risposta all'illegalit\u00e0 e al vigilantismo che si intensificarono rapidamente tra il 1855 e il 1856, il governo della California decise di dividere la contea, fu quindi tracciata una linea retta sulla punta della penisola di San Francisco, appena a nord della montagna di San Bruno, tutto a sud della linea divenne la contea di San Mateo mentre tutto a nord della linea divenne la nuova citt\u00e0 e contea di San Francisco consolidate, ad oggi l'unica citt\u00e0-contea consolidata in California.\nNell'autunno del 1855 una nave che trasportava rifugiati da un'epidemia di colera in corso in Estremo Oriente, attracc\u00f2 a San Francisco. Dal momento che la rapida crescita della popolazione, dovuta alla corsa all'oro, aveva notevolmente superato lo sviluppo delle infrastrutture e dei servizi, compresi quelli igienico-sanitari, scoppi\u00f2 rapidamente una grave epidemia di colera. La responsabilit\u00e0 di prendersi cura dei malati indigenti si era inizialmente imposta sullo stato, ma di fronte alla gravit\u00e0 della situazione, il legislatore statale trasfer\u00ec questa responsabilit\u00e0 alle contee, stabilendo il sistema di ospedali di contea per i poveri, ancora in vigore oggi. L'ordine delle \"Sisters of Mercy\" fu incaricato di gestire il primo ospedale della contea di San Francisco, lo State Marine and County Hospital, a causa della sua efficienza nella gestione dell'epidemia. Nel 1857 l'ordine apr\u00ec l'ospedale St. Mary's a Stockton Street, il primo ospedale cattolico a ovest delle Montagne Rocciose. Nel 1905, le \"Sisters of Mercy\" acquistarono terreni a Fulton e Stanyan Streets, edificando l'attuale sede del St. Mary's Medical Center, il pi\u00f9 antico ospedale in funzione di San Francisco.\nA causa della corsa all'oro, e nonostante i vigilantes e la graduale attuazione della legge e dell'ordine a San Francisco, il suo quartiere a luci rosse all'epoca divenne noto come \"Barbary Coast\" (Costa delle Barbarie), divenendo un focolaio di gioco d'azzardo, prostituzione e criminalit\u00e0. Ora \u00e8 sovrapposto da Chinatown, North Beach, Jackson Square e il distretto finanziario.\nCrescita nel XIX secolo.\nFu tra il 1860 e il 1880 che San Francisco inizi\u00f2 a trasformarsi in una grande citt\u00e0, iniziando con una massiccia espansione in tutte le direzioni, creando nuovi quartieri come Western Addition, Haight-Ashbury, Valle dell'Eureka, Mission District, culminando nella costruzione del Golden Gate Park nel 1887. Nel 1864 Hugh H. Toland, un chirurgo della Carolina del Sud che trov\u00f2 grande successo e ricchezza dopo essersi trasferito a San Francisco, fond\u00f2 il Toland Medical College, che divenne uno dei tre college affiliati, che in seguito si svilupparono nell'Universit\u00e0 della California di San Francisco. Inizialmente, le universit\u00e0 affiliate erano situate in diversi siti intorno a San Francisco, ma verso la fine del XIX secolo l'interesse per riunirle crebbe e per renderlo possibile, il sindaco Adolph Sutro don\u00f2 13 acri di Parnassus Heights alla base del Monte Parnassus (ora noto come Monte Sutro). Il nuovo sito, che si affaccia sul Golden Gate Park, \u00e8 stato aperto nell'autunno del 1898, con la costruzione dei nuovi edifici delle universit\u00e0 affiliate.\nNel 1873 entrarono in funzione le famose Cable Cars della citt\u00e0, un'invenzione di Andrew Smith Hallidie per attraversare le ripide colline della citt\u00e0 e conciliare i nuovi sviluppi residenziali, che nel frattempo stavano dando alla citt\u00e0 il suo attuale aspetto, caratterizzato dalle abitazioni in stile vittoriano. San Francisco crebbe in importanza culturale quando i famosi scrittori Mark Twain, Bret Harte, Ambrose Bierce, Rudyard Kipling, Robert Louis Stevenson e Oscar Wilde trascorsero del tempo in citt\u00e0, mentre anche personaggi locali emersero, come l'Imperatore Norton. La borsa valori e obbligazioni di San Francisco fu fondata nel 1882.\nNel 1890, proprio come nel resto degli Stati Uniti, San Francisco soffriva di un sistema politico corrotto ed era pronta a cambiamenti politici. Adolph Sutro venne eletto sindaco 1894 sotto l'egida del Partito Populista e vinse facilmente senza fare campagne. Da sindaco, Sutro sostanzialmente fall\u00ec nei suoi sforzi per migliorare la citt\u00e0.\nLa seconda met\u00e0 dell'Ottocento vide anche il consolidarsi di una classe imprenditoriale che invest\u00ec le ricchezze derivate dalla corsa all'oro; i settori principali di crescita furono quello bancario e ferroviario, quest'ultimo interessato dalla costruzione della First Transcontinental Railroad, inoltre lo sviluppo del porto fece della citt\u00e0 un importante centro per il commercio. Tutto ci\u00f2 catalizz\u00f2 un importante flusso di immigrazione che fece di San Francisco una citt\u00e0 multietnica.\nAll'inizio del XX secolo San Francisco era ormai conosciuta nel Paese per il suo stile ricco e signorile, nonch\u00e9 per la sua florida attivit\u00e0 teatrale.\nXX secolo: Il terremoto del 1906 ed i fenomeni sociali.\nTra il 1901 e 1904 scoppi\u00f2 in citt\u00e0 una epidemia dovuta alle scarse condizioni igieniche e alla numerosa presenza di ratti.\nIl sindaco Eugene Schmitz, presidente dell'Unione dei musicisti, fu scelto dal caro amico e leader politico Abe Ruef per candidarsi come sindaco per il partito Union Labor Party nel 1901. Ruef contribu\u00ec con $ 16.000 (circa $ 455.000 oggi) alla campagna di Schmitz e us\u00f2 la sua notevole influenza per assicurarsi che Schmitz fosse eletto come sindaco. Ruef costru\u00ec una forte rete di sostenitori dietro le quinte, compresi gli oltre 5.000 proprietari di saloon e altri 2.000 baristi a San Francisco, che influenzarono le discussioni politiche nei loro locali.\nL'ex sindaco Phelan, con Rudolph Spreckels, presidente della First National Bank di San Francisco, e Fremont Older, redattore del San Francisco Bullettin, decisero di sfidare la corruzione del Partito laburista e, conosciuto Francis Heney, un procuratore speciale degli Stati Uniti, iniziarono le indagini. Alla fine Heney accus\u00f2 Ruef e Schmitz di numerosi episodi di corruzione e li condusse al processo.\nIl 13 giugno 1907, il sindaco Schmitz fu dichiarato colpevole di estorsione e l'ufficio fu dichiarato vacante e fu mandato in prigione per attendere la sentenza, poco dopo fu condannato a cinque anni nella Carcere di San Quintino, la pena massima consentita dalla legge. Il dottor Edward R. Taylor, decano dell'Hastings College, accett\u00f2 di intervenire come sindaco provvisorio e gli fu dato il potere di nominare nuovi supervisori in sostituzione di quelli che si erano dimessi. Ruef venne dichiarato colpevole e fu condannato a 14 anni di carcere, nel novembre del 1910, la sua condanna e la sua sentenza furono infine confermate e il 1 \u00b0 marzo 1911 entr\u00f2 in prigione. Il 23 agosto 1915, dopo aver scontato poco pi\u00f9 di quattro e mezzo della sua condanna a quattordici anni, fu rilasciato.\nIl 18 aprile 1906, un devastante terremoto derivato dalla rottura di oltre 270 miglia della faglia di San Andreas, distrusse un'area dalla Salinas Valley a Eureka, concentrato immediatamente al largo di San Francisco. Si stima che il sisma abbia avuto una magnitudo di 7,8 sulla scala Richter. La rete idrica si ruppe in tutta San Francisco e gli incendi che seguirono bruciarono per giorni, distruggendo circa l'80% della citt\u00e0, incluso quasi tutto il centro cittadino, molti residenti rimasero intrappolati tra l'acqua su tre lati e il fuoco in avvicinamento, ma un'evacuazione di massa attraverso la baia salv\u00f2 migliaia di persone, campi di rifugiati vennero allestiti a Golden Gate Park, Ocean Beach e in altre sezioni non sviluppate della citt\u00e0. Il bilancio delle vittime ufficiale all'epoca era 478, sebbene sia stato ufficialmente rivisto nel 2005 a pi\u00f9 di 3000, il minore bilancio delle vittime iniziale venne elaborato da funzionari civili, statali e federali che ritennero che riferire il numero effettivo avrebbe danneggiato gli sforzi di ricostruzione e riqualificazione, nonch\u00e9 il morale della citt\u00e0 e della nazione.\nQuasi immediatamente dopo il terremoto vennero realizzati i piani di riprogettazione e ricostruzione della citt\u00e0. Uno dei piani pi\u00f9 famosi e ambiziosi, proposto prima dell'incendio, venne dal famoso urbanista, Daniel Burnham, il suo audace piano prevedeva boulevard in stile Parigi Haussmann, vie e arterie che si irradiavano in tutta la citt\u00e0, un enorme complesso di centri civici con strutture in stile classico e quello che sarebbe stato il pi\u00f9 grande parco urbano del mondo che si estende da Twin Peaks a Lake Merced con un grande ateneo al suo interno. Questo piano fu respinto dalla critica (sia al momento che ora), come poco pratico e irrealistico alla domanda e all'offerta municipale, i proprietari di immobili e il settore immobiliare erano contrari all'idea a causa della quantit\u00e0 di terra che la citt\u00e0 avrebbe dovuto acquistare per realizzare tali proposte. Mentre la griglia stradale originale venne restaurata, molte delle proposte di Burnham alla fine hanno visto la luce, come il complesso di centri civici neoclassici, strade pi\u00f9 larghe, una preferenza per le arterie, una metropolitana sotto Market Street, il Fisherman's Wharf e un monumento alla citt\u00e0 su Telegraph Hill, Coit Tower, dedicata ai pompieri. Con molti ratti in giro e persone sfollate, durante la ricostruzione si verific\u00f2 un lieve scoppio di peste a San Francisco e Oakland, ma a differenza dell'epidemia del 1901-1904, le autorit\u00e0 governative seppero porvi rimedio velocemente.\nNel 1912, vi fu un movimento per creare una Greater San Francisco in cui la parte meridionale della contea di Marin, la parte della contea di Alameda che comprende Oakland, Piedmont e Berkeley, e la parte settentrionale della contea di San Mateo sarebbero diventate i quartieri esterni di San Francisco, con la citt\u00e0 e la contea di San Francisco che funzionano come Manhattan, sulla base del modello di New York City. L'opposizione della East Bay sconfisse per\u00f2 il piano di espansione di San Francisco nella legislatura californiana e anche i successivi tentativi di consolidamento dell'area metropolitana della Bay Area nel 1917, 1923 e 1928 non vennero stati implementati.\nNel 1915, la citt\u00e0 ospit\u00f2 l'Esposizione internazionale Panama-Pacifico, per celebrare l'apertura del Canale di Panama, ma anche come dimostrazione della vibrante citt\u00e0 completamente ricostruita a meno di un decennio dal terremoto. Dopo la fine dell'esposizione, tutti i suoi grandi edifici furono demoliti ad eccezione del ricostruito Palazzo delle Belle Arti che sopravvive oggi in forma diminuita, mentre il resto del quartiere fieristico \u00e8 stato ri-sviluppato nel quartiere Marina.\nIl 1934 vide San Francisco diventare il centro dello sciopero della West Coast. Lo sciopero \u00e8 durato ottantatr\u00e9 giorni e ha visto la morte di due lavoratori, ma il risultato ha portato alla sindacalizzazione di tutti i porti della costa occidentale degli Stati Uniti.\nDurante la seconda guerra mondiale, San Francisco fu il principale punto di rifornimento della terraferma e il porto di imbarco per la guerra nel Pacifico. Ha anche visto la pi\u00f9 grande e antica comunit\u00e0 giapponese al di fuori del Giappone, Japantown, rimuovere completamente tutti i suoi residenti di etnia giapponese a seguito del decreto esecutivo 9066, che ha costretto tutti i giapponesi di nascita o discendenza negli Stati Uniti ad essere internati, nel 1943 molte grandi sezioni del quartiere rimasero vacanti a causa dell'internamento forzato.\nIl vuoto fu rapidamente riempito da migliaia di afroamericani che avevano lasciato il sud per trovare lavoro in tempo di guerra, in California, come parte della grande migrazione afroamericana. Molti afroamericani si stabilirono anche nel distretto di Fillmore e in particolare vicino ai cantieri navali Bayview-Hunters Point, lavorando nei bacini di carenaggio. Gli stessi bacini di Hunters Point sarebbero stati usati per caricare i componenti fissili chiave della prima bomba atomica sulla USS Indianapolis, nel luglio 1945.\nIl War Memorial Opera House, inaugurato nel 1932, fu sede di una significativa storia del dopoguerra. Nel 1945 si tenne la conferenza che form\u00f2 le Nazioni Unite, con la Carta delle Nazioni Unite firmata nelle vicinanze nell'Herbst Theatre il 26 giugno. Inoltre nel 1951, fu redatto e firmato il Trattato di San Francisco che formalmente pose fine alla guerra con il Giappone e stabil\u00ec relazioni pacifiche.\nIl ponte di San Francisco-Oakland Bay fu aperto nel 1936 e il Golden Gate Bridge nel 1937. Fu in questo periodo che l'isola di Alcatraz, una ex base militare, inizi\u00f2 il suo servizio come prigione federale di massima sicurezza, ospitando noti detenuti come Al Capone e Robert Franklin Stroud, The Birdman of Alcatraz.\nDopo la seconda guerra mondiale, molti militari americani che si innamorarono della citt\u00e0 durante la partenza o il ritorno dal Pacifico, si stabilirono qui, spingendo alla creazione del Sunset District, Visitacion Valley, e l'edificazione totale di San Francisco. Durante questo periodo, inizi\u00f2 un aggressivo programma di costruzione di autostrade nella Bay Area, tuttavia, si incontr\u00f2 presto una forte resistenza a San Francisco, poich\u00e9 l'elevata densit\u00e0 di popolazione della citt\u00e0 significava che praticamente qualsiasi diritto di passaggio avrebbe spostato un gran numero di persone, di cerc\u00f2 quindi di ridurre al minimo lo spostamento costruendo autostrade a due piani, ma il grezzo stato dell'ingegneria civile in quel momento port\u00f2 alla costruzione di alcune autostrade esteticamente brutte che alla fine si sono rivelate sismicamente pericolose. Nel 1959, il Consiglio delle autorit\u00e0 di vigilanza vot\u00f2 per fermare la costruzione di altre autostrade in citt\u00e0, un evento noto come Freeway Revolt. Sebbene alcune modifiche minori siano state autorizzate alle autostrade esistenti, la politica anti-autostrada della citt\u00e0 \u00e8 rimasta in vigore da allora.\nNel 1958 i New York Giants si trasferirono a San Francisco e divennero i San Francisco Giants, il loro primo stadio, il Candlestick Park, fu costruito nel 1959.\nDopo la seconda guerra mondiale, San Francisco divenne una calamita per la controcultura americana. Durante gli anni '50, City Lights Bookstore nel quartiere di North Beach era un importante editore di letteratura Beat Generation. Parte della storia della scena artistica in evoluzione degli anni '50 \u00e8 raccontata nell'articolo di San Francisco Renaissance. Nella seconda met\u00e0 del decennio successivo, negli anni '60, San Francisco era il centro della cultura hippie e di altre culture alternative. [Citazione necessaria]\nNel 1967, migliaia di giovani entrarono nel distretto di Haight-Ashbury durante quella che divenne nota come la Summer of Love. Il San Francisco Sound \u00e8 emerso come una forza influente nella musica rock, con artisti come Jefferson Airplane e Grateful Dead che hanno raggiunto una fama internazionale. Questi gruppi hanno offuscato i confini tra tradizioni folk, rock e jazz e hanno ulteriormente sviluppato il contenuto lirico del rock.\nLo spirito di frontiera di San Francisco e il carattere selvaggio e ribelle formarono la sua reputazione di \"Mecca gay\" nella prima met\u00e0 del XX secolo. La seconda guerra mondiale ha visto un balzo della popolazione gay quando l'esercito americano ha attivamente denigrato e dimesso disonorevolmente gli omosessuali: dal 1941 al 1945 furono dimessi pi\u00f9 di 9.000 militari omosessuali, e molti furono processati. La fine degli anni 1960 port\u00f2 anche una nuova ondata di omosessuali pi\u00f9 radicali e che si erano riversati a San Francisco non solo per la sua reputazione gay-friendly, ma anche per la sua reputazione radicale di sinistra, questi nuovi residenti erano i promotori della \"\" e vivevano spesso in comunit\u00e0, per lo pi\u00f9 ad Haight-Ashbury. Quando la droga e la violenza iniziarono a diventare un grave problema a Haight, molte lesbiche e gay si trasferirono a Castro sostituendo gli irlandesi-americani che si erano trasferiti nei sobborghi pi\u00f9 ricchi e culturalmente omogenei, il Castro divenne cos\u00ec noto come la \"Mecca dei Gay\" e la sua popolazione continu\u00f2 a crescere quando un numero significativo di gay si trasfer\u00ec a San Francisco negli anni '70 e '80. La crescita della popolazione omosessuale ha per\u00f2 causato tensioni con alcuni dei gruppi etnici stabiliti nella parte meridionale della citt\u00e0: Il 27 novembre 1978 Dan White, ex membro del Consiglio delle autorit\u00e0 di vigilanza ed ex ufficiale di polizia, assassin\u00f2 il sindaco della citt\u00e0 George Moscone e il primo ufficiale eletto apertamente gay di San Francisco e il supervisore Harvey Milk, gli omicidi e il successivo processo furono segnati sia da veglie a lume di candela che da rivolte. Negli anni '80, l'HIV cre\u00f2 il caos nella comunit\u00e0 gay.\nLa popolazione gay, lesbica, bisessuale e transgender della citt\u00e0 \u00e8 ancora la pi\u00f9 alta di qualsiasi grande area metropolitana degli Stati Uniti. Gli anni '70 portarono anche altri importanti cambiamenti nella citt\u00e0 come la costruzione del suo primo sistema, di metropolitana BART, che collega San Francisco con altre citt\u00e0 nella Bay Area e che fu installato nel 1972, nelle stazioni del centro di San Francisco, esso si collega con il MUNI, la metropolitana della citt\u00e0. Anche il secondo edificio pi\u00f9 alto di San Francisco, la Transamerica Pyramid fu completato durante quell'anno.\nDurante l'amministrazione del sindaco Dianne Feinstein (1978-1988), San Francisco vide un boom di sviluppo chiamato \"Manhattanization\", F\nFurono costruiti molti grandi grattacieli, principalmente nel distretto finanziario ma anche in alcuni quartieri residenziali. Un movimento di opposizione prese piede tra coloro che consideravano che i grattacieli avevano rovinato le vedute e distrutto il carattere unico di San Francisco. Simile alla rivolta dell'autostrada, una \"rivolta del grattacielo\" costrinse la citt\u00e0 a inserire limiti di altezza nel codice di pianificazione e per molti anni i limiti hanno rallentarono la costruzione di nuovi grattacieli.\nAll'inizio degli anni '80, i senzatetto iniziarono ad apparire in gran numero in citt\u00e0, il risultato di molteplici fattori tra cui la chiusura delle istituzioni statali per i malati di mente, l'amministrazione Reagan che ridusse drasticamente le prestazioni abitative e i cambiamenti sociali che aumentarono la disponibilit\u00e0 di droghe che creano dipendenza, in combinazione con l'ambiente attraente di San Francisco e le generose politiche di welfare, il problema divenne presto endemico. Il sindaco Art Agnos (1988\u201392) fu il primo ad attaccare il problema, e non l'ultimo poich\u00e9 \u00e8 ancora oggi il problema principale per la citt\u00e0. Il suo programma, Beyond Shelter, divenne la base per i programmi federali e fu riconosciuto da Harvard per le innovazioni nel governo locale. Agnos permise ai senzatetto di accamparsi nel parco del Civic Center dopo il terremoto di Loma Prieta che fece oltre 1.000 dimore inabitabili. Il suo successore, Frank Jordan, lanci\u00f2 il programma \"MATRIX\" l'anno successivo, che mirava a spostare i senzatetto attraverso un'azione aggressiva della polizia. Il suo successore, Willie Lewis Brown Jr., fu in grado di ignorare ampiamente il problema, cavalcando la forte economia. Pi\u00f9 tardi, il sindaco Gavin Newsom cre\u00f2 il controverso programma \"Care Not Cash\" sui senzatetto, che chiese di porre fine alle generose politiche di welfare della citt\u00e0 verso i senzatetto e di metterli invece in alloggi a prezzi accessibili e richiedendo loro di frequentare la riabilitazione e i lavori finanziati dalla citt\u00e0 in programmi di formazione.\nNell'agosto del 1989, San Francisco fu superata per la prima volta nella popolazione da San Jose, situata nella Silicon Valley (il centro mondiale dell'industria informatica). Da allora San Jose ha continuato a crescere in popolazione poich\u00e9 circondata da ampi tratti di terra coltivabile facendo tuttora di San Francisco la seconda citt\u00e0 della Bay Area. Il 17 ottobre 1989 un terremoto di magnitudo 6,9, colp\u00ec la faglia di San Andreas vicino al picco di Loma Prieta nelle Montagne di Santa Cruz, a circa 113\u00a0km a sud di San Francisco, pochi minuti prima del 3 Game della World Series del 1989 di baseball. Il sisma ha gravemente danneggiato molte delle autostrade della citt\u00e0, tra cui l'autostrada Embarcadero e l'autostrada centrale, Il sindaco Agnos prese la controversa decisione di demolire la Embarcadero, aprendo il lungomare. Il sisma caus\u00f2 anche ingenti danni nel quartiere Marina e nel quartiere South Market.\nGli anni '90 videro la demolizione dell'Embarcadero a seguito del danneggiamento del terremoto e l'autostrada, ripristinando la Hayes valley e il lungomare della citt\u00e0, L'Embarcadero. Nel 1994 come parte del piano di riallineamento e chiusura delle basi militari, l'ex base militare del cantiere navale di San Francisco a Bayview-Hunters Point fu chiusa e restituita alla citt\u00e0 mentre il Presidio fu consegnato al National Park Service e da allora convertito in parco nazionale.\nNel 1996, la citt\u00e0 ha eletto il suo primo sindaco afroamericano, ex presidente dell'assemblea di stato della California, Willie Brown. Durante il mandato di Brown, il budget di San Francisco \u00e8 aumentato a $ 5,2 miliardi di dollari e la citt\u00e0 ha aggiunto 4.000 nuovi lavoratori, il suo mandato ha visto lo sviluppo e la costruzione del nuovo quartiere di Mission Bay e uno stadio di baseball per i San Francisco Giants, AT&amp;T Park, finanziato al 100% da privati. Nel 1997, il Pinecrest Diner, un popolare ristorante H24 di San Francisco, divenne famoso per un omicidio. Durante il boom delle dot-com alla fine degli anni '90, un gran numero di imprenditori e professionisti dei software per computer si trasferirono in citt\u00e0, seguiti da professionisti del marketing e delle vendite, essi cambiarono il panorama sociale una volta che i quartieri pi\u00f9 poveri divennero di maggiore interesse.\nXXI secolo.\nNel 2001, i mercati sono falliti, il boom si \u00e8 concluso e molti hanno lasciato San Francisco, South of Market, dove si trovavano molte societ\u00e0 di dot-com, era stato sempre pieno di gente e con poche offerte di lavoro, ma nel 2002 era un deserto di uffici vuoti e cartelli in affitto. Del boom \u00e8 stato incolpata la \"popolazione a contrazione pi\u00f9 rapida\" della citt\u00e0, riducendo la popolazione della citt\u00e0 di 30.000 in pochi anni.\nNel 2003, l'economia della citt\u00e0 si riprese dall'incidente grazie a una ripresa del settore turistico internazionale e al boom del Web 2.0 che ha visto la creazione di molte nuove societ\u00e0 Internet e software in citt\u00e0, attirando colletti bianchi, neolaureati e giovani adulti provenienti da tutto il mondo. La domanda residenziale e gli affitti sono aumentati di nuovo, e di conseguenza i funzionari della citt\u00e0 hanno rilasciato restrizioni di altezza e codici di zonizzazione per costruire condomini residenziali.\nI primi anni 2000 e gli anni 2010 hanno visto la riqualificazione del quartiere di Mission Bay, originariamente un distretto industriale, ha subito uno sviluppo alimentato dalla costruzione dell'Universit\u00e0 della California, del campus Mission Bay di San Francisco e del suo Centro medico UCSF, ed \u00e8 attualmente un quartiere emergente, in fase di sviluppo. Esso si \u00e8 rapidamente evoluto in un ricco quartiere di condomini di lusso, ospedali e centri di ricerca e sviluppo nel campo delle biotecnologie. \u00c8 anche il sito del Chase Center, l'arena dei Golden State Warriors e il nuovo quartier generale di Uber.\nIl 2010 ha visto i San Francisco Giants vincere il loro primo titolo di World Series da quando si sono trasferiti da New York nel 1958, il 2012 ha visto i Giants vincere il loro secondo titolo a San Francisco e il 2014 hanno vinto il terzo. Nel 2011, il direttore della citt\u00e0 Edwin Lee \u00e8 stato eletto sindaco, il primo cinese americano tra le principali citt\u00e0 americane. Il sindaco Lee \u00e8 stato un forte sostenitore dei diritti dei cittadini, ma anche un sindaco favorevole alle imprese della fiorente comunit\u00e0 tecnologica della citt\u00e0. Nel 2013, San Francisco, grazie al boom del Web 2.0, si era completamente ripresa dalla recessione degli anni 2000 e sta attualmente vivendo un boom immobiliare e demografico. L'industria dei computer infatti si sta spostando a nord dalla Silicon Valley. Nell'aprile 2016, la citt\u00e0 ha approvato una legge che impone a tutti i nuovi edifici al di sotto di 10 piani di avere pannelli solari sul tetto, rendendola la prima grande citt\u00e0 degli Stati Uniti a farlo.\nMonumenti e luoghi d'interesse.\nQuartieri.\nChinatown.\nLa Chinatown di San Francisco \u00e8 il pi\u00f9 antico ed uno dei pi\u00f9 grandi tra i quartieri cinesi americani. Fu costruita dal 1840 e si caratterizza per la notevole presenza di palazzi e monumenti costruiti secondo l'architettura cinese. Uno dei suoi simboli \u00e8 la porta d'accesso (chiamata porta del drago) situata in Grant Avenue, anch'essa in stile cinese, composta da tre arcate e da due leoni collocati sui marciapiedi.\nHaight-Ashbury.\nIl nome ha origine dall'intersezione tra Haight Street e Ashbury Street. Questo quartiere \u00e8 stato il centro del movimento hippie negli anni sessanta, che successe al Beatnik, movimento sorto nel quartiere di North Beach alcuni anni prima della famosa Summer of Love del 1967. La cultura hippie, tuttavia, \u00e8 ancora presente, testimoniata dalle numerose luci psichedeliche che di sera illuminano le strade.\nCastro.\nAl centro di Castro Street, sorge il Castro Theatre, un esempio di architettura coloniale spagnola, costruito nel 1922 ed oggi monumento nazionale. Ospita rassegne di teatro e festival di cinema, in particolare legati alla cultura LGBT.\nNorth Beach.\nNorth Beach \u00e8 la Little Italy di San Francisco, in cui si respira un'atmosfera Jazz e Blues passeggiando tra i locali notturni. Centro propulsore delle idee, del pensiero, e della letteratura Beat, \u00e8 da considerarsi la popolare libreria City Lights (City Lights Bookstore), fondata dal poeta Lawrence Ferlinghetti negli anni cinquanta. Accanto al Bookstore, oltrepassato il Jack Kerouac Alley, il Caf\u00e8 Vesuvio rappresenta un altro animato punto di riferimento dell'epoca Beat.\nDal punto di vista del culto religioso, la chiesa dei Santi Pietro e Paolo, in Washington Square, rappresenta il luogo di congregazione della comunit\u00e0 italiana. Un altro simbolo di North Beach \u00e8 la Coit Tower.\nFisherman's Wharf.\nSituato nella zona nord della citt\u00e0, Fisherman's Square \u00e8 un'altra popolare attrazione turistica: al suo interno vi sono vari musei e i centri commerciali Ghirardelli Square, antica sede della fabbrica fondata da Domenico Ghirardelli, e Pier 39. Inoltre non \u00e8 raro incontrare per le strade chioschi che vendono frutti di mare, tra cui le vongole e il granchio di Dungeness. Dalla costa si possono prendere alcuni traghetti che conducono ad Alcatraz.\nMission District.\nMission District \u00e8 il quartiere pi\u00f9 antico di San Francisco. Deve il suo nome alla prima missione spagnola del 1791 (Mission Dolores). La popolazione \u00e8 molto variegata sotto il profilo economico ed etnico: la met\u00e0 di essa \u00e8 latina, un terzo \u00e8 bianca e l'11% \u00e8 asiatica. Inoltre il tasso di criminalit\u00e0 \u00e8 pi\u00f9 alto rispetto al resto della citt\u00e0 e vi \u00e8 anche una forte speculazione sul prezzo degli appartamenti.\nFinancial District.\n\u00c8 Il quartiere dove avvengono i pi\u00f9 grandi scambi economici e finanziari di San Francisco e di quasi l'intera Baia. La zona \u00e8 ben riconoscibile anche da lontano perch\u00e9 \u00e8 caratterizzata da un gruppo di grattacieli (il pi\u00f9 caratteristico dei quali \u00e8 la Transamerica Pyramid, alta 260 metri, fino a poco tempo fa anche l'edificio pi\u00f9 alto della citt\u00e0), ed \u00e8 confinante con la Chinatown e North Beach. Un tempo considerato il pi\u00f9 importante centro finanziario della costa ovest degli Stati Uniti, dopo il terremoto del 1906 ha ceduto il primato a Los Angeles. Il Financial District, per\u00f2, rimane la sede di importanti societ\u00e0 e banche, come la Banca d'America e la Wells Fargo, importante gruppo finanziario americano.\nStrade, piazze e ponti.\nGolden Gate Bridge.\nIl Golden Gate Bridge \u00e8 da anni il simbolo della citt\u00e0 di San Francisco: si tratta di un ponte sospeso che sovrasta il Golden Gate, lo stretto che collega l'Oceano Pacifico con la baia di San Francisco. Collega San Francisco, sulla punta settentrionale dell'omonima penisola, con la parte meridionale della Marin County.\nUltimato nel 1937, il tratto occupato dal ponte, includendo anche il tratto per salire e scendere dal ponte, \u00e8 lungo ; la distanza tra le torri (campata principale) \u00e8 e lo spazio disponibile sotto il ponte \u00e8 di con condizioni medie di alta marea. L'altezza delle due torri \u00e8 sopra il livello dell'acqua. Il diametro dei cavi della sospensione principale \u00e8 .\nHa una tonalit\u00e0 arancione, chiamata arancione internazionale, scelta anche perch\u00e9 lo rende pi\u00f9 visibile nella nebbia.\nBay Bridge.\nIl San Francisco-Oakland Bay Bridge \u00e8 un ponte sospeso della Interstate 80 freeway che attraversa la Baia di San Francisco, collegando la citt\u00e0 di San Francisco con la citt\u00e0 di Oakland e le contee di Contra Costa e Alameda, sulla sponda orientale della baia. Il ponte ha uno sviluppo di . Il progetto originale fu di Ralph Modjeski. Il ponte fu completato nel 1936 ed aperto al pubblico sei mesi prima del Golden Gate Bridge.\nUnion Square.\nUnion Square \u00e8 la piazza centrale di San Francisco, collocata nei pressi di Market Street. \u00c8 conosciuta come il luogo dello shopping, degli hotel pi\u00f9 facoltosi e di teatri prestigiosi. Il nome \u201cUnion Square\u201d prende origine dalle numerose manifestazioni di supporto nei confronti dell'esercito nordista, che ebbero luogo al centro della piazza durante la guerra di secessione americana. Oggigiorno, essa rappresenta uno dei pi\u00f9 grandi quartieri commerciali della California, per la quantit\u00e0 di negozi, boutique eleganti e saloni di bellezza, che rendono la piazza una delle mete pi\u00f9 gettonate dai turisti che visitano la citt\u00e0.\nLombard Street.\nLombard Street \u00e8 una strada molto conosciuta in citt\u00e0 per via del tratto di \"Russian Hill\", composto da otto ripidi tornanti. Questo tratto \u00e8 stato istituito nel 1922, ed \u00e8 nato per la necessit\u00e0 di ridurre la pendenza di 27\u00b0 (51%) della collina; \u00e8 lungo su una pavimentazione di mattoni rossi, ed \u00e8 riservato solo per il transito delle vetture in discesa. Il limite di velocit\u00e0 consentito in questo tratto \u00e8 di ().\nWashington Square.\nWashington Square \u00e8 una piazza nel quartiere di North Beach, meta di turisti e gente locale. La piazza \u00e8 caratterizzata da un parco circondato da ristoranti e dalla Chiesa di San Pietro e Paolo. In questo luogo sono state girate le scene di alcuni film.\nCalifornia Street.\nCalifornia Street \u00e8 una delle pi\u00f9 grandi ed importanti arterie della citt\u00e0: \u00e8 lunga , effettua un percorso da est ad ovest e collega il Financial District all'angolo nord-ovest della citt\u00e0. Questa arteria \u00e8 larga dalle quattro alle sei corsie ed \u00e8 affiancata, da Market a Vann Ness Street, anche da una funivia.\nMarket Street.\nMarket Street \u00e8 una delle pi\u00f9 antiche ed importanti vie di San Francisco. \u00c8 lunga circa . Attualmente \u00e8 una delle zone che pi\u00f9 di altre riescono a produrre lavoro e grandi centri di commercio della citt\u00e0 di San Francisco. Ospita anche molte linee tranviarie e del filobus.\nGhirardelli Square.\nGhirardelli Square \u00e8 una storica piazza con negozi, ristoranti e un hotel a 5 stelle nella zona Fisherman's Wharf. Una parte della zona \u00e8 stata inserita nel Registro nazionale dei luoghi storici nel 1982 come Pioneer Woolen Mills e D. Ghirardelli Company. La piazza una volta ospitava oltre 40 negozi e ristoranti specializzati, dei quali ne sono rimasti alcuni autentici. In origine l'isolato venne acquistato nel 1893 dall'italiano Domenico Ghirardelli per la Ghirardelli Chocolate Company, ma nei primi anni '60 la ditta si spost\u00f2 a San Leandro. A quel punto l'isolato fu comprato da William M.Roth, che ne fece l'attuale piazza di negozi e ristoranti.\nGrattacieli.\nTransamerica Pyramid.\nIl Transamerica Pyramid \u00e8 il secondo pi\u00f9 alto grattacielo di San Francisco () ed \u00e8 stato il pi\u00f9 alto della citt\u00e0 per 45 anni, prima di essere superato dalla Salesforce Tower nel 2017. \u00c8 situato nel quartiere finanziario ed \u00e8 stato costruito nel 1972 su progetto di William Pereira. Si riconosce facilmente per la sua forma a piramide con base quadrata; si sviluppa su 48 piani. Il costo complessivo per la realizzazione dell'opera ammonta a di dollari. Il nome del palazzo deriva dall'aver inizialmente ospitato gli uffici della Transamerica Corporation, e sebbene attualmente la costruzione non sia pi\u00f9 di propriet\u00e0 della compagnia, il nome originario \u00e8 rimasto inalterato.\n555 California Street.\nPrecedentemente noto come Bank of America Center, questo \u00e8 il terzo grattacielo pi\u00f9 alto della citt\u00e0 (237 metri) ed il punto focale del Financial District. L'edificio \u00e8 stato architettato dalle imprese Wurster, Benardi and Emmons e Skidmore, Owings and Merrill, con la consultazione dell'architetto Pietro Belluschi. La struttura ingegneristica \u00e8 stata realizzata dalla societ\u00e0 HJ Brunnier Associates di San Francisco. Completato nel 1969, \u00e8 stato la sede della Bank of America fino al 1998, anno di fusione con la NationsBank. L'edificio viene chiamato spesso Triple Five Cal o Triple Nickel Cal (dal suo nome) dai postini in bicicletta che consegnano l\u00ec. L'edificio \u00e8 stato lo scenario, ovviamente modificato con effetti speciali, del film \"L'inferno di cristallo\", nel quale appariva con un'estetica diversa e molto pi\u00f9 alto di quanto lo era in realt\u00e0, dal momento che nel copione era presentato come l'edificio pi\u00f9 alto del mondo.\n345 California Center.\nAlto 212 metri (composto da 48 piani), \u00e8 il quarto grattacielo pi\u00f9 alto della citt\u00e0 ed \u00e8 situato nel cuore del quartiere finanziario. In origine \u00e8 stato proposto di alzarlo di 30 metri, tuttavia questo \u00e8 il grattacielo pi\u00f9 alto costruito nel 1980 a San Francisco. Anche questo edificio \u00e8 stato progettato dalla societ\u00e0 Skidmore, Owings and Merrill. La torre si trova in mezzo ad un blocco di quattro edifici storici che vanno a costituire i quattro angoli della struttura. Il Mandarin Oriental Hotel occupa la parte superiore della torre, costituita a sua volta da due torri collegate da ponti sospesi (che offrono una spettacolare vista sulla baia). In cima alla torre svettano due antenne.\nMillennium Tower.\nIl Millennium Tower \u00e8 un grattacielo di vetro grigio-blu, situato a sud del Financial District. Con i suoi 197 metri \u00e8 il quinto edificio pi\u00f9 alto della citt\u00e0 ed \u00e8 costato 350 milioni di dollari. La torre ha una forma slanciata, ogni piano (60 in tutto) \u00e8 grande . Sotto il livello stradale, inoltre, ci sono 355 posti auto. Dal 23 aprile 2009 \u00e8 stato aperto ai residenti.\nParchi.\nGolden Gate Park.\nIl Golden Gate Park \u00e8 il pi\u00f9 grande parco di San Francisco: si estende su un rettangolo di (\u00e8 leggermente pi\u00f9 grande anche del Central Park di New York), ed \u00e8 il terzo parco pi\u00f9 visitato negli Stati Uniti. Fu aperto negli anni settanta dell'Ottocento. Conta oltre di piste ciclabili e pi\u00f9 di un milione di alberi. Inoltre, al suo interno, vi sono vari musei, il Conservatorio dei fiori, una zona recintata in cui \u00e8 custodita una mandria di bisonti, uno stadio, due laghi artificiali e un giardino nel caratteristico stile giapponese. Degno di nota all'interno del parco \u00e8 la sede della California Academy of Sciences progettata nel 2008 dall'architetto italiano Renzo Piano. La struttura custodisce in s\u00e9 tre attrazioni principali: il planetario, la ricostruzione della foresta pluviale e l'acquario Steinhart.\nSociet\u00e0.\nEvoluzione demografica.\nLa popolazione di San Francisco al 2017 conta abitanti con un'et\u00e0 media di 36,5 anni.\nEtnie e minoranze straniere.\nPer quanto riguarda la conformazione etnica il 43,6% \u00e8 composto da bianchi, il 19,6% da cinesi, il 14,1% da ispanici, il 7,8% da neri, il 5,2% da filippini.\nI bianchi non ispanici sono di origine irlandese (8,9%), tedesca (7,7%), inglese (6,1%), italiana (5,0%), russa (2,8%), francese (2,8%).\nA differenza delle citt\u00e0 della East Coast, San Francisco ha una maggioranza di italo-americani originari del nord, del centro e delle isole.\nPoco meno della met\u00e0 degli italo-americani presenti in citt\u00e0 (circa 20\u00a0000 individui) sono originari di Lucca e provincia. \nLingue.\nNel 2010, il 55% () dei residenti di San Francisco parlava inglese a casa come prima lingua, mentre il 19% () parlava una variet\u00e0 del cinese (soprattutto taishanese e cantonese), 12% () spagnolo, 3% () tagalog e 2% () russo. In totale il 45% () della popolazione di San Francisco parla a casa come prima lingua un idioma diverso dall'inglese.\nCultura.\nSan Francisco \u00e8 una delle capitali culturali degli Stati Uniti. Ci\u00f2 \u00e8 determinato non solo dal numero di musei, teatri e sale da concerto, ma anche dalla tolleranza e dall'apertura mentale di gran parte dei suoi abitanti, favorevoli alle sperimentazioni ed alle novit\u00e0 in ogni campo.\nProprio per questa ragione, nel periodo storico che parte dalla fine della seconda guerra mondiale, la citt\u00e0 si \u00e8 spesso trasformata in un centro della cultura alternativa. Sintomatici a questo proposito sono i movimenti letterari e poetici della Beat Generation e della San Francisco Renaissance negli anni cinquanta, oppure la Summer of Love che, nell'estate del 1967, consacr\u00f2 San Francisco come capitale degli hippie e degli oppositori alla guerra del Vietnam. Anche il femminismo ed i movimenti per i diritti dei gay hanno avuto nella citt\u00e0 un punto di riferimento: i secondi, in particolare, fanno riferimento al quartiere di Castro, nel quale la popolazione LGBT raggiunge il 18% degli abitanti.\nUniversit\u00e0.\nNell'area urbana si trovano, inoltre, due delle pi\u00f9 prestigiose universit\u00e0 degli Stati Uniti.\nSerie televisive girate a San Francisco.\nNella citt\u00e0 sono state girate le serie tv \"Le strade di San Francisco\", \"Dharma &amp; Greg\", \"Nash Bridges\", \"Watchmen\", \"Streghe\" e in parte \"Sense8\" e \"Detective Monk\"; con quest'ultima si pu\u00f2 esplorare la citt\u00e0 da ogni angolo grazie all'attenzione riportata nelle riprese e alla variet\u00e0 di luoghi che sono stati scenari delle diverse situazioni.\nVideogiochi.\nSan Francisco fa da location nei videogiochi \"Crazy Taxi\" e \"Watch Dogs 2\". La metropoli californiana \u00e8 poi il luogo di nascita di Galford, uno degli eroi lottatori nella saga \"Samurai Showdown\".\nMagia ed occultismo.\nGli esperti di occultismo sostengono che San Francisco formi con Londra e Torino un triangolo esoterico per la magia.\nGeografia antropica.\nUrbanistica.\nIl centro storico di San Francisco \u00e8 rappresentato dal quadrante nord-est della citt\u00e0, delimitato a sud da Market Street. \u00c8 qui che si trova il Financial District, con la vicina piazza Union Square, importante distretto commerciale ed alberghiero. Da questa zona i caratteristici tram a trazione funicolare (\"cable cars\") salgono fino alla sommit\u00e0 di Nob Hill, un tempo la zona residenziale dei pi\u00f9 ricchi industriali e finanzieri, e da qui ridiscendono lungo l'altro versante, a nord, verso la zona portuale chiamata Fisherman's Wharf, dove \u00e8 attiva un'intensiva attivit\u00e0 di pesca. Sempre nel quadrante nord-est sono degni di nota Russian Hill, il quartiere residenziale in cui si trova la ripida Lombard Street (strada famosa per i suoi numerosi e stretti tornanti e che prende il nome dalla omonima via di Londra), North Beach, la Little Italy di San Francisco, e Telegraph Hill, dominata dalla Coit Tower. Vicino troviamo la Chinatown della citt\u00e0, stabilitasi qui negli anni sessanta dell'Ottocento. Nella parte pi\u00f9 meridionale del quadrante, infine, troviamo il quartiere Tenderloin, noto per il suo alto tasso di criminalit\u00e0.\nEconomia.\nSan Francisco \u00e8 considerata una delle 10 \"Beta World Cities\" dal \"Globalization and World Cities Study Group &amp; Network\". Come diverse metropoli degli Stati Uniti, San Francisco vanta un importante settore turistico. Pi\u00f9 in particolare, la citt\u00e0 \u00e8 una delle dieci maggiori destinazioni del paese ed una delle prime cinquanta al mondo. Secondo una stima dell'Economist Intelligence Unit quindici milioni di persone hanno visitato la citt\u00e0 nel 2004, portando un fatturato di 6,7 miliardi di dollari.\nLa corsa all'oro ha trasformato San Francisco nel principale centro bancario della West Coast. Montgomery Street, nel financial district \u00e8 conosciuta come \"Wall Street of the West\". In citt\u00e0 ha sede il dodicesimo distretto della Federal Reserve (che ha competenza sui nove stati dell'Ovest) come un grosso impianto della Zecca degli Stati Uniti. A San Francisco (fino al 2002) aveva sede il Pacific Exchange, un importante mercato borsistico. In citt\u00e0 hanno una sede anche le maggiori banche e societ\u00e0 di \"venture capital\" del mondo, per servire il vicino e ricco mercato della Silicon Valley.\nSan Francisco si \u00e8 recentemente anche affermata come primario centro per la ricerca nei settori della biotecnologia e del biomedicale. Nel maggio 2005, la citt\u00e0 \u00e8 stata scelta come sede del programma californiano di ricerca sulle cellule staminali. Gran parte delle attivit\u00e0 connesse alla ricerca biomedica sono concentrate nella parte sud orientale della citt\u00e0 e specialmente nella nuova zona di Mission Bay.\nSan Francisco \u00e8 caratterizzata da un alto livello di imprenditorialit\u00e0. Il 90% delle imprese cittadine ha meno di 100 dipendenti.\nInfrastrutture e trasporti.\nStrade.\nA causa della sua conformazione geografica, San Francisco, come pochissime citt\u00e0 americane, ha optato gi\u00e0 a partire dagli anni cinquanta per un'organizzazione stradale in stile europeo, ovvero puntato sulla costruzione di una serie di larghe arterie urbane anzich\u00e9 di grandi autostrade tutt'intorno alla citt\u00e0. Questo stile \u00e8 stato riconfermato anche dopo il terremoto di Loma Prieta del 1989, quando i maggiori esponenti dell'amministrazione comunale hanno deciso di demolire la Embarcadero Freeway e gli elettori stessi hanno approvato la demolizione di un tratto della Central Freeway, costruendo al loro posto una serie di grandi viali.\nL'Interstate 80 inizia dall'innesto con il Bay Bridge ed \u00e8 l'unico collegamento diretto automobilistico alla East Bay. L'U.S. Route 101 prolunga l'Interstate 80 a sud lungo la baia di San Francisco, in direzione della Silicon Valley. Nel tratto a sud, la 101 si sviluppa lungo le ampie arterie stradali di Van Ness Avenue e Lombard Street, che si dirigono verso il Golden Gate Bridge, l'unica strada che conduce direttamente da San Francisco a Marin County e alle altre zone a nord.\nAnche l'Highway 1 entra a San Francisco dal Golden Gate Bridge, ma si distacca dalla Route 101, attraversando il lato ovest della citt\u00e0 con l'arteria che prende il nome di 19th Avenue e congiungendosi con l'Interstate 280 al confine sud della citt\u00e0. L'Interstate 280 continua il percorso lungo la parte centrale della penisola a sud di San Jose. Da qui, svolta a nord e ad est e termina a sud di Market area. La State Route 35, che attraversa la maggior parte della penisola lungo il crinale dei Monti di Santa Cruz, entra nel sud della citt\u00e0 prendendo il nome prima di Skyline Boulevard, e in seguito di altre strade cittadine, fino a quando arriva all'intersezione con la Highway 1.\nLa State Route 82 entra anch'essa dal sud di San Francisco prendendo il nome di Mission Street, dopo il percorso della storica El Camino Real, e termina poco dopo all'intersezione con la 280. Il capolinea occidentale della Lincoln's Highway \u00e8 in Lincoln Park. Tra le principali vie che vanno da est a ovest vi sono Geary Boulevard, i corridoi Lincoln Way/Fell Street e Market Street/Portola Drive.\nMobilit\u00e0 urbana.\nSecondo una stima del 2005 dell'Ufficio del censimento degli Stati Uniti d'America, il 33% dei residenti di San Francisco utilizza i mezzi pubblici per recarsi al lavoro, la percentuale pi\u00f9 alta della West Coast e la terza pi\u00f9 alta di tutti gli Stati Uniti d'America, dietro solo alle citt\u00e0 di Washington con il 38% e di New York con il 55%.\nLa San Francisco Municipal Railway, comunemente nota con il diminutivo di Muni, \u00e8 l'azienda principale che gestisce il trasporto pubblico nella citt\u00e0 e nel 2015 ha trasportato un totale di passeggeri. La rete gestita dalla Muni si compone di una vasta rete automobilistica, una rete filoviaria composta da 15 linee e una rete tranviaria, denominata Muni Metro, che possiede 7 linee e che si sviluppa in sotterranea nel centro citt\u00e0 mentre scorre in superficie lungo il resto del percorso. In aggiunta, la Muni gestisce due linee tranviarie operate con vetture storiche, la linea E Embarcadero e la linea F Market &amp; Wharves, e la famosa rete di tram a trazione funicolare, i Cable Car, inserita nel 1966 nel National Register of Historic Places e considerata un'icona della citt\u00e0 al pari del Golden Gate Bridge o di Alcatraz.\nLa metropolitana regionale Bay Area Rapid Transit, meglio nota con l'acronimo BART, oltre ad offrire collegamenti all'interno della citt\u00e0, collega San Francisco con Oakland e le altre localit\u00e0 dell'East Bay e con l'area settentrionale della contea di San Mateo, dove \u00e8 situato l'Aeroporto Internazionale di San Francisco. Il BART si compone di 5 linee, delle quali 4 servono la citt\u00e0, ed ha una lunghezza totale di 167\u00a0km. Lungo la penisola di San Francisco \u00e8 attivo anche il servizio ferroviario suburbano Caltrain, che collega la citt\u00e0 con San Jose e la Santa Clara Valley, passando per citt\u00e0 quali San Mateo, Redwood City, Mountain View, Palo Alto e Santa Clara.\nData la posizione geografica della citt\u00e0, alla punta di una penisola, grande importanza rivestono nel trasporto pubblico i traghetti. La San Francisco Bay Ferry gestisce i traghetti che partendo dal Ferry Building o dal Pier 39 raggiungo Oakland, Alameda, South San Francisco e Vallejo, mentre il Golden Gate Ferry collega la citt\u00e0 con la contea di Marin. Anche la bicicletta \u00e8 un mezzo di trasporto molto usato per gli spostamenti, circa cittadini dichiarano, infatti, di recarsi al lavoro regolarmente con la propria bicicletta.\nPorti.\nIl porto di San Francisco era un tempo il pi\u00f9 grande attivo in tutta la costa occidentale. \u00c8 caratterizzato da file di pontili perpendicolari alla riva, dove il carico di navi ormeggiate era gestito da gru o lavoro manuale e veniva trasportato ai magazzini vicini. Con l'avvento dei container il porto di San Francisco ha perso gran parte della sua importanza, dato che non \u00e8 attrezzato per questo tipo di carico e attualmente il primato \u00e8 detenuto dai porti di Los Angeles e Long Beach. Molti hangar, quindi, sono diventati obsoleti e recentemente, dopo anni di abbandono, sono stati riconvertiti in uffici, centri commerciali e spazi espositivi. Tuttavia il porto \u00e8 ancora attivo ed ospita traghetti e alcune navi da crociera.\nAeroporti.\nL'Aeroporto Internazionale di San Francisco \u00e8 situato circa a sud della citt\u00e0, nella Contea di San Mateo, lungo la Baia di San Francisco. \u00c8 il secondo aeroporto pi\u00f9 grande della California, dopo quello di Los Angeles, collegato alla rete ferroviaria BART e raggiunto anche da alcuni bus navetta. Durante il boom economico alla fine degli anni novanta, quando la saturazione del traffico ha portato a frequenti ritardi, si \u00e8 deciso di costruire un'ulteriore pista per alleggerire la pressione. Il traffico di passeggeri \u00e8 diminuito nel 2000 e, nel 2006, l'aeroporto di San Francisco era al 14\u00ba posto negli Stati Uniti ed al 26\u00ba posto nel mondo per traffico di passeggeri, con il passaggio di 33,5 milioni di persone. \u00c8 inoltre l'aeroporto americano che offre maggiori collegamenti con la Cina.\nAltri aeroporti importanti situati nell'area metropolitana sono l'aeroporto Internazionale di Oakland, ad est di San Francisco e l'aeroporto Internazionale Norman Y. Mineta di San Jose, situato a sud-ovest di San Francisco.\nAmministrazione.\nLa denominazione ufficiale della municipalit\u00e0 \u00e8 City and County of San Francisco. Ci\u00f2 indica che i confini di citt\u00e0 e contea coincidono e che l'amministrazione locale opera ad entrambi i livelli. San Francisco \u00e8 l'unico caso californiano di questo particolare tipo di governo locale, che viene definito \"metropolitan municipality\".\nGemellaggi.\nSan Francisco \u00e8 gemellata con le seguenti citt\u00e0:\nSport.\nSan Francisco \u00e8 rappresentata in tre delle principali leghe professionistiche statunitensi:\ne nel secondo livello del Soccer professionista:"}
{"id": "240403", "revid": "2208340", "url": "https://it.wikipedia.org/wiki?curid=240403", "title": "Signore della guerra", "text": " \nUn signore della guerra \u00e8 una persona che detiene il controllo militare e civile di un'area regionale grazie a forze armate legate a lui da un rapporto di fedelt\u00e0.\nI signori della guerra appaiono frequentemente in stati falliti, in cui le autorit\u00e0 governative centrali e nazionali sono crollate o esistono solo formalmente, senza effettivo controllo sul territorio dello Stato. \nI capitani di ventura tipici del rinascimento italiano possono essere considerati signori della guerra in quanto grazie alla propria forza militare erano in grado di fare concorrenza alle istituzioni statali. In maniera analoga, l'incastellamento seguito al crollo dell'Impero Romano pu\u00f2 essere considerato un fenomeno affine, dove un signore esercita de facto un potere di natura politica conseguente ad una forza militare radicata sul territorio.\nDefinizione.\nSignore della guerra \u00e8 un termine coniato per descrivere il caos che regnava in Cina nel periodo che inizia con la morte di Yuan Shikai nel 1916 e si conclude nel 1926 con la spedizione verso nord delle forze nazionaliste del Kuomintang. Guidati da Chiang Kai-shek i nazionalisti riuscirono a ristabilire l'ordine nella Cina meridionale e settentrionale, costituendo infine la Repubblica cinese. Questo periodo \u00e8 appunto conosciuto come il Periodo dei signori della guerra. Pu\u00f2 tuttavia essere usato per descrivere periodi o epoche simili in altri paesi, come ad esempio in Giappone durante la vasta crisi politica dell'Epoca Sengoku, ancora in Cina durante il periodo dei Tre Regni nel III secolo d.C. o in Somalia durante la guerra civile che scoppi\u00f2 nel 1991.\nEtimologia.\nL'espressione \"signore della guerra\" deriva dall'inglese \"warlord\" che a sua volta deriva dal tedesco \"Kriegsherr\", un titolo ufficiale attribuito all'imperatore tedesco. Il suo utilizzo per i comandanti militari cinesi risale agli inizi degli anni venti, con il giornalista Bertram Lenox Simpson come una delle prime fonti, secondo l'Oxford English Dictionary.\nIn Cina.\nIl periodo dei signori della guerra () fu il periodo della storia della Cina, dal 1916 al 1928, in cui il paese era diviso tra cricche militari nelle regioni della Cina continentale di Sichuan, Shanxi, Qinghai, Ningxia, Guangdong, Guangxi, Gansu, Yunnan e Xinjiang. Il periodo dei signori della guerra dur\u00f2 dalla morte di Yuan Shikai, avvenuta nel 1916, fino al 1928, con la conclusione della Spedizione del Nord che sanc\u00ec la riunificazione della Cina. Tuttavia, quando i vecchi signori della guerra, come Wu Peifu e Sun Chuanfang, furono deposti, emersero nuovi minori signori della guerra negli anni trenta e quaranta. Il nuovo governo centrale lott\u00f2 per mantenere i suoi alleati sotto controllo, ma fu comunque un grande problema per il Kuomintang, sia durante la seconda guerra mondiale che dopo la guerra civile. Alcune delle guerre combattute dai signori della guerra pi\u00f9 importanti dopo il 1928, tra cui la guerra delle Pianure centrali, coinvolsero quasi un milione di soldati. La divisione del paese continu\u00f2 anche dopo il periodo dei signori della guerra fino alla caduta del governo nazionalista alla fine della guerra civile cinese.\nIn Afghanistan.\nDurante l'ultima guerra in corso, sono presenti diverse fazioni militari locali capitanate da signori della guerra: Abdul Rashid Dostum, Mohammed Fahim, Ismail Khan, Abdul Rasul Sayyaf, Abdullah Abdullah."}
{"id": "240404", "revid": "110157", "url": "https://it.wikipedia.org/wiki?curid=240404", "title": "Strengelbach", "text": "Strengelbach (toponimo tedesco) \u00e8 un comune svizzero di 4\u00a0809 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "240409", "revid": "2055937", "url": "https://it.wikipedia.org/wiki?curid=240409", "title": "Luisa Spagnoli", "text": "Biografia.\nNata da Pasquale Sargentini, pescivendolo, e da Maria Conti, casalinga, poco pi\u00f9 che ventunenne sposa Annibale Spagnoli. I due rilevano una drogheria e, subito dopo, cominciano a produrre confetti. Dal loro matrimonio nascono tre figli: Mario, Armando e Aldo.\nLuisa e la Perugina.\nNel 1907, insieme a Francesco Buitoni e Leone Ascoli, apre una piccola azienda con sede nel centro storico di Perugia, la Perugina, con quindici dipendenti. Con lo scoppio del primo conflitto mondiale a mandar avanti la fabbrica rimane solo la signora Spagnoli con i figli Mario e Aldo. A guerra finita la Perugina \u00e8 gi\u00e0 una manifattura con pi\u00f9 di cento dipendenti.\nNel 1923 Annibale Spagnoli si ritira dall'azienda a causa di attriti interni. Si data qui l'inizio della storia d'amore tra Luisa e Giovanni Buitoni, figlio del socio Francesco. Poche le testimonianze e i ricordi delle persone pi\u00f9 vicine alla coppia che parlano di un legame profondo ma riservato: i due non andranno mai a vivere insieme. Per Luisa, ormai nel consiglio di amministrazione della Perugina, inizia anche l'impegno per la costruzione di strutture sociali che migliorino la vita dei dipendenti. Fonda l'asilo nido dello stabilimento di Fontivegge (considerato il pi\u00f9 avanzato d'Europa nel settore dolciario). Inventa il famoso cioccolatino chiamato \"Bacio Perugina\". Negli anni '30 il figlio Aldo (1906\u20131992) sar\u00e0 l'ideatore della campagna pubblicitaria legata alla trasmissione radiofonica a puntate \"I quattro moschettieri\".\nL'Angora Luisa Spagnoli.\nAlla fine della prima guerra mondiale, si lanci\u00f2 anche in una nuova impresa: l'allevamento del pollame e dei conigli d'angora. I conigli non vengono uccisi e neanche tosati, ma amorevolmente pettinati per ricavare la lana d'angora per i filati. Nasce nel sobborgo di Santa Lucia l\"'Angora Spagnoli\" per le creazioni di scialli, boleri e indumenti alla moda. La segnalazione alla Fiera di Milano come \"ottimi prodotti\" spinge Luisa a moltiplicare gli sforzi: sono 8.000 gli allevatori che mandano a Perugia per posta il pelo pettinato via da almeno duecentocinquantamila conigli.\nLuisa non riuscir\u00e0 a vedere il vero decollo dell'azienda che inizier\u00e0 circa quattro anni dopo sotto la guida del figlio Mario. Le viene diagnosticato un tumore alla gola. Giovanni Buitoni la trasferisce a Parigi per garantirle le migliori cure e rimane con lei fino alla sua morte, avvenuta nel 1935 all'et\u00e0 di quasi 58 anni. \u00c8 tumulata nella cripta adiacente agli stabilimenti Luisa Spagnoli Angora in S Lucia Perugia.\nNegli anni quaranta, in un periodo in cui molti soffrono la fame e il freddo, gli Spagnoli regalavano ai loro operai per Natale maglie, calze e lana per un valore di 4.000 lire, una fortuna per quei tempi. Lo stabilimento di Santa Lucia aveva una piscina per i dipendenti. Si costruiscono ai dipendenti casette a schiera (tuttora esistenti), si organizzano asili nido per i figli, si promuovono balli, partite di calcio, gare, feste.\nLa fase industriale e i negozi \"Luisa Spagnoli.\".\nDopo la sua morte, con il figlio Mario (1900\u20131977) nel 1937, l'azienda voluta da Luisa passa da attivit\u00e0 artigianale a industriale. A lui si deve l'invenzione, nel 1942 di due oggetti brevettati: un pettine per la raccolta della lana e una pinza per tatuare i conigli d'angora\nMario costru\u00ec, nel 1947, il nuovo stabilimento della \"Citt\u00e0 dell'angora\", attorno a cui nacque una comunit\u00e0 autosufficiente, in cui la parte assistenziale e ricreativa era fase del ciclo produttivo. Fond\u00f2 inoltre negli anni sessanta il parco giochi della \"Citt\u00e0 della Domenica\", originariamente chiamato \"Spagnolia\" e ancor oggi meta di visitatori (all'ingresso campeggia un grande ritratto di Luisa).Con il figlio Annibale, detto Lino (1927\u20131986), imprenditore e presidente del Perugia Calcio, la produzione si diversifica maggiormente e nasce la rete commerciale dei negozi \"Luisa Spagnoli\" e outlet store, oggi presente in tutto il mondo, sempre con base a Perugia.\nNel 1952 la Ditta Luisa Spagnoli partecip\u00f2 come moda boutique insieme ad altre prestigiose firme di alta moda dell'epoca, quali Vincenzo Ferdinandi, Roberto Capucci, Giovannelli-Sciarra, la Sartoria Antonelli, Germana Marucelli, Polinober, la Sartoria Vanna, Jole Veneziani e altre ditte e case di moda tra cui Emilio Pucci, Mirsa e \"La Tessitrice dell\u2019Isola\" di Clarette Gallotti, alla sfilata che utilizz\u00f2 per la prima volta la celebre Sala Bianca di Palazzo Pitti a Firenze. Una giovanissima Oriana Fallaci inviata dal settimanale \"Epoca\" ne raccont\u00f2 la cronaca."}
{"id": "240410", "revid": "110157", "url": "https://it.wikipedia.org/wiki?curid=240410", "title": "Vordemwald", "text": "Vordemwald (toponimo tedesco) \u00e8 un comune svizzero di 1\u00a0940 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "240413", "revid": "124912485", "url": "https://it.wikipedia.org/wiki?curid=240413", "title": "Coppa Davis", "text": "La Coppa Davis (ufficialmente Davis Cup by Rakuten, nota fino al 1945 come International Lawn Tennis Challenge) \u00e8 la massima competizione mondiale a squadre nazionali del tennis maschile, il cui equivalente femminile \u00e8 la Billie Jean King Cup. Organizzata dalla Federazione Internazionale Tennis, si disputa con cadenza annuale; in passato, dal 2009 al 2015, ha assegnato punti validi per la classifica ATP.\nStoria.\nIl torneo venne ideato nel 1899 da quattro membri della squadra di tennis dell'Universit\u00e0 di Harvard che pensarono di sfidare i britannici in una competizione di tennis. Una volta che l'idea ebbe ricevuto il via libera dalle rispettive associazioni, uno dei quattro giocatori di Harvard, Dwight F. Davis, progett\u00f2 la formula del torneo e acquist\u00f2 di tasca sua un appropriato trofeo d'argento. Il primo incontro tra Stati Uniti e Regno Unito si svolse a Brookline (Massachusetts) nel 1900.\nLa squadra statunitense, della quale Davis faceva parte, sorprese i britannici vincendo i primi tre incontri. L'anno seguente le due nazioni non gareggiano, poi gli USA vinsero la sfida del 1902. Nel 1905 il torneo si allarg\u00f2 per comprendere Belgio, Austria, Francia e Australasia, una squadra combinata di Australia e Nuova Zelanda, che gareggiarono assieme fino al 1913. Il torneo fu inizialmente conosciuto come \"International Lawn Tennis Challenge\". Venne ribattezzato Coppa Davis dopo la morte di Dwight Davis nel 1945 (Davis divenne un importante politico negli Stati Uniti degli anni 1920; fu Segretario alla Guerra dal 1925 al 1929 e Governatore Generale delle Filippine dal 1929 al 1932).\nDal 1950 al 1967 l'Australia domin\u00f2 la competizione vincendo la coppa per 15 volte.\nDalla nascita, gli U.S.A. sono la nazione che ha vinto pi\u00f9 volte (32), seguita da Australia (28), Regno Unito (10), Francia (9), Svezia (7) e Australasia (5).\nFino al 1973 la Coppa Davis era stata vinta solo da U.S.A., Regno Unito, Francia e Australia/Australasia. Il loro dominio fu spezzato nel 1974, quando Sudafrica e India si qualificarono per la finale. Ad ogni modo l'India si rifiut\u00f2 di disputarla per protestare contro la politica di apartheid del governo sudafricano, consegnando cos\u00ec la vittoria al Sudafrica. Da allora diverse altre nazioni vinsero il torneo; tra queste l'Italia che se lo aggiudic\u00f2 nel 1976.\nNel 100\u00ba anniversario della fondazione del torneo gareggiarono per la Coppa Davis 129 nazioni. Al contrario di quanto accadeva in precedenza, dal 2016 la Coppa Davis non garantisce punti per il ranking ATP.\nDall'edizione 2019, il format della competizione \u00e8 cambiato. La modifica pi\u00f9 importante riguarda il gruppo mondiale, disputato nell'arco di una settimana, con diciotto squadre divise in sei gruppi da tre squadre ciascuno. I match tra queste squadre prevedono due partite di singolare e una di doppio. Accedono ai quarti di finale le nazioni vincitrici del proprio girone, pi\u00f9 le due migliori seconde.\nDescrizione.\n1900\u20132018.\nOgni nazione aspira a competere nel primo gruppo di 16 nazioni (il Gruppo Mondiale o World Group) che prevede quattro turni di gare distribuiti in quattro week-end nell'arco dell'anno. Ogni sfida tra due nazioni del Gruppo Mondiale consiste di 5 incontri disputati nell'arco di tre giorni, solitamente venerd\u00ec, sabato e domenica. Al venerd\u00ec si disputano due singolari, il sabato un doppio, la domenica altri due singolari, di regola tra gli stessi singolaristi del venerd\u00ec, ma \"incrociati\". Vince la sfida chi si aggiudica almeno tre dei cinque incontri previsti.\nIl capitano di ogni nazionale pu\u00f2 convocare una squadra di almeno tre e massimo cinque giocatori per ogni sfida e il giorno prima dell'inizio dell'incontro, quindi il gioved\u00ec, decide chi tra i convocati giocher\u00e0 i singolari e chi il doppio. Una volta designati i giocatori, gli accoppiamenti per gli incontri si effettuano nel modo seguente: i singolaristi vengono \"ordinati\" secondo la loro classifica e, chiamando A e B le due squadre, il primo giorno, il venerd\u00ec, il giocatore meglio classificato della squadra A incontra il secondo classificato della squadra B, poi il secondo classificato della squadra A incontra il primo classificato della squadra B; il terzo giorno, la domenica, i giocatori si \"incrociano\", per cui il giocatore meglio classificato della squadra A incontra il giocatore meglio classificato della squadra B, quindi, nell'incontro conclusivo, si incontrano i giocatori secondi classificati delle due squadre. I capitani hanno tuttavia la possibilit\u00e0, negli incontri del terzo giorno, di sostituire un singolarista precedentemente designato con un altro dei giocatori convocati. Non esistono limitazioni su quali membri della squadra possano disputare il doppio: questo pu\u00f2 essere giocato dagli stessi giocatori che disputano i singolari, oppure dai due giocatori convocati che non giocano i singolari oppure ancora da un giocatore che disputa i singolari e da un altro giocatore convocato che disputa solo il doppio.\nTutti i singoli incontri sono al meglio dei 5 set, dal 2016 con tie-break anche nel set decisivo. Se una squadra si \u00e8 gi\u00e0 assicurata la vittoria, avendo gi\u00e0 vinto tre incontri, gli incontri restanti vengono abbreviati al meglio dei 3 set, previo accordo tra i due team. \u00c8 anche frequente che questi incontri giocati a risultato acquisito vengano disputati dalle riserve (pi\u00f9 giovani e meno quotate), che acquisiscono cos\u00ec esperienza in Coppa Davis. Il quinto incontro, se non pi\u00f9 decisivo per il risultato finale, pu\u00f2 non essere disputato affatto (da regolamento, se il precedente singolare si \u00e8 concluso in almeno 4 set; nella finale, se in almeno 3 set).\n2019\u2013attuale.\nDal 2019 la Coppa Davis ha cambiato formula: a marzo si disputano gli incontri di qualificazione; a novembre si giocano le \"finali\", dove le squadre ammesse di diritto e quelle qualificate si scontrano divise in gironi, a cui segue un tabellone che parte dai quarti di finale. Le partite si disputano al meglio dei tre set e gli incontri al meglio delle tre partite (due singolari e un doppio).\nSuperfici e condizioni di gioco.\nLe superfici dei campi che possono essere usate nella competizione, sono il manto erboso, un naturale o artificiale fondo sabbioso (terra rossa), cemento o una superficie sintetica, ma in nessun caso un incontro pu\u00f2 essere giocato su un'altra superficie eccetto nel caso che le Nazioni siano d'accordo nel giocare su un'altra superficie. La squadra che gioca in casa ha facolt\u00e0 di decidere su quale superficie giocare.\nSe la Nazione ospitante sotto le normali condizioni, come determinato dall'arbitro, \u00e8 impossibilitata a fornire un campo da gioco all'orario stabilito, la Nazione che gioca in casa perde automaticamente lo spareggio e la Nazione in trasferta viene decretata la vincente. Per \"condizioni normali\" ci si riferisce ad una situazione in cui, per esempio, il tempo e le condizioni climatiche sono buone e soddisfacenti per giocare ma il campo di gioco, per negligenza della Nazione ospitante e/o per la fattura del campo, non pu\u00f2 essere utilizzato per la partita. La pioggia o qualsiasi altro ostacolo inevitabile, non costituiscono una ragione per cui l'arbitro possa chiamare fuori la Nazione di casa assegnando la vittoria all'altra squadra.\nL'arbitro pu\u00f2 rimandare l'ora di inizio della partita solo se secondo lui il campo di gioco pu\u00f2 raggiungere uno stato soddisfacente e giocabile. L'orario di inizio comunque non pu\u00f2 essere rimandato per pi\u00f9 di tre ore.\nPer tutti gli spareggi riguardanti il World Group e il gruppo 1, la superficie del campo deve essere di un tipo usato nei Grandi Slam o in un minimo di 3 tornei del circuito ATP.\nIl gioco pu\u00f2 svolgersi con le luci artificiali su campi all'aperto, dopo il tramonto o su campi coperti con la luce distribuita uniformemente su tutto il campo.\nIl comitato della Coppa Davis pu\u00f2 in ogni momento intervenire a sua discrezione se le condizioni di gioco o l'organizzazione locale non rispettassero gli ideali della competizione.\nConvocazione del team e regole degli incontri.\nOgni federazione nazionale, almeno dieci giorni prima della data prefissata per l'inizio dello spareggio, deve comunicare al comitato della Coppa Davis e alla federazione sfidante una lista di almeno 3 e massimo 4 giocatori, incluso un capitano giocatore, \"oppure\" una lista di almeno 4 e massimo 5 giocatori, incluso un capitano-non giocatore, senza l'obbligo di specificare i singolaristi e i doppisti.\nPossono essere sostituiti un massimo di due giocatori fino un'ora prima del sorteggio mentre la designazione del capitano-non giocatore pu\u00f2 essere variata in ogni momento prima dell'inizio dello spareggio.\nPer ogni spareggio possono essere convocati giocatori e capitani differenti rispetto ai precedenti spareggi, l'unica limitazione riguarda l'et\u00e0 dei giocatori che non pu\u00f2 essere inferiore a 14 anni.\nPrima dell'inizio del sorteggio ogni capitano deve comunicare all'arbitro i due giocatori singolaristi in base al proprio ranking ATP.\nI giocatori che non hanno una classifica ATP, possono essere classificati dai rispettivi capitani basandosi sulle classifiche nazionali. Dopo il sorteggio non possono essere effettuati cambiamenti per quanto riguarda l'ordine degli incontri di singolare a meno che l'arbitro non accerti che il giocatore sia impossibilitato a giocare per problemi fisici o per motivi disciplinari.\nIn questo caso il giocatore pu\u00f2 essere sostituito da un altro giocatore convocato per la squadra.\nUn capitano pu\u00f2 cambiare le convocazioni per il quarto e il quinto incontro alle seguenti condizioni:\nNel caso in cui l'arbitro stabilisca che il giocatore non possa giocare il terzo singolare, il cambio del giocatore pu\u00f2 avvenire anche a meno di un'ora dell'inizio della partita.\nOgni sostituzione prima del terzo e quarto singolare, deve avvenire scegliendo tra i giocatori convocati in squadra che per\u00f2 non abbiano giocato il primo o il secondo singolare. Prima dell'inizio del sorteggio il capitano deve comunicare all'arbitro anche i giocatori che scenderanno in campo per il doppio. Il capitano pu\u00f2 comunque variare la composizione del doppio comunicando la variazione all'arbitro almeno un'ora prima dell'inizio dell'incontro. Le partite si giocano con le normali regole del tie-break, anche nel quinto set.\nNel caso in cui nel terzo giorno non si dovesse completare un incontro a causa di ritardi dovuti a condizioni meteorologiche o a ostacoli inevitabili ed il risultato abbia gi\u00e0 decretato la squadra vincente, le squadre non sono costrette a terminare lo spareggio a meno che l'arbitro decida diversamente. Nel caso in cui il risultato non sia ancora definito, le squadre sono tenute a terminare l'incontro anche nei giorni successivi. Se un qualsiasi giocatore \u00e8 impegnato e quindi impossibilitato a giocare per ulteriori due giorni, l'incontro viene dichiarato \"rimandato\" dal giudice arbitro.\nIn questo caso il comitato di Coppa Davis, decreter\u00e0 una nuova data per concludere lo spareggio. In caso di fallimento nella conclusione di uno spareggio per la data, lo spareggio viene decretato nullo e dovr\u00e0 essere rigiocato da capo.\nArbitri.\nAlmeno 21 giorni prima dello spareggio, il comitato di Coppa Davis, deve stabilire i seguenti giudici:\nI giudici arbitri e gli arbitri devono essere scelti dalla lista ufficiale dell'ITF.\nAutorit\u00e0 dell'arbitro.\nL'arbitro rappresenta l'ITF ed \u00e8 il responsabile nel garantire l'uniforme amministrazione e interpretazione del regolamento della Coppa Davis, delle regole del tennis e del codice di condotta.\nL'arbitro ha il potere di dare un avvertimento formale al capitano e dopo due avvertimenti pu\u00f2 rimuoverlo dall'incontro in corso e/o dai successivi incontri dello spareggio. In questo caso pu\u00f2 essere rimpiazzato da un altro membro della squadra.\nL'arbitro pu\u00f2 anche rimuovere il capitano senza un avvertimento formale ma per un singolo incidente di cattiva condotta.\nOltre ad essere rimosso, il capitano \u00e8 soggetto all'applicazione delle sanzioni e penalit\u00e0 previste dal codice di condotta della Coppa Davis. L'arbitro pu\u00f2 anche consigliare al comitato di Coppa Davis, di squalificare il capitano o un giocatore nei successivi spareggi che si giocheranno in quell'anno di comparizione o negli anni successivi.\nL'arbitro pu\u00f2 chiamare fuori la Nazione che giocava in casa e assegnare la vittoria alla Nazione in trasferta, se la Nazione in casa non riesce a fornire un campo come previsto dal regolamento. La decisione del giudice arbitro \u00e8 definitiva ed irrevocabile.\nStatistiche.\nStatistiche giocatori.\nDi seguito la classifica dei 100 tennisti con pi\u00f9 vittorie in Coppa Davis. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0. Aggiornato al 17 novembre 2019.\nRecord.\nSingolare:\nDoppio:\nPartecipazioni.\nSono 43 le nazioni che hanno preso parte alla Coppa Davis. In grassetto quelle partecipanti nel 2019:"}
{"id": "240415", "revid": "39900", "url": "https://it.wikipedia.org/wiki?curid=240415", "title": "Slalom speciale ai Giochi olimpici", "text": ""}
{"id": "240417", "revid": "57342", "url": "https://it.wikipedia.org/wiki?curid=240417", "title": "Alida Valli", "text": "Di notevole espressivit\u00e0, \u00e8 stata una delle pi\u00f9 grandi interpreti del cinema italiano, internazionalmente riconosciuta e apprezzata, dotata inoltre di una rara bellezza e presenza scenica conferita dalla linea snella e dall'inconfondibile sguardo e colore degli occhi.\nBiografia.\nNacque a Pola da madre istriana, la pianista Silvia Obrekar, e da padre trentino, professore di filosofia e critico musicale con ascendenze aristocratiche, barone Gino Altenburger von Marckenstein und Frauenberg, appartenente a nobile famiglia di origini tirolesi. All'et\u00e0 di 8 anni si trasfer\u00ec sul Lago di Como con la famiglia e nonostante vari viaggi e spostamenti non torn\u00f2 pi\u00f9 nella sua citt\u00e0 natale. Ma nel suo diario esprime un grande rimpianto per Pola. \u00abA Pola ho sempre scelto di non tornare\u00bb, troppo strazio. \u00abHanno offerto ad Alida Altenburger la cittadinanza onoraria di artista croata! Ho risposto che troppe volte, come la mia citt\u00e0, avevo cambiato pelle, ma sono nata e morir\u00f2 italiana\u00bb.\nNel 1936 adott\u00f2 il cognome d'arte \"Valli\" scegliendolo, pare, dopo aver consultato a caso un elenco telefonico. Il cognome originale infatti risultava troppo difficile e serviva un nome con maggiore fascino sul pubblico. \nDurante i primi anni a Roma ritrov\u00f2 l'aviatore Carlo Cugnasca (nato in Svizzera il 22 agosto 1913), che aveva conosciuto qualche anno prima e si fidanzarono. Purtroppo il tenente comasco mor\u00ec sui cieli di Tobruk in Libia il 14 aprile 1941.\nPoco prima della fine della guerra conobbe il musicista e compositore Oscar De Mejo che spos\u00f2 e con il quale ebbe due figli Carlo, anch'egli attore, e Larry, che seguir\u00e0 le orme paterne diventando musicista jazz; dopo 8 anni i due divorziarono. All'inizio degli anni cinquanta si fidanz\u00f2 con Piero Piccioni grande amico e collega del primo marito ma il legame non resse anche a causa della pressione mediatica creatasi con il caso Wilma Montesi che vedeva coinvolto proprio il musicista, figlio di un ministro dell'epoca. Sul set di \"Senso\" conobbe Giancarlo Zagni assistente alla regia grazie al quale fece il suo debutto teatrale e che fu suo compagno per una quindicina di anni. \nCarriera.\nFrequent\u00f2 i corsi del Centro sperimentale di cinematografia ed esord\u00ec giovanissima sul grande schermo, interpretando fin dall'inizio ruoli da protagonista. Erano film leggeri e spensierati ma di grande successo tra il pubblico, grazie ai quali divenne ben presto l'attrice simbolo del cinema italiano del periodo fascista. Tra i titoli di maggiore successo \"Mille lire al mese\" e \"\".\nTra il 1941 e il 1943 per il regista Mario Mattoli interpret\u00f2 tre film realizzati uno di seguito all'altro e definiti \"i film che parlano al vostro cuore\": \"Luce nelle tenebre\", \"Catene invisibili\" e \"Stasera niente di nuovo\" dove cant\u00f2 la celebre canzone \"Ma l'amore no\" (di Galdieri - D'Anzi), che divenne la canzone italiana di maggior successo e pi\u00f9 trasmessa dall'EIAR nel corso dei due ultimi e pi\u00f9 bui anni di guerra.\nFurono anni di intenso lavoro, in cui arrivarono anche copioni drammatici. Dopo il ruolo di Manon in \"Manon Lescaut\" (1940) di Carmine Gallone, fu la volta del ruolo di Luisa in \"Piccolo mondo antico\" (1941) di Mario Soldati, che al Festival di Venezia le valse un premio speciale concesso dal conte Giuseppe Volpi come miglior attrice italiana dell'anno. Fu proprio grazie a questo film che l'attrice cambi\u00f2 registro, in una intervista dichiar\u00f2 infatti che aveva smesso di \"giocare\" e iniziato a \"interpretare\". Nello stesso anno perse il proprio fidanzato Carlo Cugnasca, caduto in guerra.\nNel 1942, i suoi film \"Noi vivi\" e \"Addio Kira!\" di Goffredo Alessandrini, presentati a Venezia come opera unica ma distribuiti divisi perch\u00e9 la lunghezza superava le 3 ore, subirono, su pressione di Mussolini, la censura fascista.\nA differenza di molti colleghi, nell'autunno del 1943 la Valli, per non recitare in film di propaganda fascista, rifiut\u00f2 di trasferirsi negli studi cinematografici del fascismo salodiano (il Cinevillaggio di Venezia) e rimase a Roma, dove si nascose con l'aiuto delle amiche Leonor Fini e Luciana d'Avack. \nDopo il matrimonio e la nascita del primo figlio nel 1947, la sua interpretazione di Eugenia Grandet nell'omonimo film di Mario Soldati le frutt\u00f2 un Nastro d'argento come miglior attrice. Il premio le venne consegnato a Los Angeles dove era stata chiamata dal produttore Selznick, che intendeva fare di lei la \"Ingrid Bergman italiana\" e le aveva offerto un contratto settennale. Il pubblico statunitense la conobbe semplicemente come 'Valli', scritto in caratteri corsivi.\nAppartengono a questo periodo, tra gli altri: \"Il caso Paradine\" (1947), accanto a Gregory Peck, per la regia di Alfred Hitchcock, che ebbe sempre parole di grande ammirazione per l'attrice italiana, \"Il miracolo delle campane\" (1948) di Irving Pichel, in cui si trov\u00f2 in coppia con Frank Sinatra, e \"Il terzo uomo\" (1949) di Carol Reed, interpretato assieme a Joseph Cotten ed Orson Welles.\nL'attrice non sopport\u00f2 le regole che le venivano imposte dal produttore che, come \u00e8 noto, voleva sempre il controllo totale dei suoi attori, e ottenne la rescissione del contratto pur a prezzo di un'ingente penale. Nel 1951 torn\u00f2 in Italia e pochi anni dopo diede una delle sue migliori interpretazioni nel capolavoro di Luchino Visconti, \"Senso\" (1954). \nDopo lo scoppio dello scandalo Montesi decide di appartarsi e torn\u00f2 al cinema solo nel 1957, diretta da Michelangelo Antonioni nel film \"Il grido\".\nLa sua fama si consolid\u00f2 sotto la direzione di registi quali Gillo Pontecorvo in \"La grande strada azzurra\" (1957), Franco Brusati in \"Il disordine\" (1962), Pier Paolo Pasolini in \"Edipo re\" (1967). Venne richiesta anche da registi stranieri, molti dei quali francesi. Appartengono a questo periodo \"Occhi senza volto\", dove interpret\u00f2 il ruolo di un'infermiera assassina e \"L'inverno ti far\u00e0 tornare\", premiato a Cannes, in cui diede il volto a una barista che crede di riconoscere in un vagabondo il marito imprigionato anni prima dai nazisti e mai tornato.\nNegli anni settanta si dimostr\u00f2 un'attrice molto versatile, lavorando con Valerio Zurlini in \"La prima notte di quiete\" (1972), accanto ad Alain Delon, Mario Bava in \"Lisa e il diavolo\" (1972), Bernardo Bertolucci in \"Strategia del ragno\" (1970) e nel colossal \"Novecento\" (1976).\nCon Giuseppe Bertolucci nel 1977 partecip\u00f2 al primo film interpretato da Roberto Benigni, \"Berlinguer ti voglio bene\", in cui fu la madre del protagonista e usava spesso parole volgari e scurrili; Dario Argento le affid\u00f2 invece due ruoli inquietanti in \"Suspiria\" (1977) e \"Inferno\" (1980). Sempre nel 1980 fu protagonista nello sceneggiato televisivo \"L'eredit\u00e0 della priora\" di Anton Giulio Majano. Nel 1983 interpret\u00f2 lo sceneggiato \"Piccolo mondo antico\", diretto da Salvatore Nocita, questa volta nel ruolo della Marchesa Maironi.\nNel 1990 ricevette il Gamajun International Award, nel 1991 il David di Donatello alla carriera (ne aveva gi\u00e0 vinto uno nel 1982 come miglior attrice non protagonista per \"La caduta degli angeli ribelli\" di Marco Tullio Giordana), e nel 1997 il Leone d'oro alla carriera al festival di Venezia.\nNel 2004, la Croazia decise di premiarla come grande artista croata, ma lei rifiut\u00f2 il premio affermando: \"Sono nata italiana e voglio morire italiana\". \nUltimi anni.\nAffront\u00f2 negli ultimi anni di vita alcuni problemi economici, al punto che nel 2003 le venne concesso il vitalizio previsto dalla Legge Bacchelli.\nLa morte.\nMor\u00ec nella sua abitazione a Roma il 22 aprile 2006, all'et\u00e0 di 84 anni; il 24 aprile fu allestita la camera ardente al Campidoglio nella \"Sala Protomoteca\"; dopo la commemorazione laica, il pomeriggio dello stesso giorno vennero celebrati i funerali religiosi nella Basilica di Santa Maria in Aracoeli, alla presenza di tantissima gente comune e moltissimi volti del cinema e della politica; dopo 6 mesi d'attesa in cerca di sepoltura, l'attrice venne tumulata in un loculo nel Cimitero Monumentale del Verano di Roma.\nOnorificenze.\nNel 2008 le venne intitolata una sala cinematografica - il cinema Valli appunto - nella sua citt\u00e0 natale, Pola.\nNel 2010 e nel 2011 il Bif&amp;st di Bari assegn\u00f2 un Premio intitolato ad Alida Valli per la \"giovane attrice rivelazione\" (2009) e per la \"miglior attrice non protagonista\" tra i film del festival.\nNel 2020 il regista Mimmo Verdesca ha realizzato un film documentario sulla sua vita, \"Alida\", il primo mai realizzato su di lei, prodotto da Kublai Film e Venicefilm, in associazione con Istituto Luce Cinecitt\u00e0, in collaborazione con Rai Cinema. \"Alida\" vede la partecipazione di Giovanna Mezzogiorno, Roberto Benigni, Charlotte Rampling, Vanessa Redgrave, Dario Argento, Bernardo Bertolucci e molti altri. Uscito in sala in Italia a maggio 2021, il film \u00e8 stato selezionato ufficialmente al Festival di Cannes nella sezione Cannes Classics 2020 ed \u00e8 stato presentato in anteprima alla Festa del Cinema di Roma 2020.\nDoppiatrici.\nNelle versioni in italiano di alcuni suoi film prodotti fuori dall'Italia, Alida Valli \u00e8 stata doppiata da:"}
{"id": "240419", "revid": "481349", "url": "https://it.wikipedia.org/wiki?curid=240419", "title": "Cartolina", "text": "La cartolina \u00e8, solitamente, un cartoncino leggero di forma rettangolare, usato per la corrispondenza."}
{"id": "240420", "revid": "110157", "url": "https://it.wikipedia.org/wiki?curid=240420", "title": "Attelwil", "text": "Attelwil (toponimo tedesco) \u00e8 un comune svizzero di 295 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "240433", "revid": "22475", "url": "https://it.wikipedia.org/wiki?curid=240433", "title": "Modello probit", "text": "In statistica e in econometria, il modello probit \u00e8 un modello di regressione nonlineare utilizzato quando la variabile dipendente \u00e8 di tipo dicotomico. L'obiettivo del modello \u00e8 di stabilire la probabilit\u00e0 con cui un'osservazione pu\u00f2 generare uno o l'altro valore della variabile dipendente; pu\u00f2 inoltre essere utilizzato per classificare le osservazioni, in base alla caratteristiche di queste, in due categorie.\nIl modello \u00e8 stato proposto per la prima volta da Chester Ittner Bliss nel 1934, ampliato l'anno successivo da Ronald Fisher che introdusse un metodo iterativo per la stima dei parametri tramite il metodo della massima verosimiglianza.\nScelta della funzione.\nUn modello di regressione dove la variabile dipendente \u00e8 dicotomica, ossia una variabile che pu\u00f2 avere come unici valori 0 e 1 o riconducibili ad essi, calcola la probabilit\u00e0 che questa variabile acquisisca valore 1.\nData questa limitazione dei valori di formula_2, la funzione da adottare per la regressione deve essere nonlineare con codominio formula_3, una caratteristica che possiedono le funzioni di ripartizione. La necessit\u00e0 di non linearit\u00e0 deriva dal fatto che la funzione, per poter rimanere all'interno del codominio dato, deve avere derivata prima non costante, quindi dipendente dai regressori. Se cos\u00ec non fosse, la funzione sarebbe una retta e il suo codominio diventerebbe formula_4. Si supponga infatti il seguente modello lineare:\ndove la derivata\n\u00e8 costante e uguale al parametro formula_7. In base al segno di questo parametro, la funzione sar\u00e0 crescente, se positivo, o decrescente se negativo, ma non \u00e8 possibile avere come codominio formula_8 perch\u00e9 questo richiederebbe una derivata dipendente dal valore di formula_9. Se si considera invece il seguente modello:\ndove la derivata\n\u00e8 dipendente anche dalla variabile formula_9, \u00e8 possibile, al variare di formula_9, far variare la pendenza della curva, limitando questa al codominio dato.\nPer il modello probit si utilizza come funzione formula_14 la funzione di ripartizione della distribuzione normale standard, ossia l'inversa della funzione probit.\nDefinizione.\nIl modello di regressione probit per la popolazione \u00e8:\ndove:\nVarianza.\nLa varianza della variabile dipendente risulta dipendere dal vettore dei regressori formula_19. Infatti\nEffetto marginale.\nL'effetto sulla variabile dipendente formula_2 dato da un cambiamento in un regressore formula_27, chiamato effetto marginale, \u00e8 calcolato come la derivata del valore atteso di formula_2 rispetto a formula_27:\ndove formula_31 \u00e8 la funzione di densit\u00e0 di probabilit\u00e0 della distribuzione normale standard e formula_32 \u00e8 il parametro che moltiplica il regressore formula_27. Per il calcolo della derivata il regressore deve essere continuo.\nIllustrazione del metodo.\nPer ogni osservazione campionaria formula_34 si dispone di una determinazione formula_2 e di formula_36 determinazioni formula_20. Il modello cerca una relazione non lineare, utilizzando la funzione di ripartizione della distribuzione normale standard, tra la variabile dipendente e formula_36 variabili indipendenti, stimando il valore dei coefficienti formula_22 tramite il metodo della massima verosimiglianza.\nStima dei parametri.\nIl vettore di parametri formula_21 \u00e8 di norma stimato con il metodo della massima verosimiglianza, con il quale si ottengono stimatori efficienti, consistenti e distribuiti normalmente nel caso in cui il campione statistico sia abbastanza grande. Queste propriet\u00e0 permettono di calcolare il test t su un parametro, il test F nel caso di restrizioni multiple e gli intervalli di confidenza.\nFunzione di verosimiglianza.\nNel modello probit la variabile dipendente formula_2 \u00e8 dicotomica e con distribuzione formula_42. Si consideri un campione di formula_43 osservazioni dove ciascuna di esse \u00e8 identificata con formula_44. Per la definizione del modello, la probabilit\u00e0 che questa variabile sia 1 per una data osservazione formula_45 \u00e8\nmentre la probabilit\u00e0 che sia 0 \u00e8\nLa distribuzione di probabilit\u00e0 condizionata per ogni elemento formula_45 pu\u00f2 essere scritta come\nSi considera ora l'intero campione e sia assume che per ogni osservazione formula_45, formula_51 siano indipendenti e identicamente distribuite. Risulta quindi che la distribuzione di probabilit\u00e0 congiunta di formula_52 \u00e8 il prodotto delle probabilit\u00e0 condizionate di ogni osservazione:\nSi riprende ora la definizione del modello probit e la si sostituisce al posto di formula_56, ottenendo quindi la funzione di verosimiglianza\nMetodo della massima verosimiglianza.\nPer calcolare gli stimatori formula_58 dei parametri formula_59 risulta conveniente calcolare la funzione di log-verosimiglianza poich\u00e9 in questo modo si riesce a eliminare la produttoria. Si applica quindi il logaritmo alla funzione di verosimiglianza:\nGli stimatori calcolati con il metodo della massima verosimiglianza massimizzano la funzione precedente risolvendo il seguente problema:\nPer semplificare la scrittura consideriamo formula_21 un vettore dei parametri formula_59, formula_31 la derivata di formula_23, ossia la funzione di densit\u00e0 di probabilit\u00e0 della distribuzione normale standard, e formula_43 il numero di osservazioni nel campione. Le condizioni per la massimizzazione sono due: quella di primo ordine dove la derivata prima rispetto ai parametri deve essere posta uguale a zero per trovare i punti estremanti, la seconda invece pone la derivata seconda, sempre rispetto ai parametri, minore di zero per determinare le concavit\u00e0 della funzione.\nSolitamente le soluzioni di queste condizioni non sono semplici da determinare oppure non possono essere trovate affatto, ma per ovviare a questo problema si possono utilizzare dei programmi statistici per computer che, attraverso alcuni algoritmi, trovano delle loro approssimazioni."}
{"id": "240435", "revid": "1534511", "url": "https://it.wikipedia.org/wiki?curid=240435", "title": "Modello logit", "text": "In statistica, il modello logit, noto anche come modello logistico o regressione logistica, \u00e8 un modello di regressione nonlineare utilizzato quando la variabile dipendente \u00e8 di tipo dicotomico. L'obiettivo del modello \u00e8 di stabilire la probabilit\u00e0 con cui un'osservazione pu\u00f2 generare uno o l'altro valore della variabile dipendente; pu\u00f2 inoltre essere utilizzato per classificare le osservazioni, in base alla caratteristiche di queste, in due categorie.\nIl modello logit fa parte della classe dei modelli lineari generalizzati, cos\u00ec come il modello probit ed il modello loglineare, dai quali differisce essenzialmente per la scelta della funzione formula_1.\nScelta della funzione.\nUn modello di regressione dove la variabile dipendente \u00e8 dicotomica, ossia una variabile che pu\u00f2 avere come unici valori 0 e 1 o riconducibili ad essi, calcola la probabilit\u00e0 che questa variabile acquisisca valore 1.\nPoich\u00e9 le probabilit\u00e0 per definizione sono limitate ad un intervallo formula_3, l'utilizzo di un modello di regressione lineare non sarebbe appropriato, infatti esso restituirebbe dei valori appartenenti all'intero insieme formula_4. Si supponga infatti il seguente modello lineare:\nLa derivata\nessendo costante e uguale al parametro formula_7, non permette alla funzione di cambiare pendenza in base al valore di formula_8 e quindi di poter avere come codominio formula_9. Questa caratteristica \u00e8 invece posseduta, ad esempio, dalle funzioni di ripartizione.\nL'utilizzo infatti di una funzione non lineare permette di avere una derivata prima dipendente da formula_8 e quindi in grado di cambiare al variare di questa variabile. Se si considera infatti il seguente modello:\ndove la derivata \u00e8 la seguente\nSi nota come la pendenza della curva ora possa variare al variare di formula_8, potendo quindi possedere un codominio formula_9.\nPer il modello logit si utilizza come funzione formula_15 la funzione di ripartizione della distribuzione logistica standard.\nDefinizione.\nIl modello di regressione logit per la popolazione \u00e8:\ndove:\nVarianza.\nLa varianza della variabile dipendente risulta dipendere dal vettore dei regressori formula_21. Infatti\nEffetto marginale.\nL'effetto sulla variabile dipendente formula_19 dato da un cambiamento in un regressore formula_31, chiamato effetto marginale, \u00e8 calcolato come la derivata del valore atteso di formula_19 rispetto a formula_31:\ndove formula_35 \u00e8 il parametro associato al regressore formula_31. Per il calcolo della derivata il regressore deve essere continuo.\nIllustrazione del metodo.\nPer ogni osservazione campionaria formula_37 si dispone di una determinazione formula_19 e di formula_39 determinazioni formula_22. Il modello cerca una relazione non lineare, utilizzando la funzione di ripartizione della distribuzione logistica standard, tra la variabile dipendente e formula_39 variabili indipendenti, stimando il valore dei coefficienti formula_24 tramite il metodo della massima verosimiglianza.\nStima del modello.\nIl vettore di parametri formula_23 \u00e8 di norma stimato con il metodo della massima verosimiglianza, con il quale si ottengono stimatori efficienti, consistenti e distribuiti normalmente nel caso in cui il campione statistico sia abbastanza grande. Queste propriet\u00e0 permettono di calcolare il test t su un parametro, il test F nel caso di restrizioni multiple e gli intervalli di confidenza. Alla stima dei parametri segue la stima della probabilit\u00e0 formula_44.\nFunzione di verosimiglianza.\nNel modello logit la variabile dipendente formula_19 \u00e8 dicotomica e con distribuzione formula_46. Si consideri un campione di formula_47 osservazioni dove ciascuna di esse \u00e8 identificata con formula_48. Per la definizione del modello, la probabilit\u00e0 che questa variabile sia 1 per una data osservazione formula_49 \u00e8\nmentre la probabilit\u00e0 che sia 0 \u00e8\nLa distribuzione di probabilit\u00e0 condizionata per ogni elemento formula_49 pu\u00f2 essere scritta come\nSi considera ora l'intero campione e sia assume che per ogni osservazione formula_49, formula_55 siano indipendenti e identicamente distribuite. Risulta quindi che la distribuzione di probabilit\u00e0 congiunta di formula_56 \u00e8 il prodotto delle probabilit\u00e0 condizionate di ogni osservazione:\nSi riprende ora la definizione del modello probit e la si sostituisce al posto di formula_58, ottenendo quindi la funzione di verosimiglianza\nStima dei parametri.\nPer calcolare gli stimatori formula_60 dei parametri formula_61 risulta conveniente calcolare la funzione di log-verosimiglianza poich\u00e9 in questo modo si riesce a eliminare la produttoria. Si applica quindi il logaritmo alla funzione di verosimiglianza:\nGli stimatori calcolati con il metodo della massima verosimiglianza massimizzano la funzione precedente risolvendo il seguente problema:\nPer semplificare la scrittura consideriamo formula_23 un vettore dei parametri formula_61, formula_66 la derivata di formula_1, ossia la funzione di densit\u00e0 di probabilit\u00e0 della distribuzione logistica, e formula_47 il numero di osservazioni nel campione. Le condizioni per la massimizzazione sono due: quella di primo ordine dove la derivata prima rispetto ai parametri deve essere posta uguale a zero per trovare i punti estremanti, la seconda invece pone la derivata seconda, sempre rispetto ai parametri, minore di zero per determinare le concavit\u00e0 della funzione e quindi garantire che quelli trovati siano solo punti di massimo.\nSolitamente le soluzioni di queste condizioni non sono semplici da determinare oppure non possono essere trovate affatto, ma per ovviare a questo problema si possono utilizzare dei programmi statistici per computer che, attraverso alcuni algoritmi, trovano delle loro approssimazioni.\nStima della probabilit\u00e0.\nQuando \u00e8 stato calcolato il vettore formula_71, ossia la stima del vettore dei parametri formula_23, \u00e8 possibile procedere alla stima della probabilit\u00e0 formula_44. Per definizione del modello, questa probabilit\u00e0 \u00e8 anche il valore atteso di formula_19."}
{"id": "240436", "revid": "1543377", "url": "https://it.wikipedia.org/wiki?curid=240436", "title": "Primiero", "text": "La Valle di Primiero (pi\u00f9 di frequente detta semplicemente Primiero, \"Primier\" in dialetto primierotto, \"Prim\u00f6r\" in tedesco) \u00e8 una valle Dolomitica situata nel Trentino orientale, al confine con il Veneto. \u00c8 costituita da tre comuni: Primiero San Martino di Castrozza, Im\u00e8r, Mezzano, che formano, insieme ai comuni adiacenti di Canal San Bovo e di Sagron Mis, la comunit\u00e0 di valle di Primiero (\"C2\"), che si estende per 413\u00a0km\u00b2 e conta 9 830 abitanti. Il Primiero propriamente detto, cio\u00e8 quello che si identifica con l'alta valle del torrente Cismon, \u00e8 abitato invece da circa 8.150 persone.\nFa parte della valle l'importante stazione turistica di San Martino di Castrozza (m 1.444 s.l.m.) situato a circa quattordici chilometri da Fiera di Primiero, lungo la strada S.S. 50 in direzione del passo Rolle (m 1984 s.l.m.).\nGeografia.\nLa valle \u00e8 situata nel Trentino Orientale.\nIl principale accesso alla Valle \u00e8 costituito dalla valle del torrente Cismon, attraverso la stretta gola dello Schen\u00e8r, che mette in comunicazione la Valle con la zona del Feltrino e la Valsugana. Il Passo Rolle permette il collegamento con la Val di Fiemme, il Passo Cereda con l'Agordino, mentre il Passo Gobbera, e, dal 1991, la galleria stradale del Monte Totoga, la collegano con la vicina Valle del Vanoi e, per questa, tramite il Passo Brocon, con la conca del Tesino e la Valsugana.\nLa conca prativa del Primiero si adagia lungo il corso del fiume Cismon, nel quale si innestano una serie di affluenti che scorrono lungo le valli laterali, i principali dei quali sono il torrente Canali (Val Canali) e il torrente Noana (Val Giasinozza e Val Noana).\nLa valle \u00e8 racchiusa da tutte le direzioni da imponenti gruppi monutuosi: a Nord-Est le Pale di San Martino, a Nord-Ovest il Lagorai e a sud le Vette Feltrine.\nLe Pale di San Martino presentano al loro interno, racchiuso fra vette e guglie, un ampio altipiano (circa 50\u00a0km\u00b2) di dolomia (appartenente alla Formazione geologica della Dolomia dello Sciliar) e raggiungono i tremila metri d'altezza con varie cime, tra cui la Vezzana (m 3193 s.l.m.) e il Cimon della Pala (m 3183 s.l.m.).\nIl gruppo del Lagorai-Cima d'Asta, al confine con la Val di Fiemme e la Valsugana, \u00e8 costituito da rocce magmatiche (in prevalenza porfidi); tra le vette principali di questo gruppo ci sono il Monte Colbricon (m 2602 s.l.m.), Cima Cece (m 2745 s.l.m.) e il Monte Cauriol (m 2495 s.l.m.) (questi ultimi due gi\u00e0 nella Valle del Vanoi).\nNel 1967 \u00e8 stato istituito il Parco Paneveggio-Pale di San Martino, che comprende, oltre a porzioni delle catene delle Pale e del Lagorai, anche le zone prative, le foreste e i pascoli della Val Canali, della Val Venegia e del Vanoi.\nGeologia.\nLa conca di Primiero appartiene dal punto di vista geologico alla regione delle Dolomiti, il territorio si estende su un'area a cavallo della linea della Valsugana. Quest'ultima \u00e8 una faglia di importanza regionale che inizia a sud del lago di Caldonazzo e giunge fino in Cadore, passando per Passo Gobbera e Passo Cereda, attraversando cos\u00ec tutta la conca del Primiero con direzione ESEONO. Questa grande faglia interessa in profondit\u00e0 il basamento metamorfico del Sudalpino e in corrispondenza di essa si \u00e8 verificato un raccorciamento crostale di diversi chilometri.\nLa successione litostratigrafica formata dalle rocce presenti in affioramento o nel sottosuolo della zona in esame \u00e8 particolarmente varia e complessa sia per le caratteristiche litologiche che per quelle idrogeologiche.\nNella zona del Primiero tale faglia mette a contatto due domini litostrutturali estremamente differenti: a nord della linea infatti affiora una successione di rocce che parte dal Basamento metamorfico del Sudalpino risalente al Paleozoico antico (Ordoviciano-Siluriano-Devoniano) e arriva senza lacune fino alla Dolomia dello Sciliar del Ladinico Superiore. Nella parte centro orientale inoltre si trovano esclusivamente rocce cristalline quali le metamorfiti del Basamento, il complesso plutonico granitico di Cima d'Asta e le ignimbriti della piattaforma Porfirica Atesina (che qui costituisce la catene del Lagorai mentre nella parte pi\u00f9 orientale, ad est del corso del torrente Cismon, \u00e8 presente la successione sedimentaria triassica che forma il gruppo delle Pale di San Martino che si sviluppa dalla formazione di Werfen (Scitico) fino alla Dolomia dello Sciliar. A sud invece si rinvengono affioramenti di Basamento Metamorfico, Conglomerato di Ponte Gardena, Ignimbriti porfiriche Atesine permiane esclusivamente nei pressi di passo Cereda e di limitata estensione superficiale.\nCi\u00f2, unitamente al fatto che la successione arriva fino alla Scaglia Rossa del Cretacico superiore, conferisce alla successione un carattere prettamente sedimentario. Questo si riflette anche sul comportamento reologico e sulle risposte meccaniche che le differenti litologie hanno offerto alle sollecitazioni tettoniche. Infatti le rocce cristalline e quelle dolomitiche (ove queste formino corpi estesi e potenti) danno origine ad un classico dominio di deformazione fragile in cui predominano strutture di frattura come le faglie (specialmente ad alto angolo), mentre la strutture a deformazione duttile sono limitate a pieghe di grande scala quali l'anticlinale di Cima d'Asta, in corrispondenza della quale si verifica l'affioramento del Basamento Metamorfico e del batolite di Cima D'Asta in esso inglobato. Dove invece sono presenti rocce carbonatiche sedimentarie pi\u00f9 recenti e scarsamente o per nulla dolomitizzate prevalgono le strutture di natura plicativa antiformi e sinformi e sovrascorrimenti. Questo \u00e8 quanto si riscontra nella zona a sud del lineamento valsuganese, in cui l'anticlinale delle Vette Feltrine e il sovrascorrimento ad essa associato sono le strutture principali, accompagnate da altre strutture con direzione e caratteristiche morfologiche affini alla linea della Valsugana e alla linea di Belluno.\nStoria.\nLe origini leggendarie della valle.\nSecondo la leggenda la conca del Primiero era originariamente ricoperta da un'enorme distesa d'acqua, circondata tutt'attorno dalle Pale di San Martino e dalle Vette Feltrine.\nNel vasto lago alpino vivevano serenamente i pesci e una lontra solitaria. Finch\u00e9 un giorno la lontra, stanca della sua solitudine, riusc\u00ec con pazienza e determinazione a scavarsi un varco a valle della conca: le acque uscirono tempestose e si form\u00f2 la gola dello Schen\u00e8r.\nIl nobile gesto, che permise all'uomo di stabilirsi in valle, valse alla lontra l'onore di essere scelta come simbolo del comprensorio e campeggiare negli stemmi dei comuni della vallata.\nDalla Preistoria ai Conti del Tirolo.\nLa valle fu abitata da cacciatori del Neolitico, come dimostrano i siti dei laghetti del Colbric\u00f3n, vicino a Passo Rolle.\nNell'Alto Medioevo i Longobardi concessero il Primiero alla citt\u00e0 di Feltre. Gli scavi realizzati nella chiesa arcipretale di Fiera nel 1996 hanno permesso di rinvenire le tracce di una chiesa paleocristiana di grandi dimensioni del V-VI secolo: in valle doveva essersi stabilita una comunit\u00e0 abbastanza grande e organizzata.\nPer un lungo periodo la storia del Primiero \u00e8 stata unita a quella di Feltre, essendo la valle una dipendenza del vescovo della citt\u00e0 veneta. Nel 1273 vengono concessi gli statuti alla comunit\u00e0 di valle, con i quali veniva istituito un consiglio formato dai \"marz\u00f2li\", cio\u00e8 i borgomastri delle quattro regole (Im\u00e8r e Canal San Bovo, Mezzano, Tonadico e Siror, Transacqua e Roman\u00ecco) e dall'ufficiale del vescovo, capitano del Castel Pietra. In quel tempo S.Martino di Castrozza era la vecchia sede del Gastaldo, il preposto dal Conte di Feltre, poi deposto dal Vescovo di Trento.\nNel 1349 Carlo IV di Lussemburgo, imperatore del Sacro Romano Impero, conquistate Feltre e Belluno dopo una rapida incursione contro i Della Scala, eresse Primiero a giurisdizione e infeud\u00f2 il suo territorio al Bonifacio Lupi. Da quest'anno cesser\u00e0 l'influenza veneta sulla valle, che entrer\u00e0 a far parte dei domini dei conti del Tirolo.\nNel 1373 gli Asburgo, divenuti possessori del Tirolo, riconoscono i diritti concessi da Carlo IV a Bonifacio e la valle passa definitivamente sotto dominio austriaco.\nLa dinastia dei Welsperg.\nNel 1401 il duca d'Austria don\u00f2 a Giorgio di Welsperg della Val Pusteria la giurisdizione della valle; inizi\u00f2 cos\u00ec la dinastia dei conti Welsperg, che ha retto la valle per pi\u00f9 di quattro secoli.\nSotto la dinastia dei Welsperg Primiero godette di un notevole sviluppo economico e demografico: venne costruito l'abitato di Fiera, che divenne il centro amministrativo e commerciale della valle, sostituendo Tonadico, mentre l'economia decoll\u00f2 grazie alle miniere di pirite di rame e ferro e di galena argentifera. Si stima che attorno alla met\u00e0 del Quattrocento lavorassero in Primiero circa tremila minatori, in gran parte tedeschi.\nCrebbe inoltre il commercio verso l'esterno, con l'esportazione di prodotti minerari e soprattutto di legname, destinato a raggiungere attraverso le vie fluviali Venezia.\nL'attivit\u00e0 mineraria continu\u00f2 fino alla fine del XVI secolo, quando fu progressivamente abbandonata.\nGovernata dalla famiglia Welsperg, Primiero segu\u00ec i destini dell'Austria fino al 1809, quando divenne parte del Dipartimento della Piave.\nXIX secolo e prima guerra mondiale.\nDopo la breve parentesi napoleonica, conclusasi nel 1815, Primiero torn\u00f2 all'Austria e divenne un distretto della Contea del Tirolo. Nella seconda met\u00e0 dell'XIX secolo Primiero fu interessata da due fenomeni molto diversi: da una parte una massiccia corrente emigratoria, dovuta allo smantellamento definitivo delle miniere (nel 1875 erano state chiuse le ultime miniere di ferro), dall'altra l'arrivo dei primi escursionisti e viaggiatori, in gran parte britannici. Nel fondovalle e a San Martino di Castrozza si iniziarono a costruire i primi alberghi, anche se le attivit\u00e0 principali per i primierotti continuarono ad essere l'agricoltura e l'allevamento, unite all'industria del legno.\nPrimiero e la vicina valle del Vanoi, terre di confine, si ritrovarono nel mezzo della linea del fronte durante la prima guerra mondiale. Gli austriaci stabilirono la propria linea di difesa presso il Passo Rolle, permettendo agli Italiani di occupare la valle gi\u00e0 nel 1915. Nel 1916 le truppe italiane, guidate dal generale Ferrari, riuscirono con una cruenta operazione a impossessarsi del Passo, mentre nella valle del Vanoi conquistarono il monte Cauriol. Con la battaglia di Caporetto, Primiero fu riconquistata dagli austriaci, che scesero a Fiera il 6 novembre. Da questo momento la guerra si spost\u00f2 in altre aree. Il conflitto costrinse all'evacuazione di buona parte dei paesi delle due valli, i cui abitanti divennero profughi sia in Italia che in Austria.\nArte.\nNella seconda met\u00e0 del Quattrocento \u00e8 stata eretta, nelle sue attuali forme gotiche, la chiesa arcipretale di Fiera, una delle chiese gotiche pi\u00f9 notevoli del Trentino. Venne costruita come atto di devozione dalla numerosa comunit\u00e0 germanofona di minatori (i \"canopi\") presente in valle, anche grazie al contributo economico dell'arciduca Sigismondo d'Austria. Gli scavi nel presbiterio hanno mostrato l'esistenza di tre absidi di chiese precedenti: due di stile romanico (1100-1200 circa) e la pi\u00f9 antica di et\u00e0 paleocristiana. A destra della chiesa arcipretale \u00e8 presente l'antica chiesetta romanica di San Martino (XI secolo), ora battistero. Accanto alla chiesetta, l'antica canonica \u00e8 un esempio di abitazione primierotta, ornata da affreschi e con all'interno un soffitto a cassettoni dell'inizio del Cinquecento.\nIn Rivetta Koch, di fronte alla chiesa della Pieve, \u00e8 stato costruito il Palazzo del Dazio o delle Miniere, antico ufficio di riscossione delle tasse, con bifore, feritoie e sporgenze angolari. Sopra la bifora che sovrasta il portone \u00e8 raffigurata l'aquila d'Asburgo, fra i 40 stemmi delle famiglie proprietarie di miniere. Ora ospita il museo della cultura materiale di Primiero.\nGli altri paesi della valle conservano edifici e antiche abitazioni pi\u00f9 marcatamente rustiche. Ogni paese presenta antichi affreschi popolari, fontane veneziane e edifici contadini, come i \"tabiadi\" (fienili), spesso dotati di lunghe balconate (\"pi\u00f2li\") per la conservazione della legna o l'essiccamento del fieno. Nella chiesa di Mezzano, ad esempio, sono raffigurati due angeli che reggono una croce: la leggenda vuole che quando una valanga seppellir\u00e0 la chiesa, verr\u00e0 la fine del mondo.\nDa segnalare Palazzo Scopoli (XI secolo), antica sede del vicario del conte e ora sede del municipio di Tonadico, il signorile Palazzo Someda (fine del XVI secolo) a Transacqua, l'antica chiesetta di San Vittore a Tonadico, con affreschi medievali risalenti al periodo delle crociate e le rovine del Castel Pietra all'imbocco della Val Canali.\nComuni della comunit\u00e0.\nLa Comunit\u00e0 di Primiero, istituita con la riforma istituzionale operata dalla Provincia autonoma di Trento nel 2006, comprende cinque comuni. Il comune di Canal San Bovo raggruppa i paesi della Valle del Vanoi, mentre Sagron Mis si trova nella valle del Mis. Nella valle del Cismon si trovano gli altri comuni, qui elencati da sud a nord:\nPrima del 1\u00ba gennaio 2016, l'attuale territorio del comune di Primiero San Martino di Castrozza era diviso tra i comuni di Transacqua, Siror, Fiera di Primiero e Tonadico.\nGemellaggi.\nLa Comunit\u00e0 di Primiero \u00e8 gemellata, dal settembre 2009, con la comunit\u00e0 brasiliana di Piraquara."}
{"id": "240438", "revid": "1318658", "url": "https://it.wikipedia.org/wiki?curid=240438", "title": "Evangeliario di Durham (ms. A. II. 17)", "text": "Evangeliario di Durham \u00e8 un dettaglio di un manoscritto della fine del VII secolo, proveniente dalla biblioteca della cattedrale di Durham (MS A.II.17).\nIl codice \u00e8 stato realizzato da un unico scriba nello \"scriptorium\" dell'Abbazia di Lindisfarne utilizzando la scrittura insulare.\nStoria.\n\u00c8 largamente accettata l'ipotesi che l'unico scriba dell'Abbazia di Lindsfarne che nel VII secolo realizz\u00f2 l'Evangeliario di Durham, fosse anche autore e illustratore dell'Evangeliario di Echternach . Julian Brown ha chiamato questo copista \"Il calligrafo di Durham-Echternach\". \nAltri studiosi, invece, sostengono che il libro sia stato realizzato in Irlanda, nell'Abbazia di Rathmelsigi.\nTuttavia, ovunque il manoscritto sia stato creato, lo \"scriptorium\" fu sicuramente lo stesso dell'Evangeliario di Lindisfarne poich\u00e9 la ricerca moderna ha dimostrato che entrambi i manoscritti furono corretti dalla stessa persona poco dopo la loro creazione. Infatti, si presume che l'Evangelario di Durham sia stato corretti una prima volta e poi, qualche tempo dopo, una seconda volta usando come modello l'Evangeliario di Lindisfarne.\nL'Evangeliario di Durham fu portato a Durham nell'875 quando i monaci fuggirono da Lindisfarne a causa delle incursioni vichinghe . Essi portarono con loro anche le reliquie disan Cutberto. Si ritiene che i monaci di Lindisfarne abbiano trascorso sette anni spostandosi da un posto all'altro. Intorno all'882 si stabilirono nel priorato di Chester-le-Street dove rimasero fino al 995 circa e, infine, si stabilirono a Durham dove costruirono una chiesa nella quale furono inumate le reliquie di san Cutberto. Nel 1083 William de Saint-Calais fond\u00f2 un priorato benedettino e nel 1093 inizi\u00f2 la costruzione della Cattedrale di Durham. \nNel 1539, dopo lo smantellamento dei monasteri per volont\u00e0 di Enrico VIII, la gestione della cattedrale divenne anglicana e il primo priore, Whitehead, fu anche il primo decano anglicano; la biblioteca e l'evangeliario rimasero a Durham. \nDecorazione.\nL'Evangeliario di Durham fa parte di un gruppo di quattro manoscritti che comprendono l'Evangeliario di Lindisfarne, l'Evangeliario di Echternach e l'Evangeliario di Otho-corpus tutti attribuiti allo \"scriptorium\" di Lindisfarne. L'Evangeliario di Otho-corpus e l'Evangeliario di Lindisfarne sono fortemente connessi e il leone di san Marco nel frammento di Otho-Corpus, \u00e8 molto simile a quello dell'Evangeliario di Echternach che, come precedentemente accennato, sarebbe stato realizzato dallo stesso scriba di Durham .\nDei quattro manoscritti, l'Evangeliario Lindisfarne e quello di Durham sono molto pi\u00f9 decorati dell'Evangeliario di Echternach e dei Vangeli di Otho-Corpus per i quali sono stati usati meno pigmenti. La differenza di decorazione potrebbe essere motivata dal diverso uso dei due gruppi di manoscritti: il primo gruppo, pi\u00f9 decorato, era destinato alla vendita e infatti uno \u00e8 stato portato a Echternach e l'altro a Canterbury. I manoscritti meno decorati, invece, erano destinati all'uso interno dell'Abbazia di Lindisfarne.\nDescrizione.\nCi\u00f2 che rimane dell'evangeliario di Durham sono 111 fogli di pergamena che misurano 300 mm x 215 mm. Il manoscritto \u00e8 stato scritto in latino in scrittura insulare l'evangeliario di Durham \u00e8 pesantemente incompleto. Anche se probabilmente avrebbe potuto rivaleggiare con il famoso Libro di Kells per la ricchezza di decorazioni, tutto ci\u00f2 che di esso rimane \u00e8 il monogramma sulla pagina iniziale del Vangelo di Giovanni e una miniatura della crocifissione in condizioni scadenti. Ci sono anche alcune grandi iniziali decorate all'inizio di vaste sezioni di testo e qualche versetto \u00e8 decorato. Originariamente il manoscritto doveva avere i quattro ritratti di evangelisti epagine decorate a tappeto all'inizio di ogni vangelo. Altre miniature chiudevano ogni vangelo.\nSul foglio 31v. si trova un poema in onore del re Atelstano d'Inghilterra, probabilmente aggiunto alla fine del X o all'inizio dell'XI secolo. "}
{"id": "240442", "revid": "74801", "url": "https://it.wikipedia.org/wiki?curid=240442", "title": "Mary Pickford", "text": "Cofondatrice dello studio cinematografico United Artists e uno dei trentasei fondatori dell'Academy of Motion Picture Arts and Sciences, conosciuta come \"\"Fidanzatina d'America\", \"Piccola Mary\" e \"La ragazza con i riccioli\"\", fu una dei pionieri canadesi degli esordi di Hollywood e un personaggio significativo nell'evoluzione del cinema.\nPoich\u00e9 la sua fama internazionale fu determinata dalle immagini in movimento, Mary fu una figura decisiva nella storia delle celebrit\u00e0 moderne e le sue richieste contrattuali furono determinanti nella struttura dell'industria hollywoodiana, essendo una delle pi\u00f9 importanti attrici e produttrici del cinema muto. Tenendo conto del suo contributo al cinema americano, l'American Film Institute proclam\u00f2 Mary Pickford ventiquattresima nella classifica delle pi\u00f9 grandi star della storia del cinema.\nBiografia.\nMary Pickford nacque come Gladys Louise Smith a Toronto, nell'Ontario. Suo padre, John Charles Smith, figlio di immigrati metodisti inglesi, svolse diversi impieghi saltuari per mantenere la famiglia. Sua madre, Charlotte Hennessey, discendeva da una famiglia irlandese e cattolica. Anche i suoi due fratelli minori, Jack e Lottie, desideravano diventare attori. Per compiacere i parenti, sua madre la fece battezzare sia in una chiesa metodista e sia in una cattolica. La Pickford afferm\u00f2 che il suo secondo nome fu modificato in Marie in occasione del suo battesimo. Il padre alcolizzato abbandon\u00f2 la famiglia nel 1895 e mor\u00ec tre anni dopo a causa di un'emorragia cerebrale.\nLa madre, dopo la separazione lavor\u00f2 come sarta, e come affittacamere. Grazie ad un inquilino, Mary, che allora aveva sette anni, ottenne due piccoli ruoli, uno di bambino e uno di bambina al Princess Theatre di Toronto nello spettacolo \"The Silver King\". Successivamente recit\u00f2 in diversi melodrammi con la \"Valentine Company\" di Toronto, interpretando finalmente il ruolo principale nella versione de \"The Silver King, \"coronandola sua breve carriera con la parte di Little Eva nella produzione de \"Uncle Tom's Cabin\" (\"La capanna dello zio Tom\"), lo spettacolo pi\u00f9 famoso del diciannovesimo secolo.\nEsordi.\nA partire dai primi anni del Novecento, recitare era diventato un affare di famiglia. La Pickford, sua madre e i suoi due fratelli pi\u00f9 piccoli, viaggiarono per gli Stati Uniti in treno con compagnie e spettacoli di terz'ordine. Dopo sei anni di povert\u00e0, Mary Pickford si concesse un'ultima estate per ottenere un ruolo da protagonista a Broadway, giurando che se avesse fallito si sarebbe ritirata dal mondo del teatro. Nel 1906, Mary, Lottie e Jack fecero da spalla a Chauncey Olcott, celebre cantante irlandese-americana, nello spettacolo \"Edmund Burke\" a Broadway. Infine, Mary interpret\u00f2 nel 1907 un ruolo da non-protagonista nello spettacolo\" The Warrens of Virginia\" a Broadway, scritto da William C. deMille, il cui fratello, l'allora sconosciuto Cecil B. DeMille, faceva parte del cast.\nIl produttore David Belasco convinse Gladys Smith a entrare nel mondo dello spettacolo chiedendole per\u00f2 di cambiare il nome. La giovane attrice prese cos\u00ec lo pseudonimo di Mary Pickford. Alla fine delle repliche a Broadway e concluso il tour dello spettacolo, la Pickford si ritrov\u00f2 ancora senza lavoro. Il 19 aprile 1909, David W. Griffith, che dirigeva la Biograph Company, le fece un provino negli studios di New York per una parte nel film di terz'ordine \"Pippa Passes\". Il ruolo principale fu assegnato a Gertrude Robinson e Mary ebbe nel film solo una particina da figurante, ma Griffith rimase comunque colpito dalla Pickford, la quale comprese subito che recitare nel mondo del cinema era pi\u00f9 semplice che recitare ogni giorno su un palcoscenico.\nLa maggior parte degli attori della Biograph guadagnava cinque dollari al giorno, ma, dopo un solo giorno passato negli studios, Griffith decise di pagare la Pickford dieci dollari al giorno previa una garanzia di guadagno di quaranta dollari a settimana. L'attrice, come i suoi colleghi alla Biograph, interpret\u00f2 sia piccole parti sia ruoli principali, ricoprendo la parte della madre, dell'ingenua, della donna abbandonata, della bisbetica, della schiava, dell'indiana e della prostituta. Cos\u00ec Mary Pickford parla del suo successo alla Biograph: \"\"Ho interpretato donne delle pulizie, segretarie e donne di tutte le nazionalit\u00e0... mi resi conto che se io avessi preso parte a pi\u00f9 film la mia fama sarebbe di gran lunga aumentata, e sarei stata richiesta maggiormente\".\" Il pubblico riconobbe la Pickford poche settimane dopo la sua apparizione cinematografica. I gestori del cinema sfruttarono la sua popolarit\u00e0 pubblicizzando attraverso uomini sandwich i film, dichiarando che avevano come interprete \"\"La ragazza riccioli d'oro\", \"Blondilocks\" e \"La ragazza della Biograph\".\nLa Pickford lasci\u00f2 la Biograph nel dicembre 1910 e pass\u00f2 l'anno successivo recitando come protagonista in alcuni film dell'Independent Moving Pictures Company (IMP) di Carl Laemmle. La IMP e la Majestic furono inglobate nella Universal Pictures nel 1912. Poich\u00e9 non era d'accordo con le loro scelte creative, torn\u00f2 a lavorare con Griffith quello stesso anno. Alcune delle sue migliori performance furono film come \"Friends\", \"The Mender of Nets\", \"Just like a Woman\" e poi \"The Female of the Species\". In quell'anno l'attrice present\u00f2 Dorothy e Lillian Gish (amiche entrambe conosciute durante i giorni del tour teatrale) a Griffith. Entrambe diventarono importanti star del cinema muto, rispettivamente nelle commedie e nelle tragedie. Mary Pickford fece il suo ultimo film per la Biograph, \"Il cappello di Parigi\", alla fine del 1912 e ritorn\u00f2 a recitare a Broadway nello spettacolo di David Belasco \"A Good Little David\". Questa esperienza fu il punto di svolta della sua carriera. La Pickford, che sempre aveva sperato di conquistare il palco di Broadway, scopr\u00ec quanto profondamente le mancava recitare nei film.\nNel 1913 Mary decise di recitare esclusivamente nei film. Nel 1912 Adolph Zukor aveva infatti formato la Famous Players in Famous Plays che pi\u00f9 tardi diventer\u00e0 la Famous Players-Lasky Corporation e successivamente la Paramount Pictures, una delle pi\u00f9 importanti societ\u00e0 cinematografiche americane. La Pickford lasci\u00f2 il palcoscenico e divenne una delle stelle di Zukor. Zukor credeva che le potenzialit\u00e0 di un film consistessero nel filmare gli attori teatrali in repliche dei loro ruoli e produzioni pi\u00f9 importanti e famosi. Inizialmente riprese la Pickford in una versione muta di \"A Good Little Devil\". Il film, prodotto nel 1913, mostrava gli attori della commedia di Broadway mentre recitavano ogni riga dei dialoghi e il risultato fu un film statico che Mary in seguito defin\u00ec \"uno dei peggiori film che abbia mai fatto... \u00e8 stato orribile\"\". Zukor si trov\u00f2 d'accordo, infatti ritir\u00f2 il film dalla distribuzione per un anno. Il lavoro dell'attrice scritto per la cinepresa all'epoca aveva gi\u00e0 attirato un forte seguito. Commedie-tragedie come \"The Bishop's Carriage\" (1913), \"Caprice \"(1913) e specialmente \"Hearts Adrift\" (1914) la fecero diventare irresistibile agli occhi degli spettatori.\nL'apice del successo.\nMary Pickford, nel corso della sua carriera, interpret\u00f2 52 personaggi. Nel 1916, firm\u00f2 un nuovo contratto con Adolph Zukor, che le garantiva pieni poteri sulla produzione dei film in cui recitava come protagonista e uno stipendio da record di 500 dollari a settimana. A volte interpret\u00f2 il ruolo della bambina in film come, \"Una povera bimba molto ricca\" (1917), \"Rebecca of Sunnybrook Farm \"(1917), \"Pap\u00e0 Gambalunga\" (1919) e \"Il segreto della felicit\u00e0 \"(1920). I suoi fan amavano questi ruoli infantili, anche se non furono i pi\u00f9 significativi della sua carriera. Nell'agosto 1918, quando il suo contratto si concluse e rifiut\u00f2 i termini per il rinnovo del contratto con Adolph Zukor le offrirono 250.000 dollari per lasciare il mondo cinematografico. Solo la First National accett\u00f2 le sue condizioni.\nNel 1919, la Pickford \u2013 insieme a David Wark Griffith, Charlie Chaplin e Douglas Fairbanks \u2013 form\u00f2 la United Artists, una compagnia cinematografica indipendente, attraverso la quale continu\u00f2 a produrre e recitare nei suoi film, potendo anche curarne la distribuzione. Nel 1920 il suo film \"Il segreto della felicit\u00e0\" incass\u00f2 circa 1.000.000 di dollari. L'anno dopo anche il suo film \"Little Lord Fauntleroy\" ebbe un grande successo e nel 1924, \"Rosita\" incass\u00f2 oltre 1.000.000 di dollari. In questo periodo, interpret\u00f2 anche \"Passerotti\" (1926), che mescolava lo stile dickensiano con quello espressionista tedesco, recentemente coniato, e la commedia romantica \"My Best Girl\" (1927).\nL'avvento del sonoro fu per lei una rovina. La Pickford sottovalut\u00f2 l'inserimento del suono nei film, affermando che \u201c\"aggiungere il suono ai film sarebbe stato come mettere il rossetto alla Venere di Milo\"\u201d. Recit\u00f2 in \"Coquette\" (1929) nel ruolo della sprezzante mondana nel quale non sfoggiava pi\u00f9 i suoi famosi boccoli, ma un caschetto anni venti. Nel 1928, a causa della morte della madre, si tagli\u00f2 i capelli. I fan furono scioccati dalla trasformazione. I suoi capelli erano diventati un simbolo di castit\u00e0, e il nuovo taglio fin\u00ec in prima pagina su diversi giornali, tra i quali il New York Times. \"Coquette\" fu un successo e le fece vincere l'Academy Award come migliore attrice, anche se il pubblico non grad\u00ec di vederla in ruoli pi\u00f9 sofisticati.\nCome la maggior parte degli attori del cinema muto, la sua carriera si affievol\u00ec con l'affermarsi del cinema parlato. Il film successivo, \"La bisbetica domata\" (1929), girato con il marito Douglas Fairbanks, non ebbe un buon riscontro al botteghino.\nA Hollywood ci fu un'ondata di panico a causa dell'arrivo imminente del parlato. Il 29 marzo 1928, uno show radiofonico venne trasmesso dal cottage della Pickford che diede spazio a Douglas Fairbanks, Charlie Chaplin, Norma Talmadge, Gloria Swanson, John Barrymore, David Wark Griffith e Dolores del R\u00edo, e altri, per parlare nel programma \"The Dodge Brothers Hour\" e dimostrare che potevano reggere il confronto con i film parlati. Superati i 30 anni, la Pickford non fu pi\u00f9 in grado di interpretare ruoli di bambine, adolescenti e giovani donne combattive cos\u00ec amati dai suoi fan; non poteva, inoltre, neanche interpretare il ruolo dell'elegante eroina degli inizi del cinema sonoro. Nel 1933, per una versione animata del racconto \"Alice nel paese delle meraviglie\", ma Walt Disney rinunci\u00f2 al progetto quando la Paramount distribu\u00ec il film in live action \"Alice nel paese delle meraviglie\". Rimane oggi solo un fotogramma del provino.\nLa Pickford si ritir\u00f2 dalle scene nel 1933. Continu\u00f2 a produrre film per altri, inclusi \"Sleep, My Love\" (\"Donne e veleni\", 1948) con Claudette Colbert e \"Love Happy\" (\"Una notte sui tetti\", 1949) con i fratelli Marx.\nL'industria cinematografica.\nMary Pickford sfrutt\u00f2 la sua fama nell'industria cinematografica per sostenere diverse cause. Durante la Prima guerra mondiale, promosse la vendita dei \"Liberty Bonds\", attraverso un'estenuante serie di discorsi per la raccolta di fondi. Insieme a Charles Chaplin, Douglas Fairbanks, Theda Bara e Marie Dressler, promosse la vendita di fondi obbligazionari.\nAnche se canadese di nascita, fu un simbolo per gli americani, baci\u00f2 la bandiera americana davanti alle telecamere, tenne un discorso a Wall Street davanti a persone e vendette all'asta uno dei suoi famosi riccioli per dollari. In un unico incontro a Chicago vendette buoni del tesoro per un valore complessivo di di dollari. Fu battezzata \"Little Sister\" della marina statunitense, l'esercito diede il suo nome a due cannoni, e la nomin\u00f2 colonnello onorario.\nAlla fine della Prima guerra mondiale ide\u00f2 il \"Motion Picture Relief Fund\", un'organizzazione sorta per aiutare attori che si trovavano in difficolt\u00e0 economiche. I fondi avanzati dalla vendita dei \"Liberty Bonds\" furono utilizzati per la creazione di questo progetto, e, nel 1921, la MPRF fu ufficialmente istituita come societ\u00e0 con Joseph Schenck come primo presidente e Mary Pickford in qualit\u00e0 di vicepresidente.\nNel 1932, guid\u00f2 il \"Payroll Pledge Program\", un piano di finanziamento per i lavoratori cinematografici, i quali versavano lo 0,5% dei loro guadagni al MPRF. Il risultato fu che nel 1940 la fondazione fu in grado di acquistare un terreno e di costruire il \"Motion Picture Country House and Hospital\". Oltre alla recitazione, Mary dispieg\u00f2 la sua influenza per aiutare l'industria del cinema a ristrutturarsi. Quando entr\u00f2 nel mondo cinematografico, Hollywood credeva che il futuro del cinema fosse nel produrre le commedie di Broadway per un vasto pubblico. La Pickford, che entr\u00f2 nell'industria cinematografica grazie a due titoli di Broadway, ma non con un seguito molto pi\u00f9 numeroso di fans del teatro di variet\u00e0, nel giro di pochi mesi divenne l'attrice pi\u00f9 famosa del mondo. Sull'onda della sua popolarit\u00e0, Hollywood ripens\u00f2 alla sua visione del cinema come teatro preconfezionato e si concentr\u00f2 invece su attori e copioni che erano specificatamente adatti al cinema e non alle rappresentazioni teatrali.\nProduttrice di se stessa.\nLa Pickford, ottima donna d'affari, divenne produttrice di s\u00e9 stessa nel giro di tre anni : \u201c\"era in grado di supervisionare ogni aspetto della produzione del film, dall'assunzione dei talenti e della troupe alla stesura del copione, la direzione della regia e il montaggio fino alla distribuzione finale e alla promozione di ogni progetto\"\u201d. Inizialmente chiese e ricevette questi poteri nel 1916, quando era sotto contratto con la Famous Players in Famous Plays (poi divenuta Paramount) di Adolph Zukor, che realizz\u00f2 il desiderio di Mary, ossia di non partecipare alle prenotazioni in blocco, una pratica molto diffusa, utilizzata per costringere i gestori di sale cinematografiche a proiettare brutti film per decisione degli studios con lo scopo di mostrare anche i film della Pickford. Nel 1916, i suoi film furono distribuiti singolarmente attraverso una speciale unit\u00e0 di distribuzione chiamata Artcraft.\nNel 1919, aument\u00f2 il suo potere fondando la United Artists (UA) con Charles Chaplin, David Wark Griffith e il suo futuro marito Douglas Fairbanks. Prima della creazione della UA, gli studios di Hollywood erano organizzati tramite un sistema integrato verticale, poich\u00e9 si occupavano non solo di produrre film, ma gestivano anche catene di teatri.\nI distributori, anch'essi parte degli studios, facevano s\u00ec che i film prodotti da una societ\u00e0 fossero proiettati nelle sale di propriet\u00e0 della societ\u00e0. I registi contavano sugli studios per le prenotazioni, tollerando quello che molti consideravano un'interferenza creativa. La UA ruppe questa tradizione. Era solamente una societ\u00e0 di distribuzione, ma offriva l'accesso ai propri schermi a produttori cinematografici indipendenti, cos\u00ec come l'affitto di sale cinematografiche momentaneamente libere di propriet\u00e0 di altre societ\u00e0. La Pickford e Douglas Fairbanks produssero e girarono i loro film dopo il 1920 negli studios Pickford-Faibanks a Santa Monica Boulevard. I produttori che firmarono il contratto con la UA furono veramente indipendenti: producevano, creavano e controllavano il loro lavoro a un livello senza precedenti. Essendo cofondatrice e allo stesso tempo la produttrice e la star dei suoi film, Mary Pickford divenne la pi\u00f9 potente donna che avesse mai lavorato a Hollywood.\nDal 1930, la sua carriera come attrice si affievol\u00ec notevolmente. Quando si ritir\u00f2 dalle scene nel 1933, continu\u00f2 a produrre film per la United Artists; lei e Charles Chaplin rimasero soci della societ\u00e0 per decine di anni. Chaplin lasci\u00f2 la societ\u00e0 nel 1955 e la Pickford fece altrettanto nel 1956, vendendo le quote rimaste per 3.000.000 di dollari.\nVita privata.\nMary Pickford si spos\u00f2 tre volte. La prima il 7 gennaio 1911 con Owen Moore, un attore di origine irlandese molto noto. Si crede che un anno prima di sposarsi, Mary fosse rimasta incinta di Moore e che avesse avuto un aborto, spontaneo o volontario. Alcune fonti suggeriscono che ci\u00f2 fu la causa della sua impossibilit\u00e0 nell'avere figli. La coppia ebbe per\u00f2 altri numerosi problemi matrimoniali dovuti sia all'alcolismo di Moore - causato dalla sua insicurezza di dover vivere ormai all'ombra della fama sempre pi\u00f9 grande di Mary - sia da un breve ma intenso periodo di violenza domestica. Il fallimento della gravidanza pu\u00f2 aver inoltre esacerbato i problemi di alcolismo di Moore. La coppia visse separata per diversi anni prima di divorziare.\nMary, intanto, inizi\u00f2 segretamente una relazione con Douglas Fairbanks, che era a sua volta sposato. I due girarono insieme l'America nel 1918 per favorire la vendita dei \u2018\"Liberty Bonds\"\u2019 che dovevano sostenere lo sforzo bellico della Prima guerra mondiale. In questo periodo Mary, inoltre, soffr\u00ec di un attacco di influenza durante la pandemia del 1918, ma sopravvisse. Mary divorzi\u00f2 da Moore il 2 marzo 1920 e il 28 marzo dello stesso anno spos\u00f2 Fairbanks. I due andarono in Europa per la loro luna di miele; gli ammiratori a Londra e a Parigi furono causa di sommosse quando cercarono di avvicinarsi alla famosa coppia. Quest'ultima, che torn\u00f2 trionfante ad Hollywood, fu attesa da vaste folle che li aspettavano nelle stazioni ferroviarie durante il loro viaggio attraverso gli Stati Uniti.\n\"Il segno di Zorro\" (1920) e una serie di altri film d'avventura attribuirono al gi\u00e0 illustre Fairbanks un'immagine pi\u00f9 romantica ed eroica, mentre Mary continu\u00f2 ad incarnare la virtuosa, ma impetuosa \u2018ragazza della porta accanto\u2019. Anche alle feste private le persone istintivamente si alzavano quando lei entrava nella stanza. Lei e suo marito venivano spesso chiamati \u00ab\"i reali di Hollywood\"\u00bb. La loro reputazione internazionale era senza riserve. I capi di Stato e le altre autorit\u00e0 straniere, che visitavano la Casa Bianca, spesso chiedevano di poter vedere Pickfair, la casa della coppia a Beverly Hills.\nLe cene a Pickfair includevano un gran numero di ospiti di rilievo. Charlie Chaplin, il migliore amico di Fairbanks, era spesso presente. Vi erano altri ospiti come George Bernard Shaw, Albert Einstein, Elinor Glyn, Helen Keller, H. G. Wells, Lord Mountbatten, Fritz Kreisler, Amelia Earhart, Francis Scott Fitzgerald, No\u00ebl Coward, Max Reinhardt, Baron Nishi, Vladimir Nemirovi\u010d-Dan\u010denko, Sir Arthur Conan Doyle, Austen Chamberlain, Sir Harry Lauder, e l'insegnante spirituale indiano Meher Baba. La natura pubblica del secondo matrimonio della Pickford lo port\u00f2 al punto di rottura, poich\u00e9 entrambi passavano tutto il loro tempo a produrre e recitare nei loro film. Loro erano inoltre costantemente esposti al mondo come ambasciatori non-ufficiali dell'America, partecipando a importanti parate, tagliando nastri e tenendo discorsi.\nQuando la carriera cinematografica di entrambi cominci\u00f2 a declinare, verso la fine del cinema muto, la natura inquieta di Fairbanks lo spinse a viaggiare oltreoceano (cosa che alla Pickford non piaceva). Quando il flirt di Fairbanks con Lady Sylvia Ashley divenne pubblico nei primi anni del 1930, lui e Mary si separarono e divorziarono il 10 gennaio 1936. Il figlio di Fairbanks nato dal primo matrimonio, Douglas Fairbanks jr., dichiar\u00f2 che suo padre e la Pickford rimpiansero a lungo di essere stati incapaci di riconciliarsi.\nIl 24 giugno 1937 Mary Pickford spos\u00f2 il suo terzo e ultimo marito, l'attore e musicista Charles 'Buddy' Rogers. Adottarono due bambini: Ronald Charles, nato nel 1937 ma adottato nel 1943 e conosciuto anche come Ron Pickford Rogers, e Roxanne, nata e adottata nel 1944. Come ha notato il documentario PBS American Experience, la relazione della Pickford con i figli era tesa. Criticava le loro imperfezioni fisiche, la bassa statura di Ronnie o i denti storti di Roxanne. Entrambi i figli dichiararono in seguito che la loro madre era troppo presa da s\u00e9 stessa per essere capace di esprimere un autentico amore materno. Nel 2003 Ronnie ricord\u00f2: \u2018\"Le cose non funzionavano molto bene. Ma non la dimenticher\u00f2 mai. Nonostante tutto penso comunque che sia stata una brava donna\".'\nGli ultimi anni.\nDopo essersi ritirata dallo schermo, Mary, come suo padre prima di lei, divent\u00f2 un'alcolizzata. Altri alcolizzati in famiglia erano stati il suo primo marito Owen Moore, sua madre Charlotte e i suoi due fratelli minori Lottie e Jack. La madre mor\u00ec nel marzo del 1928 a causa di un tumore al seno dopo aver subito diverse operazioni, dopo pochi anni Lottie e Jack morirono per complicazioni dovute all'alcool.\nQueste morti, il divorzio da Fairbanks e la fine del cinema muto, gettarono Mary in una profonda depressione e il rapporto con i figli Roxanne e Ronald ne risent\u00ec. Mary si isol\u00f2 gradualmente, restando quasi esclusivamente a Pickfair permettendo solo a Lillian Gish, al figliastro Douglas Fairbanks Jr., e a pochi altri di incontrarla. A met\u00e0 del 1960 riceveva spesso visitatori, con i quali parlava telefonicamente dalla sua stanza.\nBuddy Rogers autorizz\u00f2 visite guidate della Pickfair, includendo la visita a un autentico bar Western che la Pickford aveva comprato per Fairbanks, e a un ritratto di Mary nel salotto. Una copia di quest'immagine \u00e8 ora esposta nella Biblioteca del Congresso.\nMary divenne una cittadina statunitense a seguito del suo matrimonio con Douglas Fairbanks nel 1920. Verso la fine della sua vita, Mary Pickford chiese di riavere la cittadinanza canadese, poich\u00e9 desiderava \"morire da canadese\". La richiesta venne approvata e ottenne la doppia cittadinanza.\nLa morte.\nIl 29 maggio 1979 Mary mor\u00ec all'ospedale di Santa Monica a causa di complicazioni di un'emorragia cerebrale che l'aveva colpita la settimana prima. Fu sepolta nel Giardino della memoria del \u2018Forest Lawn Memorial Park Cemetery\u2019 in Glendale, California. Sono sepolti vicino a lei, nella cappella privata di famiglia, sua madre Charlotte, i fratelli Lottie e Jack Pickford e la famiglia di Elizabeth Watson, la sorella di Charlotte che l'aveva aiutata a crescere Mary a Toronto.\nRiconoscimenti.\nOltre all'Oscar vinto come migliore attrice per \"Coquette\" (1929) Mary Pickford ricevette nel 1976 un Academy Honorary Award per la sua lunga carriera. L'Academy mand\u00f2 una troupe televisiva a casa sua per registrare la breve dichiarazione di ringraziamento.\nIl Pickford Center for Motion Picture Study al 1313 di Vine Street a Hollywood, costruito dall'Academy of Motion Picture Arts and Sciences, apr\u00ec nel 1948 come studio radiofonico e televisivo. Il Mary Pickford Theater della Biblioteca del Congresso \u00e8 cos\u00ec chiamato in suo onore, come il Mary Pickford Auditorium al Claremont McKenna College.\nA Cathedral City in California c'\u00e8 un cinema per le prime visioni, chiamato The Mary Pickford Theatre. Il celebre teatro ha diversi schermi ed \u00e8 costruito seguendo la struttura di una cattedrale spagnola, con tanto di campanile e un foyer di tre piani. Quest'ultimo contiene un'esposizione storica con oggetti originali appartenuti a Mary Pickord e Buddy Rogers, il suo ultimo marito. Tra questi possiamo trovare un raro e spettacolare abito da sera tempestato di perline che lei indoss\u00f2 nel film \"Dorothy Vernon of Haddon Hall\" (1924) disegnato da Mitchell Leisen, il suo speciale Oscar e un portagioie.\nIl musical \"The Biograph Girl\" del 1980, sull'era del cinema muto ha come protagonista Mary Pickford. Nel 2007, l'Academy of Motion Picture Arts and Sciences fece causa alla propriet\u00e0 della seconda moglie del defunto Buddy Rogers, Beverly Rogers, per ordinare il blocco della vendita al pubblico di uno degli Oscar della Pickford.\nUn busto e una targa storica indicano la casa natale a Toronto, ora sede dell'Hospital for Sick Children. La targa fu inaugurata da suo marito Buddy Rogers nel 1973. Il busto scolpito da Eino Gira fu aggiunto dieci anni dopo. La data di nascita incisa sulla placca risulta essere l'8 aprile 1893. Questo pu\u00f2 essere spiegato con il fatto che la sua data di nascita non fu mai registrata \u2013 e durante tutta la sua vita, a partire da quando era bambina, convinse molte persone a credere che lei era un anno pi\u00f9 giovane cos\u00ec sarebbe apparsa come un'attrice prodigio e avrebbe continuato a essere scelta per parti giovanili, che erano abbondanti nel teatro.\nLa casa di famiglia fu demolita nel 1943, e molti dei mattoni furono spediti a Mary in California. Il ricavato della vendita della propriet\u00e0 fu donato dalla Pickford per costruire una villa a East York, Ontario, a quel tempo un sobborgo di Toronto. La villa fu il primo premio di una lotteria a Toronto a favore delle opere di carit\u00e0, e la Pickford inaugur\u00f2 la casa il 26 maggio 1943.\nNel 1993, le fu dedicato un Golden Palm Star a Palm Springs in California, nella Walk of Stars.\nRicevette una stella, dopo la sua morte, sul Canada's Walk of Fame a Toronto nel 1999. Nel 2006, insieme a Fay Wray, Lorne Greene e John Candy, celebrit\u00e0 canadesi anche loro decedute, la Pickford fu raffigurata su un francobollo canadese. Dal gennaio al luglio 2011, il Toronto International Film Festival ha esposto nella Canadian Film Gallery del TIFF Bell LightBox una collezione di memorabilia appartenuti a Mary Pickford. Nel febbraio del 2011, lo Spadina Museum, dedicato agli anni venti e trenta del Novecento a Toronto, ha messo in scena lo spettacolo \"Sweetheart: the Mary Pickford Story\". La commedia musicale era un monologo basato sulla vita e sulla carriera della Pickford e durante lo spettacolo venivano proiettate scene dei film dell'attrice.\nIn nome della Pickford \u00e8 inserito nella Young Hollywood Hall of Fame (1908-1919) in riconoscimento non solo del contributo da lei stessa offerto come attrice bambina ma anche dei numerosi ruoli di bambino/a da lei interpretati in et\u00e0 adulta."}
{"id": "240443", "revid": "287204", "url": "https://it.wikipedia.org/wiki?curid=240443", "title": "Vangeli di Durham", "text": "Con il termine Vangeli di Durham ci si riferisce a due distinti evangeliari:"}
{"id": "240444", "revid": "339392", "url": "https://it.wikipedia.org/wiki?curid=240444", "title": "Movimento gay", "text": ""}
{"id": "240446", "revid": "1543377", "url": "https://it.wikipedia.org/wiki?curid=240446", "title": "Lillian Gish", "text": "Sorella dell'attrice Dorothy Gish, fu una delle star assolute del periodo d'oro del cinema muto a Hollywood, fu la \"musa\" di David W. Griffith, che la rese protagonista delle sue pellicole pi\u00f9 celebri. Lavor\u00f2 anche nell'epoca del sonoro, sebbene con minore intensit\u00e0 che negli anni precedenti, anche perch\u00e9 impegnata in varie attivit\u00e0, come quella di attrice teatrale e produttrice alla United Artists. \u00c8 stata tra le attrici pi\u00f9 longeve di tutti i tempi, con una carriera lunga quasi 75 anni (dal 1912 con il suo primo film, \"An Unseen Enemy\", fino al 1987, con l'interpretazione in \"Le balene d'agosto\").\nHa ricevuto, nel 1971, un Premio Oscar alla carriera. Nel 1979 ricevette il \"Crystal Award Women in film\" a Los Angeles, un premio dedicato alle donne che, attraverso l'eccellenza del loro lavoro, contribuiscono a espandere il ruolo femminile nel mondo dello spettacolo. Nel 1984 venne premiata con l'American Film Institute, unica rappresentante del periodo muto del cinema. Nel 1987, con la pellicola \"Le balene d'agosto\", venne premiata dalla National Board of Review Awards, come \"migliore attrice\", ricevendo anche un \"premio alla carriera\".\nL'American Film Institute ha inserito la Gish al diciassettesimo posto tra le pi\u00f9 grandi star della storia del cinema.\nControversie sul cognome.\nPer molti anni si \u00e8 creduto che il vero cognome delle sorelle Gish fosse \"De Guiche\" o \"de Guiche\", mentre invece il loro cognome era effettivamente \"Gish\".\nNel libro \"Lillian Gish: la sua leggenda, la sua vita\", una biografia di Charles Affron, l'autore afferma che \"il nome Gish era fonte di alcune mistificazioni. Nel 1922, al momento dell'uscita del film \"Orphans of the Storm (Le due orfanelle)\", Lillian rifer\u00ec che il cognome fosse Gish, di origine francese, discendente dal Duca de Guiche. La dichiarazione per\u00f2 fu un falso da parte della stampa. Qualche anno dopo la storia \u00e8 stata modificata leggermente in modo che \"De Guiche\" diventasse il pi\u00f9 illustre \"Duc de Guise\".\nNella realt\u00e0, fra gli antenati delle sorelle Gish c'erano un prozio probabilmente assassinato in un viaggio d'affari a Filadelfia e quattro cugini che hanno prestato servizio nella Guerra Civile statunitense. Il padre di Lillian e Dorothy, James Leigh Gish, era il pi\u00f9 giovane dei quattro figli di David Gish (1814-1888) e Diana Caroline Waltz\".\nBiografia.\nI primi anni di vita.\nNacque a Springfield, in Ohio, figlia di Mary Robinson McConnell (1875-1948) e di James Leigh Gish (1872-1912), entrambi di origine tedesca. Il padre lasci\u00f2 la famiglia quando lei era ancora una bambina, , mentre la madre inizi\u00f2 una carriera teatrale per sostenere la famiglia. Lillian aveva una sorella pi\u00f9 giovane, Dorothy Elizabeth. Lillian Gish era alta 165 centimetri. Aveva capelli biondi e grandi occhi azzurri. Studi\u00f2 inizialmente alla \"Ursuline Academy\", un istituto situato a East St. Louis, nello stato del Missouri.\nLa famiglia si trasfer\u00ec a East St. Louis, in Illinois, dove visse per diversi anni con lo zio e la zia, Henry e Rose McConnell. In quel periodo la madre apr\u00ec un negozio di dolciumi chiamato \"Majestic Candy Kitchen\" e le ragazze aiutavano a vendere popcorn e caramelle ai clienti del vecchio teatro Majestic, che si trovava accanto. Le ragazze frequentarono la St. Henry School, dove ebbero le prime esperienze nelle recite scolastiche.\nFinita la scuola, le ragazze si trasferirono dalla zia Emily a Massilon, in Ohio, quando arriv\u00f2 la notizia che il loro padre, che abitava a Shawnee, in Oklahoma, era gravemente malato. Lillian lo raggiunse in ospedale e gli disse che voleva rimanere con lui fino alla morte, cos\u00ec scrisse a Dorothy della sua decisione e rimase fino al 9 gennaio 1912 con gli zii paterni, per stare vicino al padre, per poi fare ritorno nell'Ohio alla sua morte.\nIl cinema.\nQuando il teatro Majestic venne distrutto da un incendio la famiglia di Lillian si spost\u00f2 a New York. L\u00ec le ragazze strinsero amicizia con la giovane Gladys Smith (che cambier\u00e0 il nome d'arte in Mary Pickford), che recitava in alcune pellicole di David Wark Griffith. Mary Pickford fece conoscere Lillian e Dorothy a Griffith nel 1912 e quest'ultimo le scrittur\u00f2 per la American Mutoscope and Biograph Company. Aveva 16 anni, ma lei ne dichiar\u00f2 19 e i primi guadagni ammontavano alla cifra di cinque dollari al giorno.\nLa prima pellicola in cui apparve sotto la direzione di Griffith, anche se come comparsa e non accreditata, fu nel cortometraggio \"The Test\", un film del 1909: aveva sedici anni. Il primo cortometraggio che interpret\u00f2 da protagonista fu nel 1912 \"An Unseen Enemy\", sempre diretta da Griffith e ancora una volta a fianco della sorella Dorothy. Con la Biograph, Lillian gir\u00f2 moltissimi film, sia da protagonista, sia da personaggio secondario, a fianco di altre star femminili come Blanche Sweet e Mae Marsh, perlopi\u00f9 cortometraggi. Con il suo pigmalione Griffith, la Gish passer\u00e0 a lavorare per altre case cinematografiche, migliorando anche la sua tecnica con i lungometraggi, regalando cos\u00ec interpretazioni straordinarie in film altrettanto memorabili. Griffith fece di lei una star quando la scelse per il ruolo della dimessa Elsie Stoneman nel suo kolossal \"Nascita di una nazione\" (\"Birth of a Nation\") del 1915.\nTra queste interpretazioni va ricordata quella del personaggio simbolico della madre che culla dolcemente la \"Storia\" in \"Intolerance\" (nel 1916), della sposa distrutta dalla morte in guerra del suo neo-marito in \"Cuori del mondo\" (\"Hearts of the World\", 1918), della fragile adolescente brutalizzata dal padre alcolizzato in \"Giglio infranto\" (\"Broken Blossom\", 1919) e della madre che insieme al figlioletto cerca di superare una tempesta di neve in \"Agonia sui ghiacci\" (\"Way Down East\", 1920).\nDebutt\u00f2 come regista (con lo pseudonimo di \"Dorothy Elizabeth Carter\"), ruolo rarissimo per una donna all'epoca, con \"Remodeling Her Husband\", nel 1920, ma la pellicola \u00e8 andata persa. Sua sorella Dorothy, la protagonista del film, venne diretta da Lillian, su consiglio di Griffith. Lillian scrisse anche la sceneggiatura, ma sorsero dei contrasti con l'operatore di ripresa e il risultato fu insoddisfacente. L'ultimo film che gir\u00f2 con la Biograph fu \"Le due orfanelle\" (\"Orphans of the Storm\"), nel 1921: fu anche l'ultima pellicola che interpret\u00f2 per David W. Griffith.\nNel 1922 firm\u00f2 un contratto con la Metro-Goldwyn-Mayer, da 800.000 dollari. Il primo film in cui lavor\u00f2 per la nuova casa cinematografica fu \"Romola\", nel 1924, in cui interpret\u00f2 la protagonista. Con la MGM ebbe ruoli importanti in produzioni di grande levatura artistica, quali \"La Boh\u00e8me\" (\"La Boh\u00e8me\", 1926), in cui \u00e8 una struggente Mim\u00ec, \"La lettera scarlatta\" (\"The Scarlet Letter\", 1926) e \"Il vento\" (\"The Wind,\" 1928), ma lasci\u00f2 la casa cinematografica dopo quest'ultimo lavoro.\nGir\u00f2 il suo primo film sonoro, nel 1930, sotto la produzione della United Artists: \"Notte romantica\" di Paul L. Stein funge da spartiacque nella carriera dell'attrice, tanto che abbandoner\u00e0 il cinema per tornare al teatro, anche perch\u00e9 il sonoro decret\u00f2 il crescente successo di dive pi\u00f9 esotiche e passionali come Greta Garbo e Marlene Dietrich. Torner\u00e0 a lavorare per il grande schermo nel 1946, recitando in una delle sue interpretazioni pi\u00f9 famose, ovvero in \"Duello al sole\" di King Vidor, per il quale si aggiudic\u00f2 la sua prima candidatura all'Oscar per la miglior attrice non protagonista nel 1947. Negli anni seguenti, mentre continuava la ormai affermata carriera teatrale, non disdegn\u00f2 qualche intensa partecipazione cinematografica, talvolta in importanti produzioni, come \"La morte corre sul fiume\" (1955) di Charles Laughton, cupo noir in cui impersonava il ruolo di un'indomita protettrice di bambini, e il western dagli accenti liberal \"Gli inesorabili\" (1960) di John Houston, con protagonisti Burt Lancaster e Audrey Hepburn.\nNel 1971 ricevette dopo anni di lavori e successi l'Oscar alla carriera, il quale le fu attribuito con la seguente motivazione: \"\"Per la superlativa capacit\u00e0 artistica e per il particolare contributo al progresso della cinematografia\". Dopo una partecipazione nel 1966 al film prodotto dalla Disney \"I Ragazzi di Camp Siddons\" di Norman Tokar, nel 1968 aveva ottenuto anche una candidatura al Golden Globe come \"migliore attrice non protagonista\" per il film \"I commedianti\" (1967) di Peter Glenville, con protagonisti Richard Burton ed Elizabeth Taylor. In seguito partecip\u00f2 ad altre pellicole di rilievo, ovvero \"Un matrimonio\" (1978) di Robert Altman e \"Sweet Liberty\" (1986) di Alan Alda. La sua ultima apparizione sul grande schermo \u00e8 stata nel film \"Le balene d'agosto\" (1987) di Lindsay Anderson, in cui, nonostante l'et\u00e0 molto avanzata (94 anni), fu finissima nella sua purezza espressiva, interpretando la sorella di Bette Davis. Per questo ruolo verr\u00e0 premiata con due riconoscimenti della National Board of Review Awards, con un premio alla \"migliore attrice\" e un \"premio alla carriera\".\nLa sua ultima apparizione professionale fu un cameo nella registrazione di \"Show Boat\", un musical di Jerome Kern, nel 1988. Lillian aveva la parte della \"vecchia signora sull'argine\", nella scena finale. Le ultime parole della sua lunga carriera furono: \"Buona notte, caro\"\".\nIl teatro.\nLillian inizi\u00f2 a recitare assieme alla sorella Dorothy, da bambina, pi\u00f9 per bisogno che per vocazione: accompagnavano infatti la madre e presto ebbero dei piccoli ruoli (soprattutto come comparse) che con il tempo divennero pi\u00f9 importanti. Il suo debutto sulle scene avvenne nel 1902, a soli nove anni, nello spettacolo \"In Convict Stripes\", con lo pseudonimo di \"Lillian Niles\", al Risingsun Opera House, a Risingsun, una cittadina in Ohio. Nei successivi due anni lavorer\u00e0 con la sua famiglia nello stesso teatro, soprattutto nei melodrammi, per un compenso di dieci dollari a settimana. Nel 1903 lavor\u00f2 per la prima volta a New York, nella pi\u00e8ce \"At Duty's Call\". Ci torner\u00e0 dieci anni dopo, nel 1913, con \"A Good Little Devil\", dove recit\u00f2 accanto a Mary Pickford, diretta da David Belasco. Nel 1905, sempre a New York, danz\u00f2 in uno spettacolo della celebre Sarah Bernhardt. Con l'avvento del suono nel cinema, prefer\u00ec di nuovo il teatro e nel 1930, apparir\u00e0 nel dramma \"Zio Vanja\", a fianco di Osgood Perkins.\nLillian ritorner\u00e0 al cinema solo nel 1942, dopo avere lavorato in \"Camille\" (1932), \"His Double Life\" (1933), \"Within the Gates\" (1934), l'interpretazione di Ophelia nell\"'Amleto\" (1936), \"The Old Maid\" (1936) e \"Life with Father\", nel 1940, sua ultima apparizione prima del ritorno al grande schermo. Non si separer\u00e0 mai dal teatro e torner\u00e0 spesso a calcare il palcoscenico nel corso della sua vita. Nel 1956, per esempio, con la sorella Dorothy sar\u00e0 in tour con il lavoro \"The Chalk Garden\". L'ultima apparizione teatrale fu nel 1975, a 82 anni, con \"A Musical Jubilee\", a Broadway.\nLa televisione.\nLillian Gish \u00e8 apparsa anche negli spettacoli televisivi fin dai primi anni '50. Uno dei suoi primi lavori fu l'interpretazione della parte della protagonista in \"L'autobiografia di Grandma Moses\", nell'episodio della serie televisiva \"Schlitz Playhouse of Stars\", andato in onda il 28 marzo 1952. Il suo lavoro pi\u00f9 popolare \u00e8 stata l'interpretazione della protagonista Carrie Watts nel film drammatico \"In viaggio verso Bountiful\", nel 1953. Ha recitato anche in \"Anya\", un breve musical di Broadway, nella parte di Maria Feodorovna, nel 1965.\nNel 1964 partecip\u00f2 all'ultimo episodio della seconda serie de \"L'ora di Hitchcock\", intitolato \"Body in the Barn\" (\"Il corpo nel fienile\"), andato in onda il 3 luglio 1964. \u00c8 apparsa come guest star anche nella serie \"Love Boat\", esattamente nel tredicesimo episodio della quarta stagione (\"Issac's Teacher; Seal of Approval; The Successor\") nella parte di Mrs. Williams, puntata andata in onda il 10 gennaio 1981. Oltre alle sue apparizioni televisive la Gish fu una sostenitrice dell'arte del cinema muto, presentando spettacoli di proiezioni di opere classiche. Nel 1975 ha presentato \"The Silent Years\", un programma in dodici puntate della Public Broadcasting Service (PBS) sul cinema muto.\nVita privata.\nLillian Gish non \u00e8 mai stata sposata e non ha mai avuto figli. L'intenso rapporto di lavoro tra Lillian e il regista David W. Griffith era cos\u00ec stretto che alcuni sospettarono di una relazione romantica, ma la Gish non ne fece mai menzione e per lei ci fu solo un serio rapporto professionale. Per tutta la vita Lillian parl\u00f2 del regista chiamandolo \"Mr. Griffith\". Le uniche due relazioni sentimentali che si conoscono sono state con il produttore Charles Duell e con il critico teatrale George Jean Nathan, il fondatore e redattore della rivista letteraria americana \"Spectator\". Nel 1920 il rapporto con Duell divenne pubblico a causa delle rivelazioni fatte ai tabloid da lui e nacque una sorta di scandalo.\nAll'inizio della seconda guerra mondiale e fino all'attacco di Pearl Harbor la Gish ha sempre mantenuto una esplicita posizione non-interventista. Era un membro attivo del Comitato Prima America, un'organizzazione anti-interventistica creata dal generale in pensione Robert E. Wood e che vedeva nel pioniere dell'aviazione Charles Lindbergh il suo principale portavoce. \nHa sempre mantenuto un rapporto molto profondo con la sorella Dorothy, cos\u00ec come con Mary Pickford, per tutta la vita.\nMorte.\nSi spense nel febbraio 1993, a 99 anni, per cause naturali, diventando cos\u00ec una delle attrici pi\u00f9 longeve in assoluto. Fu sepolta nella Saint Bartholomew's Episcopal Church, a New York, a fianco della sorella Dorothy. Lasci\u00f2 in eredit\u00e0 tutti i suoi averi (compresa la sua tenuta) alla sua carissima amica, attrice e filantropa, Helen Hayes, la quale le sopravvisse di soli diciotto giorni."}
{"id": "240447", "revid": "14894", "url": "https://it.wikipedia.org/wiki?curid=240447", "title": "Vangeli di Durhamm (MS A.II.17)", "text": ""}
{"id": "240448", "revid": "14894", "url": "https://it.wikipedia.org/wiki?curid=240448", "title": "Vangeli di Durhamm", "text": ""}
{"id": "240449", "revid": "1748973", "url": "https://it.wikipedia.org/wiki?curid=240449", "title": "Dangerous (album Michael Jackson)", "text": "Dangerous \u00e8 l'ottavo album in studio del cantante statunitense Michael Jackson, pubblicato il 26 novembre 1991 dalla Epic Records.\nL'album segna un profondo cambiamento artistico per Jackson che, con questo disco, abbandona il suo storico collaboratore Quincy Jones, che fino a quel momento aveva svolto il ruolo di produttore all'interno degli album \"Off the Wall\", \"Thriller\" e \"Bad\", e si affida ai produttori Bill Bottrell e Teddy Riley, quest'ultimo conosciuto come uno degli ideatori del new jack swing. Grazie a questo genere musicale, che rappresentava una completa novit\u00e0 nel repertorio di Jackson, l'artista riuscir\u00e0 a modernizzare i suoni e le melodie dei suoi futuri album.\nIl disco ha riscosso un grande successo commerciale in tutto il mondo e si certificano a livello mondiale oltre 45 milioni di copie, di cui 8 milioni nei soli Stati Uniti. ed \u00e8 l'album di new jack swing pi\u00f9 venduto di tutti i tempi.\nOltre ad aver ricevuto il consenso della critica e del pubblico, \"Dangerous\" \u00e8 stato premiato con numerosi riconoscimenti, tra cui il titolo di \"Miglior album pop rock dell'anno\" agli American Music Awards del 1993, \"Miglior album R&amp;B dell'anno\" ai Soul Train Music Awards del 1992 e, lo stesso anno, vinse un Grammy Award a fronte di quattro nomination (tra cui una per il brano \"Black or White\" e due per \"Jam\") come \"Best Engineered Album (Non Classical)\", assegnato ai produttori Bruce Swedien e Teddy Riley, mentre, l'anno seguente, Jackson fu onorato del prestigioso Grammy Legend Award.\nNel 2001, in occasione dei 30 anni di carriera solista di Michael Jackson, il disco \u00e8 stato ripubblicato in Special Edition e rimasterizzato in qualit\u00e0 digitale con aggiunto un booklet revisionato e con foto inedite; per via della lunga durata dell'album non sono state aggiunte nuove tracce, anche se un \"CD 2\" con vari inediti era stato realizzato e trapel\u00f2 al pubblico on line negli anni seguenti.\nNel 2003 \"Dangerous\" \u00e8 stato inserito al 115\u00ba posto all'interno della \"Definitive 200\" stilata dalla Rock and Roll Hall of Fame, che presenta i 200 migliori album di tutti i tempi, insieme a due precedenti album di Jackson, \"Off the Wall\" e \"Thriller\", collocati rispettivamente all'80\u00ba e al 3\u00ba posto.\nDescrizione.\nAntefatti.\nIl 4 gennaio 1988 la CBS Records, che deteneva il controllo di Columbia Records, Portrait Records ed Epic Records, quest'ultima l'etichetta di Jackson, venne acquisita per 2 miliardi di dollari dalla Sony Corporation creando la Sony Music.\nCirca un anno dopo, nel gennaio 1989, una volta ultimato il \"Bad World Tour\" in supporto al settimo album in studio \"Bad\", Michael Jackson decise di prendersi un periodo di pausa dalle scene musicali e di dedicarsi ad altri progetti. Il periodo sabbatico si sarebbe dovuto concludere con la pubblicazione, a fine anno, di un \"Greatest Hits\", che si sarebbero dovuto intitolare \"Decade 1979-1989\" che, a causa dello slittamento di un anno, cambi\u00f2 nome in \"Decade 1980-1990\", e che avrebbe dovuto contenere al suo interno i pi\u00f9 grandi successi del cantante fino ad allora, derivati dagli album \"Off the Wall\", \"Thriller\" e \"Bad\" oltre che alcuni successi coi Jacksons come \"Heartbreak Hotel\", demo e inediti, tra cui le cover dei brani \"Strawberry Fields Forever\" e \"Come Together\" dei Beatles. Il progetto venne per\u00f2 abbandonato perch\u00e9 la Sony Music prefer\u00ec che Jackson si dedicasse alla realizzazione di un nuovo album di solo materiale inedito.\nNel frattempo Jackson si era trasferito nel suo Neverland Ranch per cercare maggiore indipendenza dalla numerosa famiglia con la quale, prima del 1988, abitava nella villa di Hayvenhurst a Encino.\nIl 5 aprile del 1990, Michael Jackson venne invitato per la seconda volta alla Casa Bianca, questa volta dal 41\u00ba Presidente degli Stati Uniti d'America, George Bush senior, per ritirare il premio \"Entertainer of the Decade\", che ogni 10 anni viene assegnato al miglior intrattenitore del decennio.\nNel marzo del 1991, sua sorella Janet Jackson firm\u00f2 un contratto da 32 milioni di dollari con la Virgin Records facendola diventare in quel momento l'artista col contratto di maggior successo, record infranto una settimana dopo da suo fratello Michael, che strinse un accordo con l'allora capo della Sony Music, Tommy Mottola, per pi\u00f9 di 890 milioni di dollari, che si conferm\u00f2 come il pi\u00f9 redditizio nella storia della musica e all'epoca pubblicizzato come \"il contratto da un miliardo di dollari\".\nRegistrazione, composizione e collaboratori.\nLe registrazioni per \"Dangerous\" ebbero inizio a partire dal 25 giugno 1990 presso gli Ocean Way Studios e i Record One Studios a Hollywood, Los Angeles, nell'ambito di sessioni di registrazione rivelatesi le pi\u00f9 lunghe nella carriera di Jackson, grazie ai circa 16 mesi di produzione, mentre per \"Bad\" ne furono sufficienti sei. Fu il primo disco solista di Jackson non prodotto da Quincy Jones, con il quale il cantante aveva ampiamente collaborato sin dal 1979. Pertanto, l'artista lavor\u00f2 sull'album con il produttore Bill Bottrell per alcune canzoni, tra cui una prima versione del brano \"Dangerous\" con la collaborazione di Bruce Swedien, storico produttore e tecnico del suono di tutti gli album da solista del cantante alla Epic/Sony Music. Nel mezzo delle sessioni, Jackson decise di rivolgersi a Teddy Riley, all'epoca uno dei massimi esponenti nell'ambito del new jack swing e del rap che a quel tempo stava iniziando a diffondersi tra i quartieri delle grandi citt\u00e0 statunitensi.\nIl cantante spieg\u00f2 che per la scrittura e la composizione dell'album si ispir\u00f2 all'album della sorella \"Janet Jackson's Rhythm Nation 1814\", uscito nel 1989; prima di assumere Bottrell e Riley, Jackson aveva contattato Babyface e Antonio L.A. Reid, con i quali aveva sempre desiderato lavorare. Nello stesso periodo Jermaine Jackson, che aveva di recente stretto un accordo con \"LaFace Records\", si lament\u00f2 del fatto che Riley avesse abbandonato il suo progetto per dedicarsi a quello di suo fratello Michael. Jermaine sfog\u00f2 il suo disappunto dedicando in seguito la canzone \"Word to the Badd\" al fratello Michael, nella quale si parla in termini negativi di quest'ultimo.\nPer \"Dangerous\" Jackson collabor\u00f2 per la prima volta col chitarrista Slash, salito negli anni precedenti alla ribalta con la band Guns N' Roses, che suon\u00f2 un assolo di chitarra su \"Black or White\", uno all'inizio di \"Why You Wanna Trip on Me\" e poi per tutto il brano \"Give in to Me\". Riguardo alla collaborazione, il chitarrista ha dichiarato:\nPer la prima volta Jackson inser\u00ec degli intermezzi rap in alcuni brani, come il rap di Heavy D in \"Jam\" o quello di Wreckx-n-Effect in \"She Drives Me Wild\", mentre per il rap su \"Black or White\" si affid\u00f2 al suo collaboratore Bill Bottrell sotto lo pseudonimo L.T.B..\nPer le canzoni in stile gospel come \"Will You Be There\" e \"Keep The Faith\", torn\u00f2 ad affidarsi per i cori al Andra\u00e9 Crouch Singers Choir e per la scrittura della seconda al duo Glenn Ballard-Siedah Garrett, che avevano gi\u00e0 scritto per lui il pezzo di successo \"Man in the Mirror\", uno dei singoli da top 10 del precedente album \"Bad\".\nTra marzo e aprile del 1991, Jackson invit\u00f2 la cantante Madonna in studio, con la quale voleva duettare nel pezzo \"In the Closet\". La cantante per\u00f2, dopo aver ascoltato una versione demo del brano, rifiut\u00f2 la collaborazione dichiarando in seguito:\nAlla fine, dato il rifiuto di quest'ultima, Jackson chiese di registrare i cori femminili alla Principessa St\u00e9phanie di Monaco, allora lanciata verso una carriera musicale. La principessa venne accreditata nel libretto dell'album come \"Mystery Girl\" e spieg\u00f2 in seguito che il suo rimanere anonima era legato ad un concorso di MTV in cui i fan di Jackson avrebbero dovuto scoprire chi era la donna misteriosa che duettava con lui, ma alla fine i manager e la casa discografica decisero diversamente, lasciando il mistero su chi duettasse con Jackson nel pezzo per molti anni.\nL'album doveva essere originariamente composto da 18 canzoni, ma vennero in seguito ridotte a 14. Alcuni dei brani scartati, inclusi in album successivi di Jackson, sono \"Blood on the Dance Floor\", \"Superfly Sister\", \"Earth Song\" e \"Slave to the Rhythm\", mentre un'altra canzone composta da Riley, \"Joy\", venne in seguito pubblicata dai Blackstreet come singolo dal loro album di debutto, \"Blackstreet\", uscito nel 1994.La rifinitura del progetto si concluse ad Hollywood ai Larrabee North Studios il 29 ottobre del 1991.\nTitolo.\nIl disco in origine si doveva intitolare \"Black or White\" come l'omonimo singolo di lancio. La scelta del titolo iniziale nacque dal fatto che Michael Jackson desiderava rendere il suo nuovo lavoro il pi\u00f9 personale tra quelli finora realizzati, trattando gli argomenti che gli stavano pi\u00f9 a cuore, come il problema della fame nel mondo, della povert\u00e0, delle guerre e soprattutto del razzismo, con il quale Jackson ebbe a che fare personalmente durante la carriera. Successivamente l'idea fu scartata e si decise di proseguire sulla falsariga dei precedenti album, che avevano titoli di una sola parola (\"Thriller\" e \"Bad\") e, visto che in inglese esiste un'espressione di uso comune che \u00e8 \"bad and dangerous\" (cattivo e pericoloso) e che gi\u00e0 l'album precedente si intitolava \"Bad\", si opt\u00f2 nel disco che lo stava per seguire per il titolo \"Dangerous\". Entrambi gli aggettivi intendevano ironizzare sull'immagine che, secondo Jackson, i media davano di lui. Stessa ironia fu applicata nella scelta dell'immagine di copertina.\nCopertina.\nConcept.\nLa copertina di \"Dangerous\" \u00e8 un'opera surrealistica realizzata dall'illustratore Mark Ryden, all'epoca esploratore di un nuovo movimento artistico che lui stesso definiva \"surrealismo pop\". Jackson diede a Ryden alcune indicazioni di base contando sulla creativit\u00e0 dell'artista e sulla sua passione per i manifesti del circo degli Anni Trenta del XX secolo. Gli chiese di utilizzare tutto ci\u00f2 che aveva sentito dire su di lui per riempire il disegno di particolari, immagini e simboli che si rifacessero alla vita della star, costruendo una sorta di luna park visionario. Gli disse che voleva apparire misterioso e il risultato, un dipinto a smalto acrilico, non fu pronto prima di 6 mesi.\nL'artista ha spiegato cos\u00ec alcuni dettagli della lavorazione della copertina: \nDescrizione.\nL'illustrazione \u00e8 il frutto di una sovrapposizione di situazioni e ambienti diversi tra cui spiccano un teatro, un altare, un luna park, un circo e un quadro sacro. L'immagine d'insieme ricorda la facciata di un edificio in stile barocco o una casa dell'orrore, classica attrazione da luna park. Un tunnel diabolico va da sinistra a destra percorrendo un ambiente tetro, cupo e oscuro simile a una fabbrica degli orrori (forse ispirato ai suoni in apertura alla titletrack), alla quale si accede da una porta che reca un cartello rievocante le entrate dei lager nazisti, ma riportante la scritta \"Dangerous\" (pericoloso). Degli animali entrano da un lato del tunnel infernale e ne escono morti dall'altro, tranne un piccolo Michael che indossa gli abiti degli anni di \"Thriller\" e un ragazzo identificabile come l'attore Macaulay Culkin. Un tapis roulant trasporta i prodotti nocivi delle fabbriche - missili nucleari, siringhe, armi, molecole ed atomi (forse ad indicare la bomba atomica o il progresso scientifico in generale), teschi e ossa - terminando dentro a un mondo rovesciato che sembra prigioniero della fabbrica.\nTra i personaggi in primo piano si riconosce il volto di un Phineas Taylor Barnum vestito da maggiordomo, nella realt\u00e0 pioniere degli spettacoli circensi statunitensi e qui ritratto come uno dei presidenti degli Stati Uniti sulle banconote americane. Sulla sua testa \u00e8 identificabile invece l'immagine di Mihaly Meszaros, circense simbolo del circo ungherese alto poco pi\u00f9 di 83 centimetri, qui vestito dei colori primari rosso, giallo e blu, che indossa il guanto bianco di Jackson nelle esibizioni di \"Billie Jean\".\nAl centro dell'immagine, sotto una gigantesca insegna luminosa che reca il nome dell'artista, spiccano gli occhi del cantante, l'unica parte del viso dell'artista visibile in copertina, che qui sembra volersi nascondere e che si rifarebbe al cartellone con gli occhi del Dott.T.J.Eckleburg descritto nel romanzo \"Il grande Gatsby\" di Francis Scott Fitzgerald. Al di sotto si trova una serie di animali fuori proporzioni reali con al centro un pavone, animale preferito di Jackson, che era stato anche il simbolo degli ultimi album dei Jacksons. Jackson spieg\u00f2 il motivo per cui il pavone lo affascinava:\nAi lati della cornice sorgono due figure: a sinistra sta il cosiddetto \"Re-cane\", a destra una regina dalla testa di martin pescatore (probabilmente un gioco di parole dato che il nome inglese dell'uccello \u00e8 \"kingfisher\" ovvero \"re-pescatore\"). Il \"Re-cane\" ricalca parzialmente il ritratto di Napoleone Bonaparte del 1806 \"Napoleone I sul trono imperiale\" del pittore Jean-Auguste-Dominique Ingres (sarebbe un riferimento alla data di nascita del cantante, che nell'oroscopo cinese si colloca nell'anno del cane), indossa alla mano sinistra un guanto che sprigiona luce, riconoscibile come uno di quelli portati da Jackson in scena, e impugna uno scettro con la testa della \"Regina-Martin Pescatore\". Pi\u00f9 in alto si trova una delle scimmie alate dal film \"Il mago di Oz\", mentre pi\u00f9 in basso \u00e8 collocato un piccolo Cupido che guarda quattro pesci, che rappresentano le quattro stelle principali della costellazione dei Pesci, che trasportano altrettanti putti. Nella diagonale opposta a Cupido \u00e8 presente la statua della Venere di Botticelli, sotto la quale si trova l'altra figura importante tra quelle ai bordi, cio\u00e8 la regina con la testa di martin pescatore nella postura e adorna dei simboli di potere con i quali nell'iconografia reale tradizionale vennero ritratte le regine d'Inghilterra Elisabetta I, Elisabetta II e Vittoria. La regina impugna uno scettro con la mano destra e nella sinistra sorregge il globo del sovrano, simboleggiante la sovranit\u00e0 del re sulla Terra. Due uccelli, forse una coppia di Ibis, sollevano il mantello della regina scoprendo gli ingranaggi di un meccanismo complicato che termina con due amanti in una bolla, particolare ripreso dal \"Trittico del Giardino delle delizie\" di Hieronymus Bosch, artista simbolo del lavoro di Mark Ryden.\nSopra gli occhi di Michael Jackson \u00e8 situata una scimmia incoronata, la scimmia sacra simbolo primitivo africano, che rappresenta le origini dell'artista ma che \u00e8 anche un personaggio dell'Induismo chiamato Hanumat, un v\u0101nara personificazione di saggezza, devozione, fede, giustizia, onest\u00e0 e forza. La scimmia ha le sembianze di Bubbles, lo scimpanz\u00e9 che visse con Jackson al Neverland Ranch dopo che la star lo salv\u00f2 da un centro per la ricerca sul cancro che faceva test sugli animali. Sullo sfondo, dietro la testa di P.T.Barnum, si intravede una piccola immagine del cantante cos\u00ec come appariva nel 1984, e poco pi\u00f9 sopra la testa di un bambino met\u00e0 nero e met\u00e0 bianco, riferimento ai due colori avuti dalla pelle dell'artista nel tempo. A sinistra della porta la mano di una statua sorregge una bambina con un teschio tra le braccia. La mano ricorda quella del cantante per i tre cerotti applicati ai polpastrelli e per le macchie presenti nel palmo (vitiligine), ciascuna a forma di un continente a formare un atlante, e un numero \"7\", che l'artista ha dichiarato essere il suo preferito, impresso sul polso. Quando l'album fu pubblicato nel 1991, Jackson non aveva ancora parlato pubblicamente della sua malattia della pelle (lo avrebbe fatto in un'intervista con Oprah Winfrey solo nel 1993). Il teschio nelle mani della bambina potrebbe invece rappresentare la nascita della civilt\u00e0 (secondo la teoria afrocentristica l'Africa sarebbe infatti la \"culla\" dell'umanit\u00e0).\nNel libro \"Man in the Music: The Creative Life and Work of Michael Jackson\" l'autore Joseph Vogel descrive la copertina di \"Dangerous\" con queste parole:\nI Brani.\nLato A.\nL'album si apre con un forte suono di vetri infranti che introduce l'inizio della traccia d'apertura, \"Jam\". Il pezzo, caratterizzato da uno stile new jack swing, fonde le sonorit\u00e0 della urban music e il ritmo della cultura hip-hop, a cui si aggiunge la performance rap di Heavy D verso il finale. Il testo del brano tratta dei problemi legati ad una societ\u00e0 in progressivo degrado e Jackson fa riferimento a vicende di natura personale, come il suo rapporto con il fratello Jermaine. Il brano che segue, \"Why You Wanna Trip on Me\", di genere rock, \u00e8 introdotto da un assolo di chitarra piuttosto lungo, eseguito da Slash dei Guns N' Roses (che compare pi\u00f9 volte all'interno del disco, in particolare in \"Black or White\" e \"Give In to Me\"). La canzone evoca problematiche risalenti ai tempi di \"Bad\", quando Michael Jackson ebbe a che fare per la prima volta con i tabloid e il gossip sulla sua immagine; si scaglia contro i mass media, troppo attenti, secondo lui, a seguire e scandagliare la vita delle star piuttosto che a sensibilizzare la gente verso i disagi del mondo. Si passa quindi dai forti suoni rock del finale di questo brano ad un dolce suono di pianoforte, che introduce le atmosfere sensuali e misteriose di \"In the Closet.\" Il brano si caratterizza per la voce di donna che accompagna il cantante (che nella versione singolo appartiene alla Principessa Stefania di Monaco, mentre nel video \u00e8 quella di Naomi Campbell), per i rumori di portiere sbattute e di metallo spaccato e, soprattutto, per il testo, ritenuto uno dei pi\u00f9 sessualmente allusivi di \"Dangerous\". La canzone parla di una relazione tra due persone che va mantenuta segreta, come intuibile dal ritornello \u00abA vow to just keep it in the closet\u00bb (un giuramento di tenerlo segreto). Il ritmo di \"In the closet\" viene interrotto da suoni di clacson e allarmi di macchine che aprono la up-tempo \"She Drives Me Wild\", anch'essa a carattere sessuale, per arrivare a \"Remember the Time\", una canzone d'amore simile alle ballate romantiche degli album precedenti come \"The Way You Make Me Feel\" tanto per il ritmo, in stile new jack swing contaminato dal funky e dall'R&amp;B, che per il testo, nel quale Jackson interpreta un uomo che cerca di far ricordare ad una donna il loro vecchio amore, come recitano le prime frasi \u00abDo you remember when we fell in love...\u00bb (ti ricordi, quando ci siamo innamorati...). Andando avanti l'album passa a un beat convulso ed elettronico con \"Can't Let Her Get Away\", che a partire dal secondo ritornello \u00e8 esaltato dal beatbox del cantante.\nLa settima traccia dell'album \u00e8 \"Heal the World\". Scritta e composta da Michael Jackson, \u00e8 la canzone di cui l'artista si dichiara pi\u00f9 orgoglioso, come spiegato in una chat via Internet nel 2001, ed \u00e8 principalmente a sfondo sociale, molto simile a \"Man in the Mirror\" del 1988, incentrata sui temi della povert\u00e0, della fame nel mondo e della fratellanza fra i popoli. Per il messaggio di pace che esprime, \u00e8 divenuta una delle canzoni pi\u00f9 famose ed apprezzate di Michael Jackson.\nLato B.\nIl brano che segue e che apre il Lato B \u00e8 la hit \"Black or White\", caratterizzata da un amalgama di dance pop, rap e hard rock e sostenuto nell'intro dalla chitarra di Slash. L'album continua con \"Who Is It\", una malinconica ballata noir il cui tema \u00e8 una storia d'amore finita male nella quale un uomo scopre l'infedelt\u00e0 della propria donna ed \u00e8 costantemente angosciato e desideroso di capire a tutti i costi con quale persona \u00e8 stato tradito: \u00abWho is it? Is it a friend of mine? Who is it? Is it my brother? Who is it? Somebody hurts my soul\u00bb (Chi \u00e8? \u00c8 un mio amico? Chi \u00e8? \u00c8 mio fratello? Chi \u00e8? Qualcuno ferisce la mia anima). \u00c8 l'assolo di Slash a sorreggere anche la base di \"Give In to Me\", una potente power ballad, mentre avviene un cambio di stile con le due ballate sullo sfondo di melodie gospel e soul, \"Will You Be There\" e \"Keep the Faith\", introdotte da un segmento della Sinfonia n\u00ba9 di Beethoven eseguito dalla Cleveland Orchestra. La prima \u00e8 una preghiera di conforto e forza per la capacit\u00e0 di superare gli ostacoli, dove l'artista confessa anche le sue debolezze e i suoi dubbi, mentre la seconda delle due \u00e8 un'esortazione all'ascoltatore ad avere sempre fiducia nelle proprie capacit\u00e0 personali nonostante le difficolt\u00e0 poste dalla vita.\nLa tredicesima traccia, \"Gone Too Soon\", \u00e8 una poesia dedicata a Ryan White, un giovane stroncato dall'AIDS che aveva conosciuto Jackson prima di morire, e si presenta come una struggente riflessione sulla brevit\u00e0 della vita. L'album si chiude con la title track, \"Dangerous\", introdotta da rumori che sembrano provenire da una fabbrica: particolare \u00e8 la voce di Jackson, che sussurra per quasi tutta la durata della canzone, e solo nel ritornello raggiunge i suoi tipici acuti con alcuni scat vocali. Nel brano Jackson immagina di affrontare un amore \"maledetto\", una relazione pericolosa da cui il cantante tormentato vorrebbe fuggire, riuscendoci per\u00f2 difficilmente perch\u00e9 troppo affascinato dalla donna in questione. Jackson aveva gi\u00e0 in passato affrontato tali tematiche in stile noir nei pezzi \"Heartbreak Hotel\", \"Billie Jean\" e \"Dirty Diana\".\nPubblicazione e successo commerciale.\n\"Dangerous\" venne pubblicato il 26 novembre del 1991 e debutt\u00f2 direttamente in vetta alla Billboard 200 con 326.500 copie vendute nel corso della prima settimana, rimanendo per 4 settimane al primo posto e per 117 settimane all'interno della classifica. L'album si conferm\u00f2 in poco tempo come il disco pi\u00f9 venduto del 1992 e vendette oltre 32 milioni di copie in breve tempo, di cui 8 milioni vendute nei soli Stati Uniti d'America, dove \u00e8 stato certificato otto volte disco di platino dalla Recording Industry Association of America.\nNel resto del mondo, l'album \u00e8 riuscito a raggiungere la vetta delle classifiche in Australia, Francia, Paesi Bassi, Giappone, Spagna e Svizzera. In Italia si ferm\u00f2 alla 2\u00aa posizione, ma ebbe comunque un buon riscontro di vendite, rivelandosi il 6\u00ba album pi\u00f9 venduto dell'anno e ricevendo il disco di diamante dalla FIMI. Nel Regno Unito, \"Dangerous\" rimase al primo posto della Official Albums Chart per soli sette giorni, ma in compenso rimase in classifica per 96 settimane, totalizzando una vendita di 2.100.000 copie, e a seguito di ci\u00f2, la Official Charts Company gli attribu\u00ec 7 dischi di platino.\nDopo la morte di Michael Jackson, avvenuta il 25 giugno 2009, tutti i suoi album, singoli e raccolte aumentarono esponenzialmente le vendite e anche \"Dangerous\" rientr\u00f2 ai primi posti delle classifiche mondiali.\nCon pi\u00f9 di 45 milioni di copie vendute nel mondo \u00e8 ancora oggi uno degli album pi\u00f9 venduti di tutti i tempi per un artista solista.\nAccoglienza.\n\"Dangerous\" \u00e8 stato ben accolto dalla critica musicale e ha ricevuto un'ottima accoglienza anche da parte di siti di recensioni e riviste musicali. Il settimanale \"Q\", la \"Virgin Encyclopedia\" e \"Rolling Stone\" hanno assegnato al disco un voto di 4 stelle su 5, lodando e sostenendo la svolta artistica compiuta da Jackson. Il critico Robert Christgau ha identificato l'album come uno dei migliori e pi\u00f9 sperimentali di Michael Jackson, assegnandogli una \"A-\" aggiungendo che, per certi versi, \u00abrimane fedele e coerente ai lavori dell'artista dai tempi di \"Off the Wall\"\u00bb. Alan Light del \"Rolling Stone\" sostiene che, grazie a \"Dangerous\", \u00abJackson non \u00e8 pi\u00f9 un bambino, \u00e8 un vero e proprio artista che riesce a raggiungere la trascendenza attraverso la sua prestazione vocale.\u00bb Light ha inoltre notato come \"Dangerous\" sia riuscito \u00aba compiere l'impossibile sfida di eguagliare \"Thriller\"\u00bb. Stephen Thomas Erlewine di AllMusic ha descritto l'album come \u00abuna scelta pi\u00f9 audace e nitida di \"Bad\"\u00bb.\nIl critico Joseph Vogel argu\u00ec come per Michael Jackson \"Dangerous\" soddisfacesse al meglio le aspettative dei fans, che attendevano il ritorno di Jackson sulle scene musicali da pi\u00f9 di quattro anni, elogiandone soprattutto le qualit\u00e0 sonore e apprezzando le influenze urban, hip-hop e rap. Nella sua recensione Vogel ha cos\u00ec scritto: \u00ab\"Dangerous\" \u00e8 sicuramente un meritevole ricordo di Jackson. Non c'\u00e8 dubbio. Di volta in volta, la sua voce diventa sempre pi\u00f9 grintosa, ossessionante. Non \u00e8 solo diventato l'album pi\u00f9 personale del cantante fino ad oggi, ma \u00e8 un'Odissea musicale abbagliante: il lavoro di un artista impegnatosi con il mondo che lo circonda, e quello dentro di lui, come mai prima d'ora\u00bb. Vogel ha inoltre confrontato l'album con \"Nevermind\" dei Nirvana sottolineando che \u00abSe \"Nevermind\" \u00e8 un'opera psichedelica incentrata sul punk rock e sul grunge, \"Dangerous\" affonda le sue radici nel R&amp;B e nel new jack swing. Eppure entrambi presentano un sorprendente senso di alienazione, con molti brani che fungono come una sorta di poesia confessionale. Contengono una vasta gamma di ganci pop orecchiabili e ritornelli, mentre le tracce d'apertura si mescolano con suoni metropolitani.\u00bb\nVogel ha poi spiegato come gli elementi sonori di \"Dangerous\" fossero tra i pi\u00f9 innovativi di qualsiasi altro album dell'epoca e abbiano contribuito a ridefinire il modo di concepire la musica pop.\nAccuse di plagio.\nNel maggio del 1992 il cantautore italiano Al Bano fece causa a Michael Jackson avanzando accuse di plagio contro la popstar: il cantante pugliese infatti, ritenendo che il brano del cantante \"Will You Be There\" fosse un plagio di \"I Cigni di Balaka\", canzone di Carrisi e Romina Power del 1987, denunci\u00f2 Jackson.\nA seguito di ci\u00f2, l'album \"Dangerous\" (in cui era contenuto il brano in questione) venne sequestrato in tutta Italia dalla pretura civile di Roma con un'ordinanza del 21 dicembre del 1994, revocata in seguito dalla prima sezione del Tribunale. Nel gennaio 1995 la Sony Music, titolare dei diritti del brano di Jackson, conveniva dinanzi al Tribunale di Milano e Al Bano, Michael Jackson, la Fortissimo, la Mijac e la SIAE chiedendo, previo accertamento dell'insussistenza del plagio, la revoca del provvedimento cautelare. Tutti i convenuti si costituivano in giudizio all'udienza dell'11 aprile 1995. Respinta dal giudice istruttore la richiesta di sospensione del procedimento, da un lato Al Bano proponeva la causa di merito innanzi al Tribunale di Roma, dall'altro Michael Jackson veniva raggiunto da un decreto di citazione a giudizio per il reato di plagio, il cui dibattimento iniziava dinanzi al Pretore Penale di Roma il 25 settembre 1995. Dopo aver espresso la sua disponibilit\u00e0 ad essere interrogato in merito in Italia, nel 1997 Jackson si present\u00f2 a sorpresa al processo in corso a Roma, nell'aula numero cinque della Pretura di piazzale Clodio, rilasciando una dichiarazione spontanea in cui si diceva innocente e in cui affermava di non conoscere il \"maestro\" Al Bano.Nel marzo 1997 la prima sezione del Tribunale di Roma revocava l'ordinanza cautelare di tre anni prima: nella motivazione del provvedimento, i giudici scrissero: \u00abManca, allo stato degli atti, una prova attendibile e convincente che Jackson abbia avuto conoscenza del brano musicale realizzato da Al Bano. Enti statunitensi deputati al deposito delle opere musicali, conformi sostanzialmente alla SIAE, hanno escluso che il brano di Al Bano Carrisi sia mai stato pubblicato e diffuso negli Stati Uniti d'America\u00bb.\nI periti stabilirono successivamente che le due canzoni avevano 37 note di seguito identiche nel ritornello, e quindi il plagio sussisteva. L'11 maggio 1997, il Pretore Penale di Roma Mario Frigenti condann\u00f2 Michael Jackson a pagare una somma di 4 milioni di lire per il delitto di plagio ma gli furono concesse le attenuanti, la sospensione della pena e la non menzione; inoltre non venne esaudita la richiesta di Carrisi di ricevere come indennizzo per i danni subiti 5 miliardi di lire.Il 20 novembre 1997 la prima sezione del Tribunale civile di Milano stabil\u00ec che non c'era stato un plagio vero e proprio da parte di Jackson, ma che il suo pezzo e quello di Al Bano erano entrambi \u00abprivi di originalit\u00e0\u00bb, in quanto entrambi vagamente ispirati da vecchi pezzi blues americani, tra cui \"Bless You for Being an Angel\", una musica molto popolare tipica degli indiani d'America, all'epoca sprovvisto di diritti di copyright.\nAl Bano fu tenuto a risarcire le spese legali sostenute dalla Sony Music. Alla popstar furono addebitate invece le spese processuali. \nIn una biografia non ufficiale di Jackson si riporta che i due si promisero di realizzare in seguito un concerto insieme a favore dei bambini maltrattati nel mondo. Il concerto per\u00f2 non ebbe mai luogo in quanto poco dopo Jackson fu colpito dalle accuse di pedofilia. Il 14 marzo 2001 si concluse anche il procedimento penale di Roma: i giudici della III sezione della Corte d'Appello di Roma ribaltarono la sentenza di primo grado del maggio 1999, assolvendo Michael Jackson dal reato di plagio \u00abperch\u00e9 il fatto non sussiste\u00bb. Durante il periodo del processo la Sony Music, per non registrare un calo delle vendite, rimise l'album subito in commercio in Italia, ma senza la canzone incriminata e con la pagina del libretto dove si trovava il testo di \"Will You Be There\" completamente bianca. Questa versione divent\u00f2 presto un pezzo da collezione per i fans di Jackson di tutto il mondo. In seguito, a processo ultimato, la Sony rimise in vendita l'album nella sua versione originale anche in Italia.\n\"Dangerous World Tour\".\nIl \"Dangerous World Tour\" \u00e8 stato il secondo tour mondiale da solista di Michael Jackson, realizzato per promuovere l'album \"Dangerous\". Il tour \u00e8 iniziato il 27 giugno 1992 a Monaco di Baviera, in Germania, di fronte ad un pubblico di 75.000 persone, e si \u00e8 concluso l'11 novembre del 1993 a Citt\u00e0 del Messico con cinque concerti sold out da 100.000 persone a serata per un totale di 500.000 spettatori. La serie di concerti ha fatto tappa anche in Italia: prima a Roma il 4 luglio 1992 e poi a Monza il 6 e 7 luglio 1992.\nIl totale dei ricavati di Jackson fu donato in beneficenza alla \"Heal the World Foundation\" in favore dei bambini bisognosi. Nel 1993 il tour fu sospeso a met\u00e0 per le false accuse di pedofilia a carico di Jackson ma ebbe comunque un ottimo successo registrando 4 milioni di spettatori. Nel 2005 \u00e8 stato pubblicato il DVD (unico DVD live di Jackson in commercio fino all'uscita di \"Michael Jackson Live at Wembley July 16, 1988\" nel 2012) con la registrazione del concerto del 1\u00ba ottobre 1992 svoltosi a Bucarest in Romania, e chiamato \"\".\nOut-takes.\nLe canzoni scartate sono pi\u00f9 di 50. Qui di seguito sono elencate, in ordine alfabetico, alcune di quelle conosciute e, tra parentesi, \u00e8 indicato se sono state pubblicate negli anni seguenti in una raccolta, in un album postumo o trapelate on line:"}
{"id": "240453", "revid": "1494169", "url": "https://it.wikipedia.org/wiki?curid=240453", "title": "Gleno", "text": ""}
{"id": "240458", "revid": "1226", "url": "https://it.wikipedia.org/wiki?curid=240458", "title": "Signori della guerra", "text": ""}
{"id": "240467", "revid": "599013", "url": "https://it.wikipedia.org/wiki?curid=240467", "title": "Guardia del corpo", "text": "Una guardia del corpo (colloquialmente guardaspalle , gorilla) \u00e8 una persona che presta la propria attivit\u00e0 a tutela dell'integrit\u00e0 fisica o della privatezza di un'altra persona. \nStoria.\nNell'impero ellenistico la funzione di protezione della persona del sovrano era chiamata somatofilachia ed era svolta da persone di fiducia espressamente scelte dal monarca, che li ricompensava spesso con un ruolo o una carica pubblica.\nNell'antica Roma la guardia del corpo del re si chiamava \"satelles\" (\"satellites\" al plurale), mentre quella dell'imperatore componeva la guardia pretoriana: il prefetto del pretorio ne gestiva l'operato e, in una fase di decadenza, orientava la stessa successione al trono. Una funzione amministrativa fu l'evoluzione della gestione della casa e della sicurezza del monarca anche per il maggiordomo di palazzo dei re Franchi. Per ci\u00f2 che invece riguarda il rintracciamento moderno relegato alla professione della figura, uno sviluppo importante si ebbe nella storia degli Stati Uniti d'America dove molti coloni europei e carovane giungendo in suolo statunitense durante la conquista dell'Ovest ingaggiarono tali soggetti; un caso famoso fu quello di Abraham Lincoln e del ruolo della \"\"Pinkerton National Detective Agency\".\nCaratteristiche.\nMolto spesso si tende a generalizzare l\u2019operato della guardia del corpo, le reazioni variano con il variare della tipologia di persone da proteggere: maggiore il rischio, maggiore la reazione al pericolo; al contrario, minore il rischio, si concede maggior spazio sempre nella salvaguardia della persona da proteggere.\nIl lavoro richiede una certa preparazione strategica e tattica; si effettuano controlli, ispezioni, sopralluoghi, si formulano ipotesi sull'azione al fine di evitare ogni forma di pericolo alla persona da proteggere. Nel contempo deve essere pronto ad intervenire e a tal proposito si serve prevalentemente di tattiche di autodifesa e di combattimento corpo a corpo (ad esempio, addestramento alle arti marziali); talvolta possono anche essere impiegati strumenti da difesa, piccoli oggetti contundenti o, se necessario, anche spray al gas OC a base di capsicum per rendere temporaneamente innocuo l'assalitore, ed anche armi da fuoco, sebbene non sempre le leggi locali prevedano tale possibilit\u00e0.\nCasi d'impiego.\nTipicamente si ricorre ai servizi delle guardie del corpo quale strumento di difesa personale per svariati motivi: oltre che per difesa contro minacce e pericoli vi si ricorre anche, ad esempio, per allontanare le attenzioni, talvolta ossessive e moleste, di fan o di giornalisti nel caso di personaggi famosi - detti nel linguaggio comune \"Very Important Person\"\" - come cantanti o attori.\nSolitamente le guardie del corpo sono gestite attraverso determinate imprese nel campo della sicurezza privata, che offrono a chiunque servizi a tutela della propria incolumit\u00e0 personale, dove ci\u00f2 sia permesso dalla legge.\nNel mondo.\nItalia.\nIn Italia l'attivit\u00e0 guardia del corpo non \u00e8 regolamentata da alcuna norma, anzi l'attivit\u00e0 \u00e8 pratica illegale secondo la legge, poich\u00e9 la sua funzione e i suoi compiti sono \u2013 secondo la legge italiana \u2013 di esclusiva competenza delle forze di polizia italiane; in particolare la protezione dell'incolumit\u00e0 personale \u00e8 demandata all'Ufficio centrale interforze per la sicurezza personale e al Servizio centrale di protezione, diversamente l'esercizio dell'attivit\u00e0 di guardia del corpo integrerebbe il reato di usurpazione di funzioni pubbliche. \nL'unica norma che consente il ricorso alla forza privata \u00e8 il testo unico delle leggi di pubblica sicurezza, nella parte in cui disciplina la figura delle guardie giurate e degli istituti di vigilanza privata, limitatamente alla tutela di beni mobili o immobili, appartenenti a enti pubblici o privati.\nRussia.\nLa modella russa Anna Loginova \u2013 uccisa nel 2007 mentre tentava di impedire il furto della sua autovettura \u2013 ha fondato un'agenzia di guardie del corpo tutta femminile, in quanto sosteneva che avere una guardia del corpo di sesso femminile desse meno nell'occhio di un uomo."}
{"id": "240468", "revid": "729019", "url": "https://it.wikipedia.org/wiki?curid=240468", "title": "Moti di Stonewall", "text": "I moti di Stonewall, chiamati anche nel loro insieme dal movimento gay statunitense rivolta di Stonewall o semplicemente Stonewall, furono una serie di violenti scontri fra gruppi di omosessuali e la polizia a New York. Il primo scontro avvenne la notte del 27 giugno 1969 poco dopo l'1:20, quando la polizia irruppe nello Stonewall Inn, un bar gay in Christopher Street nel Greenwich Village, un quartiere del distretto di Manhattan a New York.\nViene considerato simbolicamente il momento di nascita del movimento di liberazione gay moderno in tutto il mondo. Per questo motivo il 28 giugno, e in generale il mese di giugno, \u00e8 stato scelto dal movimento LGBT come data della \"giornata mondiale dell'orgoglio LGBT\" o \"Gay pride\". Simbolo dei moti di Stonewall \u00e8 diventata la donna transessuale Sylvia Rivera, che si dice abbia iniziato la protesta gettando una bottiglia contro un poliziotto.\nStoria.\nContesto.\nLe incursioni della polizia nei bar gay e nei night club facevano regolarmente parte della vita gay nelle citt\u00e0 degli USA fino agli anni sessanta, quando cominciarono a essere meno frequenti nelle citt\u00e0 principali. Si ritiene che il declino di queste retate possa essere attribuito a una serie di azioni legali e all'aumentata resistenza da parte del \"movimento omofilo\". Prima del 1965, l'identit\u00e0 dei presenti al momento della retata veniva registrata dalla polizia e, in alcune occasioni, veniva anche pubblicata sui quotidiani. All'epoca, la polizia usava tutti i motivi che riusciva a escogitare per giustificare un arresto con accuse di \"indecenza\", tra cui baciarsi, tenersi per mano, indossare abiti del sesso opposto o anche il semplice essersi trovati nel bar al momento dell'irruzione.\nNel 1965 John Lindsay, esponente del Partito Repubblicano, venne eletto sindaco di New York con una piattaforma riformatrice; Dick Leitsch divenne presidente della Mattachine Society a New York, nello stesso periodo; Leitsch era considerato relativamente militante rispetto ai suoi predecessori, e credeva nelle tecniche di azione diretta comunemente usate da altri gruppi per i diritti civili degli anni 1960.\nAll'inizio del 1966, a causa delle lamentele della Mattachine, era cambiata la consuetudine per cui la polizia stava in strada anche per incastrare i gay e accusarli di atteggiamenti osceni. Il commissario Howard Leary, istru\u00ec le forze di polizia perch\u00e9 non adescassero i gay per spingerli a infrangere la legge; richiese inoltre che ogni poliziotto in borghese avesse un civile come testimone quando veniva arrestato un gay. Ci\u00f2 pose quasi fine al cosiddetto \"entrapment\" (la pratica dell'adescamento con lo scopo di arrestare) dei gay a New York.\nNello stesso anno, allo scopo di sfidare la \"State Liquor Authority\" (SLA) sulle sue politiche circa i bar gay, Dick Leitsch condusse un \"sip in\" (il termine deriva da \"sit in\", e \"sip\" significa \"sorseggiare\"). Leitsch aveva avvisato la stampa e progettato un incontro in un bar con altri due uomini gay (un bar poteva vedersi revocata la sua licenza di vendita dei liquori se serviva da bere volontariamente a un gruppo di tre o pi\u00f9 omosessuali); per verificare la politica della SLA sulla chiusura dei bar. Quando il barista del Julius li mand\u00f2 via, essi reclamarono davanti alla commissione cittadina per i diritti umani. A seguito del \"sip in\", il presidente della SLA dichiar\u00f2 che il suo dipartimento non proibiva la vendita di liquori agli omosessuali.\nInoltre, l'anno seguente, due distinte sentenze giudiziarie dichiararono che erano richieste \"prove sostanziali\" per poter revocare una licenza per gli alcolici. I baci tra due uomini non erano pi\u00f9 considerati comportamento indecente. Il numero di bar gay a New York crebbe stabilmente dopo il 1966.\nNonostante tali aperture, John D'Emilio, storico gay statunitense, fa notare che la citt\u00e0 era nel mezzo di una campagna per l'elezione del sindaco e John Lindsay, che aveva perso le primarie del suo partito, aveva motivo di chiedere un repulisti dei bar della citt\u00e0. Lo Stonewall Inn forniva pretesti per un intervento della polizia: operava senza licenza per i liquori, aveva legami con il crimine organizzato, e forniva dei \"go-go boys\" scarsamente abbigliati come intrattenimento.\nIl vice ispettore Seymour Pine, che guid\u00f2 l'incursione nel bar della prima notte, sostenne che gli venne ordinato di chiudere lo Stonewall Inn perch\u00e9 era il luogo principale ove raccogliere informazioni sugli uomini gay che lavoravano a Wall Street: un incremento nel numero di furti organizzati in aziende di intermediazione di Wall Street aveva portato la polizia a sospettare che dietro a questi furti ci fossero gay che venivano ricattati.\nGli avventori dello Stonewall erano abituati a queste retate e il personale era generalmente in grado di riaprire il bar nella notte stessa o in quella seguente. Su cosa rese diversa questa irruzione ci sono due spiegazioni:\nDiversi fattori differenziano la retata che si svolse il 28 giugno da altri simili allo Stonewall Inn. Generalmente, il sesto distretto avvisava i gestori dello Stonewall Inn prima delle retate, che si compivano abbastanza presto la sera, in modo da permettere il normale ritorno agli affari per le ore di punta della notte.\nI fatti.\nApprossimativamente all'1 e 20 di notte, molto pi\u00f9 tardi del solito, otto ufficiali del primo distretto, dei quali solo uno era in uniforme, entrarono nel bar di Christopher Street. Gran parte degli avventori fu in grado di sfuggire all'arresto, poich\u00e9 gli unici arrestati furono \"coloro i quali si trovavano privi di documenti di identit\u00e0, quelli vestiti con abiti del sesso opposto, e alcuni o tutti i dipendenti del bar\"\".\nI dettagli su come ebbe inizio la rivolta variano. Secondo un resoconto, Sylvia Rivera scagli\u00f2 una bottiglia contro un agente, dopo essere stata pungolata con un manganello. Un'altra versione dichiara che Storm\u00e9 DeLarverie, una donna lesbica, trascinata verso un'auto di pattuglia, oppose resistenza, incoraggiando cos\u00ec la folla a reagire. Comunque sia, la mischia si accese in mezzo alla folla, che presto sopraffece la polizia. Intontiti, i poliziotti si ritirarono all'interno del bar. Il cantante Dave Van Ronk, che stava passeggiando nella zona, venne afferrato dalla polizia, trascinato nel bar e picchiato. Gli attacchi della folla non cessavano. Alcuni cercarono di appiccare il fuoco al bar. Altri usarono un parchimetro come ariete per costringere gli agenti a uscire. La notizia della rivolta si diffuse rapidamente e molti residenti, cos\u00ec come gli avventori dei bar vicini, accorsero sulla scena.\nNel corso della notte la polizia isol\u00f2 molti uomini gay e spesso li picchi\u00f2. Solo nella prima notte vennero arrestate 13 persone e vennero feriti quattro agenti di polizia, oltre a un numero imprecisato di dimostranti. Si sa comunque che almeno due dimostranti vennero picchiati selvaggiamente dalla polizia. Bottiglie e pietre vennero lanciate dai dimostranti che scandivano lo slogan \"\"Gay Power!\". La folla, stimata in 2.000 persone, battagli\u00f2 contro oltre 400 poliziotti.\nLa polizia invi\u00f2 rinforzi composti dalla Tactical Patrol Force, una squadra anti-sommossa originariamente addestrata per contrastare i dimostranti contro la Guerra del Vietnam. Le squadre anti-sommossa arrivarono per disperdere la folla, ma non riuscirono nel loro intento e vennero bersagliate da pietre e altri oggetti. A un certo punto si trovarono di fronte a una fila di drag queen che le prendeva in giro cantando:\nAlla fine la situazione si calm\u00f2, ma la folla ricomparve la notte successiva. Le schermaglie tra rivoltosi e polizia proseguirono fino alle 4 del mattino.\nIl terzo giorno di rivolta si svolse cinque giorni dopo la retata allo Stonewall Inn. In quel mercoled\u00ec, 1.000 persone si radunarono al bar e causarono gravi danni. La rabbia contro il modo in cui la polizia aveva trattato i gay nei decenni precedenti affior\u00f2 in superficie. Vennero distribuiti volantini con la scritta \"Via la mafia e gli sbirri dai bar gay!\".\nConseguenze.\nLa comunit\u00e0 creata dalle organizzazioni omofile dei due decenni precedenti aveva creato l'ambiente perfetto per la nascita del Movimento di liberazione gay. Per la fine di luglio a New York si form\u00f2 grazie anche a Marsha P. Johnson il Gay Liberation Front (GLF), e per la fine dell'anno il GLF comparve in citt\u00e0 e universit\u00e0 di tutti gli USA.\nOrganizzazioni simili vennero presto create in tutto il mondo: Canada, Francia, Regno Unito, Germania, Belgio, Paesi Bassi, Australia e Nuova Zelanda. In Italia, dove un movimento omofilo che preparasse il terreno non era mai esistito, si dovette aspettare fino al 1971.\nL'anno seguente, in commemorazione dei moti di Stonewall, il GLF organizz\u00f2 una marcia dal Greenwich Village a Central Park. Tra i 5.000 e i 10.000 uomini e donne vi presero parte. Da allora, molte celebrazioni del gay pride in tutto il mondo scelgono il mese di giugno per le parate e gli eventi che commemorano \"la caduta della forcina che si ud\u00ec in tutto il mondo\"\"."}
{"id": "240475", "revid": "163662", "url": "https://it.wikipedia.org/wiki?curid=240475", "title": "Medioevo ellenico", "text": "La storiografia moderna chiama Medioevo ellenico o secoli oscuri o et\u00e0 oscura (\"dark age\", nell'espressione inglese originaria) o anche et\u00e0 geometrica, il periodo nella storia della Grecia antica che si apre con l'invasione dei Dori e la fine della civilt\u00e0 micenea e si prolunga fino alla nascita delle poleis e all'et\u00e0 di Omero (circa dal XII all'VIII secolo a.C.).\nLa distruzione della civilt\u00e0 micenea dovuta forse all'invasione dei popoli del Mare, e la successiva discesa dei Dori in Grecia segnano l'inizio di un periodo di transizione che inizia intorno al 1200 a.C. e si prolunga fino all'800 a.C.\nLa popolazione dorica si stanzi\u00f2 principalmente in Peloponneso, Epiro, Focide, Etolia e a Creta.\nSi ampliarono i flussi migratori verso le isole e le coste dell'Asia Minore spopolando la Grecia: vennero fondate citt\u00e0 come Efeso e Mileto. Si ebbe una diminuzione degli scambi commerciali esterni alle mura cittadine, un ritorno alla pastorizia e la scomparsa della scrittura, dell'architettura e dell'economia di palazzo micenea: tutte le attivit\u00e0 rinacquero a livello locale. Tutto questo comport\u00f2 una radicale riforma delle istituzioni.\nUn Medioevo greco.\nL'espressione \"secoli oscuri\" divenne popolare con i libri \"The Dark Age\" (1971) di Anthony Snodgrass e \"The Greek Dark Ages\" (1972) di R.A. Desborough. In quest'epoca la fine del XIII secolo a.C. appariva come l'irrimediabile tracollo della civilt\u00e0 micenea, che venne conosciuta come \"la catastrofe\". Al contrario l'VIII secolo a.C. sembrava una vera e propria epoca rinascimentale per la Grecia. Secondo Desborough, questo ritrarsi si spiegava con grandi fenomeni di invasione, mentre Snodgrass si mostrava pi\u00f9 prudente; entrambi comunque tracciavano un quadro apocalittico del periodo: calo demografico drammatico, perdita della scrittura e delle tecniche architettoniche, povert\u00e0, ecc.\nIn effetti i grandi palazzi micenei furono distrutti da incendi a Micene stessa, a Tirinto, a Pilo e a Tebe. Ad eccezione di Creta, non furono pi\u00f9 intraprese grandi costruzioni in pietra e le grandi tombe collettive furono sostituite da tombe individuali, molto pi\u00f9 modeste, o dal rito dell'incinerazione. La lavorazione del bronzo scomparve, a causa della mancanza di contatti con l'esterno necessari per l'importazione del rame e dello stagno, si svilupp\u00f2 per\u00f2 la produzione del ferro. Rimase come traccia materiale della cultura dell'epoca solo la ceramica, con lo stile definito geometrico: per questo motivo, per designare questo periodo, si \u00e8 diffusa l'espressione et\u00e0 geometrica, alternativa a \"Medioevo ellenico\". La Lineare B spar\u00ec dovunque tranne che a Cipro; successivamente venne adottato l'alfabeto fenicio, che permise la trascrizione dell'apparato mitologico-religioso-culturale elaborato nel medioevo ellenico. \nInfine grandi regioni si trovarono quasi del tutto spopolate, come la Laconia e la Messenia e alcune popolazioni cessarono di coltivare la terra e si dedicarono esclusivamente all'allevamento.\nLa rivalutazione storiografica.\nA partire dall'epoca di Snodgrass e di Desborough, gli storici si mostrano oggi molto pi\u00f9 prudenti rispetto ad un quadro che non manca di richiamare l'immagine a lungo tempo vista negativamente del Medioevo occidentale. \u00c8 importante evidenziare ad esempio che durante questa epoca e pi\u00f9 precisamente attorno al 1050 a.C. si ebbe l'introduzione del ferro tra le comunit\u00e0 dell'Asia Minore.\nI dati archeologici ed etnografici.\nL'archeologia pi\u00f9 recente ha esaminato con maggiore attenzione le vestigia lasciate dai secoli oscuri, ed \u00e8 invalsa, nello studio di questo periodo, la suddivisione in Tardo Elladico III C (corrispondente grosso modo al XII secolo a.C.) Submiceneo (fino circa al 1050 a.C. o, secondo un'altra cronologia, fino al 1015 a.C.), Protogeometrico (fino al 950 a.C. circa) e Geometrico, che si estende fino alla fine del IX secolo a.C. o ai primi decenni dell'VIII.\nIn primo luogo sono state esplorate le stratigrafie e le strutture dei monumenti: sono in tal modo apparse tracce di edifici templari.\nSono inoltre stati scavati luoghi situati ad una certa distanza dai grandi palazzi micenei, che restavano poco conosciuti per l'epoca achea, e sono stati messi in luce siti importanti, tra cui, di primaria importanza, l'\"heroon\" di Lefkandi, in Eubea. Si tratta di un grande edificio fondato su una costruzione in pietra, sormontata da muri in mattoni crudi e da un colonnato esterno in legno strutturale. Il complesso, lungo pi\u00f9 di 40 m, rappresentava la sepoltura di un personaggio rilevante, che sub\u00ec il rito dell'incinerazione secondo modalit\u00e0 molto simili a quelle descritte da Omero, ed \u00e8 datato alla fine del X secolo a.C. Lo stesso \"heroon\" \u00e8 circondato da una necropoli in cui la maggior parte delle tombe sono riccamente decorate.\nTra gli altri siti possono essere citati quello di \"Kalapodi\" (santuario a cielo aperto), di Istmia, presso Corinto, di \"Assiros Toumba\" in Macedonia, di \"Nichoria\" in Messenia, ecc.\nGli studi etnografici hanno permesso di supplire alla mancanza di resti: per comprendere l'evoluzione della societ\u00e0 greca dell'epoca sono state suggerite comparazioni con societ\u00e0 oggi osservabili. Cos\u00ec l'esempio dei pastori sarakatsani in Epiro \u00e8 stato utilizzato come modello per ricostruire la societ\u00e0 pastorale della fine del periodo, mentre la struttura gerarchica delle popolazioni della Melanesia \u00e8 stata utile per illuminare le relazioni di potere mostrate dai testi omerici, mentre una conferma archeologica dovrebbe in seguito convalidare la pertinenza degli accostamenti.\nL'esempio di Atene si distacca tuttavia dagli altri: secondo la mitologia greca, infatti, Atene sfugg\u00ec alla regressione post-micenea poich\u00e9 era stata il luogo dove si erano rifiugiati i Neleidi, discendenti di Neleo, cacciato da Pilo, e in effetti la citt\u00e0 conserv\u00f2 un'agricoltura e un'attivit\u00e0 artistica di primo piano, di cui resta traccia nella sua ceramica protogeometrica.\nAttraverso l'evoluzione della decorazione nella ceramica dipinta, si distingue quindi un periodo \"protogeometrico\", che ha la sua conclusione con l'emergere di Atene come centro culturale, intorno all'875 a.C., e vede lo sviluppo di un nuovo stile ceramico, conosciuto come geometrico.\nConclusioni.\nI \"secoli oscuri\" sembrerebbero oggi un periodo di cambiamento, pi\u00f9 che di declino: apparvero nuovi culti e nuove pratiche rituali (in particolare l'incinerazione) e non sembra plausibile che la polis greca sia comparsa all'improvviso nell'VIII secolo: figura gi\u00e0 in filigrana nei testi omerici.\nLe guerre sconosciute.\nDurante il \"medioevo ellenico\" la guerra divenne per i villaggi della Grecia una costante, in quanto per l'etica dominante (di cui resta traccia nei poemi omerici) il cimentarsi nella guerra era motivo di onore. Le guerre non erano di conquista e di espansione, a quanto pare, dato che la Grecia era ancora organizzata in comunit\u00e0 prestatali basate su legami personali (prova ne sia il fatto che le popolazioni non prendevano il nome dalla citt\u00e0 o dal territorio). Degli scontri in atto in quest'epoca non abbiamo alcuna notizia certa, e dobbiamo rifarci oltre che ai poemi omerici (non per gli eventi, ma per la \"Weltanschauung\" sottesa), a testi di storici e geografi posteriori come Erodoto, Pausania, . "}
{"id": "240478", "revid": "14787", "url": "https://it.wikipedia.org/wiki?curid=240478", "title": "Secoli oscuri", "text": ""}
{"id": "240484", "revid": "122395827", "url": "https://it.wikipedia.org/wiki?curid=240484", "title": "Giaffa", "text": "Giaffa (in ebraico \u05d9\u05b8\u05e4\u05d5\u05b9, \"Yafo\", ebraico tiberiense \"Y\u0101p\u0304\u00f4\"; ; spesso traslitterata anche come \"Jaffa\", \"Japho\", \"Joppa\") \u00e8 una citt\u00e0 israeliana che, secondo la leggenda semitica, fu fondata da Jafet, figlio di No\u00e8.\n\u00c8 una localit\u00e0 marittima oggi inglobata nell'area urbana di Tel Aviv, parte della municipalit\u00e0 di Tel Aviv-Yafo nel distretto di Tel Aviv; l'antico \"tell\" di Giaffa \u00e8 ora all'interno di un parco nella parte sud-occidentale della stessa Tel Aviv.\nI suoi tre millenni di storia ne fanno \"\u00abil porto pi\u00f9 antico del mondo\u00bb\", malgrado la sua importanza come scalo marittimo non sia oggigiorno molto rilevante, ma assai famosi sono gli agrumi di Giaffa, in particolare pompelmi e arance.\nStoria.\nAnticamente la citt\u00e0 di Giaffa era tutta su terrazzamenti. Il c.d. Papiro Harris narra la conquista dell'antica citt\u00e0 di Giaffa con un ingegnoso stratagemma. Durante le campagne di conquista di Thutmose III in Palestina un suo generale, Geuthy, uccise con l'inganno il principe di Giaffa, venuto al campo egiziano come ambasciatore, e poi, per impadronirsi della citt\u00e0, nascose duecento soldati in duecento ceste per farli entrare di soppiatto. Questo racconto stimol\u00f2 la letteratura mondiale, come i racconti di \"Mille e una Notte\" ed il \"Cavallo di Troia\".\nGiaffa \u00e8 il porto storico del Paese sul Mar Mediterraneo, citato nell'Antico Testamento come porto di arrivo del cedro del Libano, usato per la costruzione del tempio di Salomone. Durante il Medioevo si trattava del principale porto della Palestina, usato dai mercanti europei. Il 2 giugno 1157 i Pisani avevano ottenuto da Amalrico, conte di Giaffa, dei terreni al porto con la possibilit\u00e0 di erigervi fondaci, un mercato e una chiesa. I Veneziani avevano creato nel tardo medioevo un servizio di galee di linea tra Venezia e Giaffa per il trasporto dei pellegrini europei che desideravano recarsi in pellegrinaggio in Terrasanta.\nTra il 3 ed il 7 marzo 1799 Giaffa, allora parte dei territori sotto il dominio della Sublime porta, fu sottoposta ad assedio da parte delle truppe francesi al comando di Napoleone Bonaparte durante la Campagna di Siria. La citt\u00e0 fu espugnata e alla conquista fece seguito un massacro di prigionieri (ex difensori arresisi) ottomani ed albanesi, ad opera dei soldati francesi: secondo alcune fonti circa 2440, secondo altri 4100. La popolazione araba \u00e8 tuttora maggioranza nella citt\u00e0. Nel porto di Giaffa ha sede i24news, un canale televisivo satellitare di attualit\u00e0 internazionale, operante 24 ore su 24.\nGiaffa nella Bibbia.\nL'antica importanza di Giaffa come porto \u00e8 evidenziata sia dai miti greci (qui sarebbe avvenuto l'incontro di Perseo con la principessa Andromeda, incatenata ad una rupe sul mare) sia dai numerosi passi biblici (sia dell'Antico che del Nuovo Testamento) che la menzionano:\nLa presenza di San Pietro a Giaffa assume dunque un certo valore nella tradizione cristiana, tant'\u00e8 che oggi vi \u00e8 presente una chiesa dei Francescani dedicata a lui, nel luogo dove gi\u00e0 nel XIII secolo era stata eretta una cittadella da parte dei Crociati."}
{"id": "240485", "revid": "1982", "url": "https://it.wikipedia.org/wiki?curid=240485", "title": "Martys", "text": ""}
{"id": "240487", "revid": "900988", "url": "https://it.wikipedia.org/wiki?curid=240487", "title": "Alessandro Gennari", "text": "Autore de \"Le ragioni del sangue\" che gli valse il Premio Bagutta Opera Prima nel 1995, e di \"Un destino ridicolo\" con il celebre cantautore Fabrizio De Andr\u00e9.\nBiografia.\nDal 1988 al 1994 \u00e8 stato editore del periodico \"La corte di Mantova\", poi \"La corte\", rivista di scrittura, teoria e industria da lui fondata.\nIl 15 novembre 1996 ha pubblicato per i tipi Einaudi il romanzo \"Un destino ridicolo\", scritto con Fabrizio De Andr\u00e9 e portato sullo schermo dodici anni dopo da Daniele Costantini col titolo \"Amore che vieni, amore che vai\". Il romanzo \u00e8 in parte autobiografico, in quanto racconta del primo incontro dei due ad un concerto a Mantova in cui il cantautore rifiut\u00f2 di portare a termine lo spettacolo.\nHa curato una rubrica dedicata alla poesia su \"Specchio\" del quotidiano \"La Stampa\" e in TV all'interno di \"Ci vediamo in TV\" di Paolo Limiti.\nEra inoltre collaboratore di Alberto Moravia e amico di Pier Paolo Pasolini, del quale fu assistente alla regia e per il quale recit\u00f2 in un piccolo ruolo in \"Sal\u00f2 o le 120 giornate di Sodoma\".\nNel 1999 ha pubblicato il suo secondo e ultimo romanzo, \"La mia seconda vita\".\nGennari \u00e8 morto il 3 gennaio 2000 nella sua casa di Mantova. Il suo corpo \u00e8 stato posto nel cimitero di Bagnolo San Vito."}
{"id": "240499", "revid": "1305772", "url": "https://it.wikipedia.org/wiki?curid=240499", "title": "Redorte", "text": ""}
{"id": "240512", "revid": "80598", "url": "https://it.wikipedia.org/wiki?curid=240512", "title": "Ricky Gianco", "text": "\u00c8 stato talvolta accreditato come Ricky Sanna. Al pari di altri urlatori che hanno iniziato la carriera nei tardi anni cinquanta \u00e8 considerato uno dei padri della musica rock italiana.\nDefinito dall'Enciclopedia del rock italiano come il \"Pete Seeger\" italiano, \u00e8 uno dei precursori della chitarra rock and roll in Italia. Suo compagno di debutto fu Gino Santercole, nipote di Adriano Celentano e primo chitarrista del gruppo de I Ribelli.\nBiografia.\nNel 1958 \u00e8 stato chitarrista del trio \"Pepe, Pietruccio &amp; Lallo\" (poi divenuti Dik Dik). Nel 1959 incide il suo primo disco sotto il nome di \"Ricky Sann\": \"Ciao ti dir\u00f2\" per l'Excelsius, etichetta discografica torinese legata alla Cetra, con sul retro una sua versione di \"Bye Bye Love\" degli Everly Brothers.\nIl suo secondo disco \u00e8 invece un rock all'italiana: \"Precipito\", inciso anche da Brunetta. \nUrlatore convertito al rock and roll, nel 1960 collabora con I Ribelli e, successivamente, con i Quelli, precursori della Premiata Forneria Marconi. Sempre in quell'anno fonda la propria band - \"Ricky Sanna e il suo complesso\" - assieme a Luigi Tenco al sax ed Enzo Jannacci al pianoforte; con i due musicisti pubblica il singolo \"Distrattamente\".\nSuccessiva \u00e8 un'incisione con Gino Paoli - \"Come un bambino\" - pubblicata sotto il nome d'arte \"Ricky e un altro\".\nDopo una stagione si unisce a Colin Hicks and his Cabin Boys, e nel 1961 entra nel Clan Celentano, esperienza che brevemente lo porter\u00e0 a una brusca rottura con il \"Molleggiato\" dopo aver inciso per s\u00e9 \"Vedrai che passer\u00e0\" e nel 1962 \"Non c'\u00e8 piet\u00e0\", versione italiana di \"Unchain my Heart\" di Ray Charles.\nNel Cantagiro 1962 accadde - secondo notizie di stampa - uno strano episodio che coinvolse Gianco in prima persona: Celentano, indisponibile a esibirsi, doveva farsi sostituire e per tale sostituzione venne designato il cantante lodigiano che, tuttavia, sarebbe stato ostacolato dallo stesso Celentano, il quale non avrebbe gradito che venisse eseguita, in sua vece, la sua canzone \"hit\" del momento: \"Stai lontana da me\". Prima dell'esibizione, un inganno sarebbe stato ordito dal gruppo che supportava all'epoca Celentano per far s\u00ec che Claudio Villa, Luciano Tajoli e Teddy Reno rinchiudessero Gianco in un camerino al fine di boicottare la sua presenza sul palco.\nNel proseguimento dell'attivit\u00e0 (anno 1963) Gianco pubblica tre album con la Jaguar, intitolati \"Una giornata con Ricky Gianco\", \"Ai miei amici di \"Ciao amici\"\" e \"Ricky Gianco Show\".\n\u00c8 in questo periodo che Gianco compone un considerevole numero di canzoni (fra cui \"Pugni chiusi\", composta insieme a Luciano Beretta e Gianni Dall'Aglio, e portata al successo dai Ribelli di Demetrio Stratos), traduce testi inglesi (di canzoni di genere beat) mostrando un vivo interesse per la produzione dei Beatles. Degni di nota sono i singolari brani scritti con Gian Pieretti che Gianco esegu\u00ec manifestando un originale talento anche come chitarrista.\nNegli anni settanta porta avanti alcuni progetti musicali (e in seguito teatrali) con il cantautore Gianfranco Manfredi, fra i quali spicca l'album \"Zombie di tutto il mondo unitevi\" pubblicato nel 1977 (lavoro pregevole del quale Ricky Gianco \u00e8 autore di tutte le musiche).\nParallelamente si dedica anche all'attivit\u00e0 di discografico: infatti nel 1973 fonda la Intingo e poi, l'anno successivo (con Nanni Ricordi) l'Ultima Spiaggia.\nNel 1987 \u00e8 l'orco in \"Pollicino\" di Hans Werner Henze con Fedora Barbieri al Teatro Comunale di Firenze.\nPi\u00f9 tardi torna a collaborare con Paoli per la canzone \"Parigi con le gambe aperte\" ed alla \"tourn\u00e9e\" del 1989 da cui \u00e8 stato tratto l'omonimo album \"live\".\nNel 1992 esce l'album \"Piccolo \u00e8 bello\", che include il singolo \"Anche un vagabondo\", con la partecipazione di Roberto Manfredi e il musicista Gaudi.\nNel 2004 ha portato in teatro uno spettacolo scritto a quattro mani con Alberto Tonti intitolato \"\u00c8 rock'n'roll\" (dal titolo di una sua canzone inclusa nell'album omonimo del 1991) in cui racconta i primi dieci anni di vita della musica rock, dal 1954 al 1964, ovvero fino all'esplosione del \"fenomeno\" Beatles (che Gianco ebbe modo di conoscere durante la sua permanenza in Inghilterra nei primi anni sessanta e dei quali ha eseguito in disco e in concerto diverse \"cover\").\nDal 2007 conduce la trasmissione \"Tuttifrutti\" su Radio24.\nIl 9 maggio del 2009 \u00e8 ospite d'onore al \"Premio Donida\", al Teatro Derby di Milano, dedicato al maestro Carlo Donida, insieme ad altri artisti quali Mogol, Mario Lavezzi, Platinette, e Michele Fenati e il suo Quartetto.\nIl 25 settembre 2013 partecipa al concerto per festeggiare i cinquant'anni di carriera di Gian Pieretti, che si tiene all'Auditorium di Mortara (dove il cantautore risiede) un concerto a cui partecipano molti musicisti tra cui Viola Valentino, Ivan Cattaneo, Marco Bonino, Mario Tessuto, Paky Canzi, Donatello, i Camaleonti ed Elisabetta Viviani, oltre allo stesso Pieretti.\nNel 2014 riceve la \"Targa alla Carriera Musica da Bere\", che ritira nell'ambito dell'omonima manifestazione a Vobarno (BS) il 10 maggio.\nFilmografia parziale.\nColonne sonore.\nCapriccio all'italiana regia di Mario Monicelli, Steno, Mauro Bolognini,Pier Paolo Pasolini,Franco Rossi, Pino Zac: episodio \" Il mostro della domenica\" di Steno\nCitazioni.\nNel libro \"La terra della mia anima\" dello scrittore di noir Massimo Carlotto, il cantante viene individuato come il preferito di \"Beniamino Rossini\", da cui l'autore ha preso spunto per uno dei protagonisti della serie de \"L'Alligatore\", e vengono citate alcune delle sue canzoni come \"Precipito\", \"Ogni mattina\", \"Sei rimasta sola\".\nNell'incipit del libro \"Le irregolari\", sempre di Massimo Carlotto viene citato il testo della canzone \"Fango\". Ancora, nelle ultime pagine del libro, assieme a Massimo Carlotto e al musicista Maurizio Camardi, Ricki Gianco partecipa a un'azione di protesta in Argentina nel 1998, esibendosi in una milonga che narra la storia di un giovane desaparecido di fronte alla caserma in cui sono stati torturati migliaia di oppositori e sospettati."}
{"id": "240513", "revid": "1776051", "url": "https://it.wikipedia.org/wiki?curid=240513", "title": "Ependes (Friburgo)", "text": "Ependes (toponimo francese; in tedesco \"Spinz\", desueto) \u00e8 un comune svizzero di abitanti del Canton Friburgo, nel distretto della Sarine.\nStoria.\n 1977 ha inglobato il comune soppresso di Sales.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "240514", "revid": "125399048", "url": "https://it.wikipedia.org/wiki?curid=240514", "title": "Vince Tempera", "text": "Attivo fin dagli anni settanta in band come The Pleasure Machine e Il Volo, \u00e8 anche famoso per essere stato autore o coautore di diverse sigle di cartoni animati degli anni settanta e ottanta, tra cui \"Ufo Robot\" e \"Goldrake\".\nBiografia.\nEsordio come musicista e arrangiatore.\nNel 1966 inizia la sua carriera di musicista suonando con il gruppo \"La Nuova Era\". Dopo essere stato tastierista nel complesso The Pleasure Machine, nel 1970 si occupa degli arrangiamenti dell'album \"Terra in bocca\" de I Giganti e di \"L'isola non trovata\" di Francesco Guccini.\nPartecipa all'incisione del brano \"Luci ah\" nell'album \"Il mio canto libero\" di Lucio Battisti, ma non viene accreditato nella copertina a causa di uno screzio avuto con il cantautore.\nNel 1974 forma con i chitarristi Mario Lavezzi e Alberto Radius, con il bassista Bob Callero e il batterista Gianni Dall'Aglio il gruppo Il Volo, con cui pubblica i due LP \"Il Volo\" (1974) e \"Essere o non essere? Essere! Essere! Essere!\" (1975), per la Numero Uno di Lucio Battisti.Sempre nel 1974 collabora alla realizzazione dell'Album \"La casa del lago\" dei Saint Just di Jenny Sorrenti e arrangia la canzone di Mina \"Caravel\", contenuta nell'album \"Mina\u00ae\".\nNella seconda met\u00e0 degli anni settanta collabora agli arrangiamenti di diversi dischi di Loredana Bert\u00e8 e Mario Lavezzi, continuando allo stesso tempo la collaborazione con Guccini. Nel 1975 collabora alla realizzazione dell'album live \"L'anima dei matti\" di Marcella Bella. Dal 1984 al 1986 esegue gli arrangiamenti dei lavori discografici di Fiordaliso. Nello stesso periodo ha inciso alcuni 33 e 45 giri per la Harmony, usando lo pseudonimo di \"Andr\u00e8 Carr\".\nSulla fine del 1976 collabora alla realizzazione del singolo di \"Junie Russo\" (poi nota come Giuni Russo), arrangiando i brani \"Mai\", che avr\u00e0 un discreto successo di vendite, vincendo l'anno successivo il Cantagiro, e il brano \"Che mi succede adesso\".\nDalla fine degli anni settanta inizia la collaborazione con Francesco Guccini e da allora fa parte dei suoi \"Musici\" accompagnandolo nei concerti dove, soprattutto alle tastiere, si esibisce anche in concerti mod jazz.\nNel 1979 cura gli arrangiamenti del terzo album de Il Giardino dei Semplici intitolato \"B/N\" (Bianco e nero) e pubblicato dalla WEA Italiana. Il disco \u00e8 uno dei capisaldi del genere Naples Power.\nIl successo con le sigle dei cartoni animati e delle serie TV.\nVince Tempera \u00e8 stato autore e musicista di numerose sigle televisive di successo di anime e telefilm, sia in qualit\u00e0 di direttore d'orchestra e arrangiatore che di autore dei testi, tra cui \"Goldrake\", \"Ape Maia\", \"Capitan Harlock\", \"Nils Holgersson\", \"Daitan III\", \"Hello Spank\", anche se ha fatto molto discutere la somiglianza delle sigle \"Remi le sue avventure\" e \"Anna dai capelli rossi\" con due canzoni dei Boney M., rispettivamente \"Brown Girl in the Ring\" e \"Rivers of Babylon\". In alcune interviste televisive, ma anche in altri incontri pubblici, Tempera ha sostenuto che \"Anna dai capelli rossi\" e \"Rivers of Babylon\" derivino entrambe dalla canzone popolare italiana \"Bandiera rossa\".\nIl pi\u00f9 grande successo fu senza dubbio quello del 1978 con la sigla \"Ufo Robot\", scritta insieme a Luigi Albertelli ed Ares Tavolazzi, per cui ottenne addirittura il Disco d'oro, superando il milione di copie vendute. I dischi dei singoli venivano pubblicati con diversi pseudonimi, spesso ispirati al titolo dell'anime di cui Tempera scriveva e suonava la musica e il testo.\nProseguimento della carriera anche come direttore d'orchestra e talent scout musicale.\nNel 1992 ha suonato, con Ellade Bandini, Massimo Luca, Ares Tavolazzi e Maurizio Tirelli, nell'album \"Ma noi no\" dei Nomadi, l'ultimo pubblicato dalla band emiliana con il frontman Augusto Daolio.\nNegli anni \u00e8 pi\u00f9 volte direttore d'orchestra del Festival di Sanremo. Nel 1998 \u00e8 direttore dell'orchestra della trasmissione televisiva di Italia 1 \"Barracuda\", condotta da Daniele Luttazzi.\nNel 2003 il regista statunitense Quentin Tarantino ha scelto per la colonna sonora del proprio film \"\" la musica della colonna sonora del film \"Sette note in nero\" di Lucio Fulci del 1977, composta proprio da Tempera.\n\u00c8 stato chiamato dalla TV di San Marino come giurato per scegliere la canzone che il Titano avrebbe dovuto portare all'Eurovision Song Contest 2008, e ha invocato il ritorno in Rai, per la quale nel frattempo ha composto le musiche delle fiction \"Raccontami 2\" (regia di Riccardo Donna e Tiziana Aristarco) e \"Tutti i rumori del mondo\" (regia di Tiziana Aristarco), entrambe di Rai 1.\nDallo stesso anno \u00e8 il direttore musicale e patrono dei Grandi Festivals Italiani (festival canori nazionali, e per la Lombardia il festival \"Una Voce per Macherio\") con la collaborazione di Katia Ricciarelli e altri nomi del panorama musicale italiano con lo scopo di aiutare giovani talenti ad emergere nel mondo dello spettacolo.\nNel 2009 \u00e8 il direttore d'orchestra del programma TV \"La corrida\", ruolo ricoperto precedentemente dal maestro Roberto Pregadio.\nCirca a met\u00e0 del 2013, a seguito del precedente addio alla musica da parte di Francesco Guccini, ha iniziato la collaborazione con il resto dei \"Musici\" (la gi\u00e0 citata band di Francesco Guccini) con la voce di Danilo Sacco, per anni cantante dei Nomadi.\nDal 2016 \u00e8 il presidente di giuria di \"Sanremo Newtalent\" (festival canoro nazionale) con la collaborazione di Maria Teresa Ruta e Roberto Zapp, con la finalit\u00e0 di scoprire nuovi talenti.\nDa diversi anni si esibisce in prestigiosi eventi, con la sua orchestra e con l\u2019attrice Paola Lavini o con Maria Teresa Ruta.\nFilmografia parziale.\nCome compositore delle musiche:"}
{"id": "240529", "revid": "1543377", "url": "https://it.wikipedia.org/wiki?curid=240529", "title": "Corpus Hermeticum", "text": "Il Corpus Hermeticum (\"raccolta delle opere di Ermes\") \u00e8 una raccolta di scritti filosofico-religiosi di epoca imperiale (II-III secolo d.C.) attribuiti ad Ermete Trismegisto. Rappresenta la fonte d'ispirazione del pensiero ermetico e neoplatonico rinascimentale.\nPer secoli il \"Corpus\" fu considerato un'opera appartenente alla letteratura dell'Antico Egitto. Secondo la tradizione, Ermete Trismegisto (\"tre volte grande\", cio\u00e8 il pi\u00f9 grande filosofo, il pi\u00f9 grande sacerdote e il pi\u00f9 grande re), visse ai tempi di Mos\u00e8. Marsilio Ficino, che tradusse per primo l'opera in latino, indic\u00f2 Orfeo (gli \"Inni\"), Platone e Plotino come i pi\u00f9 tardi rappresentanti della sapienza antica contenuta nel \"Corpus\".\nFormazione del corpus.\nSi ritiene che il manoscritto che fece da base per l'editio princeps risalga all'XI secolo. Fu raccolto e sistematizzato da Michele Psello, eminente studioso bizantino, insegnante di filosofia, storico e teologo cristiano. Nella sua opera di compilazione, Psello probabilmente rimosse, o comunque ridusse sensibilmente, gli aspetti del testo legati alle pratiche occulte: magia, astrologia e alchimia, che appaiono invece nelle pi\u00f9 antiche testimonianze greche attribuite ad Ermete che ci sono pervenute.\nNegli anni cinquanta del XV secolo il monaco Leonardo da Pistoia riusc\u00ec ad entrare in possesso della copia originale appartenuta a Michele Psello. Dopo averla rinvenuta in Macedonia, il religioso italiano la port\u00f2 con s\u00e9 a Firenze, dove nel 1460 la present\u00f2 a Cosimo de' Medici. L'opera era composta da 14 trattati. \nCosimo ordin\u00f2 a Marsilio Ficino, all'epoca trentenne, di interrompere la traduzione di un libro di Platone per concentrarsi sul \"Corpus\". Ficino complet\u00f2 la traduzione nell'aprile del 1463, ottenendo come compenso una villa a Careggi.\nL'opera tradotta in latino da Marsilio fu pubblicata per la prima volta nel 1471 a Treviso sotto il titolo \"Pimander\", dal nome del primo trattato. Completato il lavoro di Marsilio Ficino, Ludovico Lazzarelli tradusse dal greco in latino l'ultimo, quindicesimo trattato (nelle edizioni moderne \u00e8 diviso in tre trattati indipendenti, che seguono i numeri 16, 17, 18).\nNel 1614 il classicista svizzero Isaac Casaubon dimostr\u00f2 su basi filologiche nel \"De rebus sacris et ecclesiasticis\" che il \"Corpus Hermeticum\" doveva essere datato ai primi secoli dopo Cristo (Et\u00e0 ellenistica). Filosofi ermetici non sono citati prima di quel periodo ed Ermete Trismegisto non \u00e8 menzionato nella letteratura greca antica. La datazione di Casaubon \u00e8 stata generalmente accettata nei secoli successivi. Rimane tuttavia discusso il problema se i contenuti del \"Corpus Hermeticum\" siano coevi alla sua redazione, o risalgano a tempi anteriori e di quanto, nel quadro del dibattito sull'importanza dell'influsso egiziano sulla Grecia: Martin Bernal, nel suo libro \"Atena nera\", ha contestato i risultati di Casaubon, riaffermando l'origine egiziana del \"Corpus Hermeticum\".\nStruttura dell'opera.\nIl \"Corpus Hermeticum\" contiene trattati in forma di lettera, dialogo e in forma di sermone. L'opera \u00e8 divisa in 18 libri: \nLa colonna di destra contiene i titoli utilizzati da Marsilio Ficino nella sua traduzione latina per i singoli trattati. Fu l'umanista toscano ad attribuire ai primi XIV libri il nome \"Pimander\", dal titolo del primo trattato. L'ordine dei XIV libri, molto probabilmente, fu determinato da Michele Psello. L'opera assimila le influenze di misteri egizi e orfici, le idee neoplatoniche della reincarnazione, l'estasi, la pulizia, l'unione sacrificale e mistica con Dio. Questa edizione fu stampata per la prima volta nel 1471.\nIl titolo latino per i trattati dal XV al XVIII risulta mancante perch\u00e9 il \"Corpus\" tradotto da Ficino constava di XIV libri. \nNel 1482 Ludovico Lazzarelli un\u00ec al \"Pimander\" di Marsilio Ficino l\"Asclepio\" e altri tre saggi sull'ermetismo da lui stesso tradotti in latino (le \"Definitiones Asclepii\"), con l'intento di riunire le fonti principali dell'ermetismo teologico in un'unica raccolta. L\"Asclepio\", gi\u00e0 circolante in epoca medievale nella versione comunemente ma erroneamente attribuita ad Apuleio di Madaura (il vero autore \u00e8 tuttora sconosciuto), \u00e8 un trattato di magia talismanica, nel quale si espongono le pratiche dei sacerdoti egizi volte all'animazione di statue, tramite l'interazione con forze sovrannaturali.\nNel 1554 il filologo e tipografo Adrien Turn\u00e8be (\"Adrianus Turnebus\") stamp\u00f2 per la prima volta il testo greco. Come versione latina a fronte utilizz\u00f2, per i primi XIV libri, quella di Ficino sotto il titolo di \"Poemander\", mentre, per i libri dal XVI al XVIII, ne esegu\u00ec una propria, seppur anonima, sotto il titolo di \"Aesculapii definitiones\". Nella sua edizione inser\u00ec anche un quindicesimo trattato (in realt\u00e0 un insieme di quattro brani: tre estratti dall'antologia dello scrittore bizantino Giovanni Stobeo pi\u00f9 un testo tratto dalla celebre enciclopedia \"Suda\").\nL'Argumentum ficiniano.\nLa traduzione latina del Ficino \u00e8 preceduta, gi\u00e0 nell'edizione originale del 1471, dal celebre e importante \"Argumentum Marsilii Ficini Florentini in librum Mercurii Trismegisti ad Cosmum Medicem patriae patrem\", dove l'umanista italiano intesse la prosopopea di Ermete Tismegisto:"}
{"id": "240530", "revid": "181699", "url": "https://it.wikipedia.org/wiki?curid=240530", "title": "Lattazione", "text": "Per lattazione s'intende la genesi e secrezione di latte da parte della ghiandola mammaria delle femmine dei mammiferi. Con lo stesso termine viene identificato anche il periodo durante il quale l'animale allatta la prole. \nDescrizione.\nPer il bestiame allevato al fine di produrre latte, principalmente mucche, bufale, capre, pecore, asine, lattazione indica il periodo durante il quale l'animale viene munto.\nNelle bovine la durata della lattazione viene convenzionalmente considerata di 305 giorni (10 mesi), periodo che comincia dopo il parto e finisce due mesi prima del parto successivo (mesi definiti di \"asciutta\"). Al momento del parto per i primi 3-5 giorni produce colostro; terminato questo periodo la bovina inizia la produzione di latte, ad un certo punto la produzione aumenta fino al secondo mese, poi fino al momento dell'asciutta ci sar\u00e0 un calo. L'asciutta \u00e8 il momento in cui la bovina non produce latte, serve a costituire tutte le sostanze che ha perso durante la lattazione (calcio, fosforo)."}
{"id": "240536", "revid": "118831640", "url": "https://it.wikipedia.org/wiki?curid=240536", "title": "Rimmel", "text": ""}
{"id": "240537", "revid": "2193992", "url": "https://it.wikipedia.org/wiki?curid=240537", "title": "McG", "text": "Biografia.\nNato a Kalamazoo (nel Michigan) il 9 agosto 1968, si trasferisce a Newport (in California) nel 1974 con i suoi genitori ove McG vive gran parte della sua giovinezza. Nel 1989 si laurea in psicologia all'Universit\u00e0 della California, ma si dedicher\u00e0 a tutt'altro genere iniziando la carriera di fotografo artistico, che lo porter\u00e0 a frequentare l'ambiente musicale. Dalla prima met\u00e0 degli anni novanta inizia realizzare i primi videoclip, riuscendo a coinvolgere nei suoi lavori anche famose star della musica americana.\nNel 1993 fonda la casa produttrice \"\"G Recordings\", che finanzier\u00e0 i suoi videoclip e che riuscir\u00e0 a mettere sotto contratto, tra gli altri, gli Sugar Ray. Nel 1997 due primi: miglior regia musicale dell'anno (si tratta del video \"Walking on the Sun\" degli Smashmouth) e miglior produzione associata (\"Fly\" degli stessi Sugar Ray); e nello stesso anno esordir\u00e0 anche nel cinema con il documentario \", dedicato alla storia del gruppo musicale dei Korn.\nAttivo anche come pubblicitario, sempre nel 1997 realizzer\u00e0 spot di grande successo per aziende come la Coca Cola, la Major League Baseball e la GAP: per quest'ultima pubblicit\u00e0 ricever\u00e0 un premio speciale a Londra.\nNel 1999 realizzer\u00e0 il suo primo lungometraggio: il film d'azione \"Charlie's Angels\". Il film viene accolto tiepidamente dai critici ma, grazie alla presenza di dive come Cameron Diaz, Drew Barrymore e Lucy Liu, si rilever\u00e0 un successo al botteghino . Nell'anno seguente, col nome di Joseph 'McG' Nichol, curer\u00e0 la colonna sonora del sentimentale \"Le ragazze del Coyote Ugly\" mentre nel 2001 diriger\u00e0 il suo secondo musical-documentario, \"Still Smokin\"', basato sulla carriera del complesso rap dei Cypress Hill.\nProduttore televisivo (suo \u00e8 il finanziamento decisivo per la nascita di \"The O.C.\") e cinematografico di spessore, nel 2003 McG diresse \"Charlie's Angels - Pi\u00f9 che mai\", seguito del precedente in cui aggiunse alle altre star anche la statuaria Demi Moore. Seppur stroncato dalla critica e vincitore di vari Razzie Award (premi assegnati alle categorie di peggior film, peggior attore, peggior regista ecc.) gli incassi dei \"Tre Angeli\" non saranno minori rispetto al precedente.\nNel 2009 ha diretto \"Terminator Salvation\", con Christian Bale nei panni di John Connor, alla guida della resistenza umana contro le macchine."}
{"id": "240539", "revid": "1776051", "url": "https://it.wikipedia.org/wiki?curid=240539", "title": "Marly (Svizzera)", "text": "Marly (toponimo francese; in tedesco \"Mertenlach\", desueto) \u00e8 un comune svizzero di 8\u00a0201 abitanti del Canton Friburgo, nel distretto della Sarine.\nStoria.\nIl comune di Marly \u00e8 stato istituito 1970 con la fusione dei comuni soppressi di Marly-le-Grand e Marly-le-Petit; 1976 ha inglobato il comune soppresso di Ch\u00e9salles.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "240546", "revid": "110157", "url": "https://it.wikipedia.org/wiki?curid=240546", "title": "Arconciel", "text": "Arconciel (toponimo francese; in tedesco \"Ergenzach\", desueto) \u00e8 un comune svizzero di 916 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "240547", "revid": "486946", "url": "https://it.wikipedia.org/wiki?curid=240547", "title": "Infanta imperatrice", "text": ""}
{"id": "240550", "revid": "1632387", "url": "https://it.wikipedia.org/wiki?curid=240550", "title": "Trasformazioni stella-triangolo", "text": "Le trasformazioni stella-triangolo o triangolo-stella sono molto utilizzate nel campo dell'elettrotecnica per poter pi\u00f9 agevolmente risolvere circuiti con bipoli passivi. Trasformare una configurazione triangolo in una stella (o viceversa) significa trovare un set di valori di resistenza (o impedenza) tali che rendano il sistema equivalente. In altre parole a parit\u00e0 di tensione nei punti a, b e c le correnti di alimentazione delle due configurazioni devono essere identiche nei tre punti.\nRegime stazionario.\nPassaggio da stella a triangolo.\nPer dimostrare il passaggio da una configurazione a stella ad una a triangolo (pi\u00f9 utile ad esempio nel calcolo delle resistenze in parallelo) si procede risolvendo il primo circuito con il metodo delle maglie ed il secondo con il metodo dei nodi considerando il nodo \"A\" a potenziale nullo per semplicit\u00e0. Per fare ci\u00f2 si fornisce un'alimentazione esterna che non altera le caratteristiche del sistema.\nPer il primo circuito si ha:\nformula_1\nper cui la prima corrente di maglia \u00e8 \nformula_2.\nPer il secondo circuito invece si ottiene \nformula_3\nquindi l'equazione per la corrente formula_4 \u00e8\nformula_5.\nEguagliando i coefficienti si ottiene la relazione per la conduttanza tra il nodo \"B\" e \"C\":\nformula_6\ne quindi analogamente si dimostra che\nformula_7\ne\nformula_8.\nSi noti quindi che il valore della conduttanza di un lato del triangolo \u00e8 pari al rapporto tra la resistenza che si oppone al lato in esame e il prodotto misto a due a due delle resistenze stella, si avranno quindi le rispettive resistenze:\nformula_9\nformula_10\nformula_11\nPassaggio da triangolo a stella.\nIn maniera perfettamente duale si ottengono le resistenze stella dalle conduttanze triangolo:\nformula_12\nformula_13\nformula_14\nOppure (considerando solo le resistenze):\nformula_15\nformula_16\nformula_17\nDimostrazione tramite principio di sovrapposizione degli effetti.\nUn altro modo per dimostrare la validit\u00e0 dell'equivalenza si pu\u00f2 ottenere tramite la sovrapposizione degli effetti.\nPerch\u00e9 la configurazione a triangolo sia equivalente alla stella le correnti nei punti A, B e C devono essere identiche nelle due configurazioni. \nDeterminiamo ora le correnti con il principio di sovrapposizione nelle due configurazioni.\nPrendiamo la configurazione a triangolo e calcoliamo le correnti entranti nei nodi A, B e C.\nformula_18\nformula_19\nformula_20\nOra calcoliamo le stesse correnti con la configurazione a stella\nformula_21\nformula_22\nformula_23\n\u00c8 facile notare che per avere l'equivalenza e necessario che\nformula_24\ndove formula_25.\nDeterminiamo ora formula_26 (trasformazione triangolo stella).\nformula_27\n quindi\nformula_28\nInvertendo la soluzione si ottiene facilmente la trasformazione inversa.\nRegime sinusoidale.\nLe configurazioni secondo cui possiamo trovare i componenti resistitivi, capacitivi e induttivi sono le seguenti:\n\u00c8 possibile il passaggio dagli schemi a destra (configurazione a triangolo) a quelli a sinistra (configurazione a stella) mediante le seguenti formule:\nPassaggio da triangolo a stella.\nformula_29\nformula_30\nformula_31\nPassaggio da stella a triangolo.\nformula_32\nformula_33\nformula_34"}
{"id": "240551", "revid": "843466", "url": "https://it.wikipedia.org/wiki?curid=240551", "title": "Divina Sposa di Amon", "text": "Il titolo di Divina Sposa di Amon (o anche Divina Adoratrice di Amon o Sposa di Amon) risale alla XVIII dinastia egizia, durante la quale fu utilizzato come titolo onorifico per le mogli, le madri o le sorelle del sovrano, sacerdotesse di Amon.\nLa prima donna di stirpe reale a ricoprire la carica fu Ahmose Nefertari, Grande sposa reale di Ahmose I.\nVerso la fine della XVIII dinastia il titolo cadde in disuso ma venne ripreso durante la XIX e la XX dinastia (XI secolo a.C.).\nDurante la XXI dinastia il titolo di Sposa di Amon si un\u00ec a quello di Divina Adoratrice e venne attribuito a una figlia del faraone, che doveva rimanere vergine, e che poteva consacrare monumenti e celebrare i rituali.\nSpesso il titolo venne tramandato da madre a figlia come nel caso della regina Hatshepsut e di sua figlia Neferure.\nDurante il Terzo periodo intermedio, ed in modo particolare sotto la XXV dinastia, al titolo fu associato un notevole potere politico di controllo su Tebe, citt\u00e0 sacra a Amon, e sulla regione circostante esattamente come era gi\u00e0 accaduto per il titolo di \"Primo Profeta di Amon\". Durante questa fase, per sottolineare il potere legato al titolo, il nome delle Divine Spose di Amon venne inscritto nel cartiglio, simbolo di regalit\u00e0. Nitokris I giunse persino ad adottare la titolatura reale completa, attribuendosi il \"nome Horo\".\nDivine Spose di Amon \"regnanti\" su Tebe.\n\"Nota\": La sovrapposizione delle date \u00e8 dovuta alla circostanza che, di norma, ogni \"Prima Sposa di Amon\" veniva \"adottata\" da colei che deteneva la carica ed iniziava a datare i suoi anni di \"regno\" dal momento della adozione, fatto che spesso avveniva in tenera et\u00e0. (tutte le date vanno considerate affette da un possibile errore di \u00b1 30 anni). Iati nella cronologia sono dovuti invece a carenze nelle documentazione."}
{"id": "240554", "revid": "1181", "url": "https://it.wikipedia.org/wiki?curid=240554", "title": "Trasformazioni triangolo-stella", "text": ""}
{"id": "240557", "revid": "2225", "url": "https://it.wikipedia.org/wiki?curid=240557", "title": "Krusty il clown", "text": ""}
{"id": "240568", "revid": "599", "url": "https://it.wikipedia.org/wiki?curid=240568", "title": "Booleano di un insieme", "text": ""}
{"id": "240569", "revid": "287204", "url": "https://it.wikipedia.org/wiki?curid=240569", "title": "Cugy", "text": ""}
{"id": "240573", "revid": "964", "url": "https://it.wikipedia.org/wiki?curid=240573", "title": "Divine Spose di Amon", "text": ""}
{"id": "240574", "revid": "466539", "url": "https://it.wikipedia.org/wiki?curid=240574", "title": "Wilhelm von Gloeden", "text": "\u00c8 noto soprattutto per i suoi studi di nudo maschile in ambiente pastorale di ragazzi siciliani, che fotografava assieme ad anfore o costumi ispirati all'antica Grecia, per suggerire una collocazione idilliaca nell'antichit\u00e0 che rimanda all'Arcadia.\nDa un punto di vista moderno, il suo lavoro \u00e8 notevole per il suo uso sapiente e controllato dell'illuminazione, cos\u00ec come per l'elegante messa in posa dei suoi modelli. Alla perfezione artistica dei suoi lavori contribuirono anche l'uso innovativo dei filtri fotografici e di lozioni per la pelle di sua invenzione, una miscela di latte, olio d'oliva e glicerina per mascherare le imperfezioni della pelle.\nBiografia.\nVon Gloeden, appartenente alla piccola nobilt\u00e0 tedesca, nacque nel castello di V\u00f6lkshagen, nei pressi di Wismar (Granducato di Meclemburgo-Schwerin). Si laure\u00f2 in storia dell'arte all'Universit\u00e0 di Rostock (1876), prosegu\u00ec in pittura alla \"Grossherzoglich-S\u00e4chsische Kunstschule Weimar\" (1876-1877), scuola d'arte esistita dal 1860 al 1910. Sofferente di quella che sembra essere stata tubercolosi, si trasfer\u00ec nell'Italia del sud, prima a Napoli e subito dopo a Taormina in Sicilia nel 1878.\nDimor\u00f2 presso l'Hotel Vittoria, prima di acquistare una casa in piazza San Domenico. A parte per il periodo 1915-18, quando fu costretto a lasciare il paese per evitare la carcerazione in quanto straniero indesiderato a causa della prima guerra mondiale, visse e rimase sempre a Taormina fino alla morte avvenuta nel 1931. \nIl maggior concittadino del barone per il decennio 1872-82 presente in loco fu il pittore paesaggista Otto Geleng, trasferitosi nel 1863; fu grazie a lui che von Gloeden cominci\u00f2 a far amicizia con la popolazione locale.\nFond\u00f2 il proprio studio fotografico inizialmente come un hobby; inizi\u00f2 a fotografare ragazzi negli anni ottanta dell'Ottocento, al contempo realizz\u00f2 degli studi per ritratti di contadini del luogo e foto di paesaggi.\nQuesta sua passione si trasform\u00f2 in una professione redditizia a partire dal 1893, quando la sua opera fu esibita a livello internazionale a Londra; il suo studio di due giovani aggrappati ad una colonna ionica venne pubblicato nella capitale inglese assieme ad uno di Frederick Rolfe e ci\u00f2 port\u00f2 il suo lavoro a conoscenza di un pubblico pi\u00f9 vasto. Dopo il 1895, quando la sua famiglia ebbe un crollo economico, furono inaugurate mostre a Il Cairo (1897), Berlino (1898-99, tra cui una mostra personale), Philadelphia (1902), Budapest e Marsiglia (1903), Nizza (1903 e 1905), Riga (1905), Dresda (1909) e Roma (alla fiera mondiale del 1911).\nDa tempo una celebrit\u00e0 locale a Taormina, il suo lavoro (e i suoi modelli) attirarono in Sicilia personaggi in vista dell'epoca, come Oscar Wilde (nel dicembre 1897), il \"re dei cannoni\" Friedrich Alfred Krupp, Richard Strauss, nonch\u00e9 l'imperatore tedesco Guglielmo II, anche se \u00e8 opportuno ricordare che la fama di Taormina, come meta turistica d'\u00e9lite, si andava affermando gi\u00e0 da tempo.\nLa maggior parte dei lavori di von Gloeden si colloca in questo periodo fino allo scoppio della prima guerra mondiale. Le sue idilliache \"illustrazioni di Omero e Teocrito\", ovvero fotografie di giovani scarsamente vestiti in pose classiche, vennero anche riprodotte come cartoline e godettero di una certa popolarit\u00e0 come souvenir per turisti. Nel 1930, cessato il lavoro come fotografo, vendette la casa in cambio di una rendita.\nVon Gloeden ha sempre scrupolosamente condiviso i proventi delle sue vendite con i propri modelli. Sono noti i nomi di alcuni di loro: Vincenzo Lupicino; Peppino Caifasso o Carafasso; Pietro Caspano o Capanu; Nicola Scilio o Sciglio; Giuseppe De Cristoforo; Maria Intelisano (nipote del parroco della vicina Castelmola).\nOpera.\nMentre al giorno d'oggi von Gloeden \u00e8 noto soprattutto per i suoi nudi, in vita \u00e8 stato anche molto apprezzato e conosciuto per la sua fotografia paesaggistica, che ha contribuito a diffondere il turismo in Italia; egli ha anche documentato i danni causati dal terremoto di Messina del 1908. La maggior parte delle sue immagini e ritratti sono stati eseguiti prima del 1914-15, nel periodo tra il 1890 e il 1910.\nDopo il 1918 ha fotografato molto poco, continuando a fare per\u00f2 sempre nuove stampe tratte dai voluminosi archivi che possedeva; in totale si parla di un numero imprecisato che va dalle 3000 alle 7000 foto le quali dopo la morte del barone sono andate in eredit\u00e0 ad uno dei suoi modelli, nonch\u00e9 protetto e favorito, Pancrazio Buciuni (1879-1963).\nLa prima esposizione monografica dedicata all'opera di Von Gloeden fu allestita in Italia solo nel 1978, a Spoleto, in occasione del Festival dei Due Mondi.\n\"Il Moro\", erede di Gloeden.\nGli scatti prodotti durante la pi\u00f9 che ventennale carriera del barone, dopo la sua morte l'unica erede li don\u00f2 a colui che era stato per molti anni il suo aiutante Pancrazio Buciun\u00ec, anche noto come \"il Moro\" (\"'u Moru\") per la sua pelle scura del tutto simile a quella di un nordafricano. Buciun\u00ec, che era stato il \"factotum\" di Gloeden fin da quando aveva quattordici anni, prosegu\u00ec, sia pure in tono drasticamente minore, l'attivit\u00e0 del maestro, limitandosi a ristampare e vendere le immagini da lui scattate, aggiungendo nuovi scatti che egli stesso dichiar\u00f2 essere di qualit\u00e0 inferiore.\nNel 1933 almeno mille negativi su vetro provenienti dalla collezione ereditata da Buciun\u00ec assieme a duemila stampe furono confiscate e distrutte dalla polizia fascista con l'accusa che costituivano pornografia; un altro migliaio di negativi furono distrutti nel 1936 e lo stesso Buciun\u00ec fu processato nel 1939-41 a Messina finendo assolto.\nBuciun\u00ec continu\u00f2 a ristampare (sia pure per un mercato notevolmente ridotto, rispetto ai tempi del successo di Gloeden) dalle negative originali superstiti fino ad almeno gli anni Sessanta: queste immagini sono facilmente riconoscibili - anche quando sono firmate \"vGloeden\", per il fatto di essere stampate su carta fotografica moderna. La maggior parte delle immagini superstiti, tra lastre negative e stampe, sono oggi conservate dalla fondazione Alinari di Firenze, che commercializza per i collezionisti ristampe tirate coi metodi originali dell'epoca di Gloeden. Nel 1999 ha acquistato 878 negativi su lastra di vetro e 956 stampe vintage gi\u00e0 appartenenti al Buciun\u00ec da aggiungere alla sua collezione esistente di 106 stampe.\nUlteriori stampe (valutate centinaia di sterline alle aste) sono in collezioni private o detenute da istituzioni pubbliche come il Civico Archivio Fotografico a Milano.\nAtteggiamento sociale verso il suo lavoro.\nVon Gloeden, che fu un professionista della fotografia, realizz\u00f2 diversi tipi d'immagini per accontentare diverse richieste del mercato: dal paesaggio taorminese e siciliano, alle foto di monumenti artistici, a quelle di personaggi (contadini, pastori e pescatori in costume folkloristico (queste prime tre categorie ebbero un ottimo veicolo di diffusione nella cartolina turistica, e contribuirono alla fama di Taormina), al reportage (document\u00f2 come gi\u00e0 detto gli effetti del catastrofico terremoto di Messina del 1908), fino alle immagini classicheggianti e a quelle di nudo, soprattutto maschile.\nI modelli erano generalmente immortalati o nel giardino di casa, oppure sulle antiche rovine locali o sul monte Ziretto (600 metri circa), situato all'incirca a due chilometri a nord di Taormina e famoso durante l'antichit\u00e0 per le sue cave di marmo rosso. Egli scrisse nel 1898: \"le forme greche fanno appello a me, come i discendenti bronzei degli antichi elleni; ho cercato di resuscitare l'antica vita classica nella fotografia.\nLe foto di nudo sono quelle meglio note al grande pubblico, tuttavia le immagini che ottennero la pi\u00f9 vasta attenzione in Europa e oltreoceano al suo tempo furono di solito piuttosto caste, con primi piani o modelli vestiti in toga, e generalmente attenuavano le implicazioni omoerotiche. Foto pi\u00f9 audaci, in cui ragazzi completamente nudi in un'et\u00e0 compresa tra i dieci e i vent'anni o che, per via di contatti visivi o (timidamente) fisici, erano pi\u00f9 erotiche, venivano vendute discretamente \"sottobanco\" alla sola clientela che ne avesse fatto esplicita richiesta, anche per mezzo di agenti che trattavano le sue immagini in varie nazioni europee.\nAnche se Gloeden fu sempre molto attento a non infrangere i limiti della \"decenza\" e di quel decoro che era molto importante nel piccolo paese in cui aveva scelto di vivere (non \u00e8 emersa nessuna sua foto che avesse un contenuto esplicitamente sessuale e per quanto noto l'archivio non conteneva motivi n\u00e9 pornografici n\u00e9 eroticamente lascivi), si ebbe una forte reazione da parte del clero taorminese (don Marziani) che denunci\u00f2 lo stato di \"degrado morale e religioso\" della giovent\u00f9 del luogo, specialmente maschile, corrotta dal Gloeden e \"vittima di vizi abominevoli\". Ci\u00f2 \u00e8 documentato nel saggio di Mario Bolognari che smonta il mito di una \"presunta et\u00e0 dell'oro\" taorminese e in cui si approfondiscono gli aspetti antropologici della vicenda gloedeniana, mettendone in evidenza la sistematica e continua opera di rimozione collettiva dei risvolti pi\u00f9 scomodi da parte della comunit\u00e0 locale.\nConsiderati i tempi piuttosto bigotti e omofobici, von Gloeden e larga parte del suo lavoro furono generalmente accettati e rispettati, sia pure con qualche voce critica (persino sulla stampa del tempo). Ci\u00f2, tuttavia, almeno a livello locale, fu per un tornaconto economico dato che l'attivit\u00e0 di von Gloeden favoriva il turismo.\nLa popolarit\u00e0 del suo lavoro in Germania, Inghilterra e Stati Uniti invece pu\u00f2 essere attribuita a tre ragioni principali:\nAltri fotografi simili suoi contemporanei.\nIl cugino di von Gloeden, Wilhelm von Pl\u00fcschow, realizz\u00f2 anche lui fotografie di nudi maschili a Roma. Da un punto di vista strettamente artistico, il lavoro di Pl\u00fcschow \u00e8 considerato inferiore a quello di von Gloeden, poich\u00e9 la luce in Pl\u00fcschow \u00e8 spesso troppo dura, la cura dei dettagli minore (Gloeden, invece, aveva una cura maniacale dei dettagli) e la messa in posa meno curata al punto che spesso le posizioni dei modelli appaiono piuttosto artefatte.\n\u00c8 da notare che Pl\u00fcschow era gi\u00e0 un fotografo affermato quando von Gloeden cominci\u00f2 a fare fotografie nei primi anni '90. Fu quindi ipotizzato, senza nessuna prova, che von Gloeden sia stato istruito nell'allora difficile arte della fotografia dallo stesso Pl\u00fcschow, mentre Gloeden stesso dichiar\u00f2, in uno scritto autobiografico, che il suo maestro era stato il taorminese Giuseppe Bruno.\nLa notoriet\u00e0 di Gloeden come fotografo di nudo maschile d'Italia soppiant\u00f2 ben presto quella di Pl\u00fcschow, e di conseguenza moltissimi lavori di quest'ultimo sono stati erroneamente attribuiti a von Gloeden. Fino al 1907, il suo ex assistente Vincenzo Galdi produsse immagini nello stile di Pl\u00fcschow le quali mancano per\u00f2 a volte di eleganza, hanno una predilezione per il nudo femminile e spesso tendono a collocarsi al confine con il pornografico. \nEgli influenz\u00f2, altres\u00ec, la produzione pittorica di stile preraffaellita in voga in quei anni ed, in particolare, quella di Cesare Saccaggi.\nVon Gloeden nella letteratura.\nDiversi autori hanno realizzato scritti sulla vita del barone von Gloeden o ispirati ad essa. Tra questi si citano:\nMostre.\nMostre ed esposizioni sull'opera del barone:"}
{"id": "240575", "revid": "1305772", "url": "https://it.wikipedia.org/wiki?curid=240575", "title": "Forel", "text": ""}
{"id": "240576", "revid": "1305772", "url": "https://it.wikipedia.org/wiki?curid=240576", "title": "Lully", "text": ""}
{"id": "240578", "revid": "287204", "url": "https://it.wikipedia.org/wiki?curid=240578", "title": "Russy (disambigua)", "text": ""}
{"id": "240580", "revid": "254059", "url": "https://it.wikipedia.org/wiki?curid=240580", "title": "Distretto della Broye", "text": "Il distretto della Broye \u00e8 un distretto del Canton Friburgo, in Svizzera. Fa parte dell'omonima regione. Confina con i distretti di See a est, di Sarine a sud-est e di Gl\u00e2ne a sud, con il Canton Vaud (distretti di Payerne a sud, di Moudon a sud-ovest, di Yverdon a ovest, di Grandson a nord-ovest e di Avenches a nord-est) e con il Canton Neuch\u00e2tel (distretti di Boudry e di Neuch\u00e2tel) a nord-ovest. Il capoluogo \u00e8 Estavayer. Comprende una parte del lago di Neuch\u00e2tel.\nPrende il nome dal fiume Broye che lo attraversa.\nAmministrativamente \u00e8 diviso in 19 comuni:"}
{"id": "240582", "revid": "125375554", "url": "https://it.wikipedia.org/wiki?curid=240582", "title": "Joseph Beuys", "text": "A lui si deve il concetto di \"scultura sociale\".\nBiografia.\nNasce a Krefeld nel 1921, ma sosteneva di aver visto la luce a Kleve. In giovent\u00f9 frequenta la Hindenburg-Oberschule di Kleve e aderisce al nazismo entrando nella Hitler-Jugend (Giovent\u00f9 hitleriana). &lt;br&gt;Lo scoppio della seconda guerra mondiale lo vede arruolarsi nell'aviazione, e viene addestrato come operatore radio di bordo, acquisendo il grado di sergente.\nNel marzo 1944, durante una missione di guerra sul Fronte orientale, lo Stuka su cui vola come operatore radio/mitragliere, si schianta al suolo, in territorio controllato dai tedeschi, causa una improvvisa tempesta di neve, nella regione della Crimea. Il pilota muore sul colpo e lui rimane ferito e verr\u00e0 recuperato il giorno dopo da una squadra di soccorso e ricoverato in ospedale. In seguito sosterr\u00e0 di essere stato salvato dall'intervento di un gruppo di nomadi tartari che, trovatolo moribondo, lo curano facendo ricorso alle antiche pratiche della loro medicina. Tale esperienza - in realt\u00e0 una leggenda - viene sovente rivendicata come determinante per il percorso creativo dell'artista, segnato dalla ricerca di un'armonia superiore tra uomo e natura che spinger\u00e0 molti critici ad attribuirgli l'appellativo di \"sciamano\" dell'arte. \nSuccessivamente combatte sul Fronte occidentale inquadrato in una unit\u00e0 di paracadutisti. Sul finire del conflitto, nel 1945 \u00e8 fatto prigioniero dagli inglesi. Le vicende legate alla guerra segneranno profondamente la vita dell'artista che nella seconda met\u00e0 degli anni cinquanta cade in una profonda crisi interiore che superer\u00e0 grazie all'aiuto degli amici Hans e Franz van der Grinten. In questo contesto il progetto del monumento commemorativo dei caduti in guerra a Br\u00fcderich assume una funzione quasi catartica. Nel 1959 sposa Eva Wurmbach. Di formazione cattolica, Beuys aderisce in un secondo tempo alla antroposofia di Rudolf Steiner.\nNel 1961 ottiene la cattedra di scultura monumentale alla Kunstakademie di D\u00fcsseldorf che aveva frequentato come studente subito dopo la guerra seguendo i corsi di Josef Enseling ed Ewald Matar\u00e9. Insieme a George Maciunas, Nam June Paik, Wolf Vostell e Charlotte Moorman partecipa a Copenaghen, Londra e Wiesbaden ai primi eventi legati al gruppo \"Fluxus\", un gruppo di artisti europei e americani uniti dal desiderio di ricreare il senso dell'arte in rapporto alla sua fruizione sociale. Nel 1963 organizza presso la Kunstakademie di D\u00fcsseldorf il \"Festum Fluxorum Fluxus\". Negli anni sessanta Beuys si dedica alla creazione di oggetti-sculture-installazioni, derivanti da operazioni artistiche finalizzate alla sollecitazione di una coscienza critica nel pubblico. Nel 1964 inaugura la lunga serie delle \"Azioni\": \"Der Chef\", \"Das Schweigen Marcel Duchamps wird \u00fcberwertet\"; \"... und in uns... unter uns... landunter e Wie man einem toten Hasen Bilder erkl\u00e4rt\" (1965); \"Eurasia e... mit Braunkreuz\" (1966); \"Manresa\", \"Hauptstrom\", \"Der Stahltisch/Handaktion\", \"Iphigenie/Titus Andronicus\" (1969); \"I like America and America likes me\" (1974).\nNel 1970, Joseph Beuys fu professore di scultura alla Kunstakademie di D\u00fcsseldorf. Il pi\u00f9 giovane studente alla Kunstakademie di D\u00fcsseldorf era Elias Maria Reti, che aveva studiato arte con lui all'et\u00e0 di soli quindici anni.\nDopo un periodo passato a Napoli e a Foggia, arriva a Bolognano (Pescara) nel 1972, invitato dai coniugi Lucrezia De Domizio e Buby Durini, e vi torna moltissime volte negli anni successivi. A Bolognano svolge una serie di attivit\u00e0 artistiche tra cui la Fondazione dell'Istituto per la Rinascita dell'Agricoltura (1976), la creazione della Piantagione Paradise con la messa a dimora di 7000 piante per il ripristino della biodiversit\u00e0 (1982), l'opera \"Olivestone\" (1984) ora in mostra al Kunsthaus di Zurigo. Nel 1984 diviene cittadino onorario di Bolognano.\nNel 1980, il 3 aprile, avvenne un importante incontro-confronto con Alberto Burri presso la Rocca Paolina di Perugia, curato da Italo Tomassoni. Le sei lavagne realizzate e poi illustrate dall'artista tedesco durante la performance nella Sala Cannoniera della Rocca Paolina, sono oggi in mostra presso il Museo civico di Palazzo della Penna di Perugia. Burri sostitu\u00ed invece il \"Cretto\" in ferro che aveva esposto per l'occasione (\"Grande Nero RP\", oggi visibile con il nome di \"Grande Ferro\" al Museo Burri di Palazzo Albizzini a Citt\u00e0 di Castello) con una imponente scultura nera cinetica: il \"Grande Nero (1984)\", ancora presente alla Rocca Paolina.\nMolto noto negli Stati Uniti, Beuys diviene amico ed estimatore di Andy Warhol che pu\u00f2 essere considerato, in un certo senso, la sua antitesi ideologica ma anche l'artista che, insieme a lui, compendia le linee fondamentali dell'arte visiva del secondo dopoguerra.\nFra i tanti operatori culturali e critici italiani con cui ha lavorato ricordiamo Lucrezia De Domizio Durini, Lucio Amelio, Italo Tomassoni, Arturo Schwarz, Achille Bonito Oliva, Fulvio Abbate, Germano Celant, Gian Ruggero Manzoni, oltre al grande curatore svizzero Harald Szeemann.\nNel 1981 \u00e8 uno dei primi a rispondere all'appello del gallerista Lucio Amelio che, in seguito al terremoto che devast\u00f2 la Campania nel 1980, chiese agli artisti del panorama contemporaneo a lui vicini di realizzare un'opera che avesse per tema il terremoto. Beyus realizza allora \"Terremoto in Palazzo\", un'installazione composta da vecchi tavoli da lavoro trovati nelle zone terremotate, ai quali aggiunge elementi di vetro e ceramica che comunichino l'idea della fragilit\u00e0 e dell'equilibrio precario. L'opera fa parte della collezione \"Terrae Motus\" e si trova esposta alla Reggia di Caserta.\nSensibile da sempre alle tematiche ecologiste, Beuys ha dato un contributo essenziale alla fondazione del movimento de I Verdi in Germania. Nel 1982, invitato a partecipare alla settima edizione della grande esposizione \"documenta\" che si svolge ogni cinque anni nella citt\u00e0 tedesca di Kassel, egli ha espresso tale sensibilit\u00e0 con una delle sue opere pi\u00f9 suggestive: \"7000 querce\". Non si tratta di una scultura tradizionale ma di un grande triangolo posto davanti al Museo Federiciano e composto da 7000 pietre di basalto, ognuna delle quali \"adottabile\" da un potenziale acquirente. Il ricavato della vendita di ogni pietra \u00e8 servito nel corso degli anni a piantare una quercia. L'operazione, terminata ufficialmente nel 1987, un anno dopo la morte dell'artista, deve in realt\u00e0 essere ancora ultimata, dal momento che occorreranno circa trecento anni prima che le 7000 querce diventino il grande bosco immaginato da Joseph Beuys il quale, per\u00f2, oltrepassando addirittura i limiti temporali della sua stessa esistenza, \u00e8 riuscito a trasformare un'azione ordinaria e spesso banalizzata, come quella di piantare alberi, in un grande rito collettivo capace di evocare i significati pi\u00f9 profondi del rapporto fra l'uomo e la natura.\nUn \"hommage\" a Beuys e alla sua celebre installazione nota come \"Block Beuys\" (Hessisches Landesmuseum Darmstadt) fu rappresentato dalla performance di Natias Neutert \"Sympathie f\u00fcr Piano und Pump\", presentata per la prima volta al Martin-Gropius-Bau di Berlino nel 1988.\nOpere.\nPiantagione Paradise.\nLa Piantagione Paradise \u00e8 un'opera vivente situata a Bolognano, in Abruzzo. Quest'opera \u00e8 composta da pi\u00f9 di 7500 alberi di specie diverse e rare. . L'opera \u00e8 stata creata pochi anni prima della morte di Beuys, insieme alla baronessa Lucrezia De Domizio.\nOpere al museo cantonale d'arte di Lugano.\n 7000 pietre , dipinto realizzato su legno"}
{"id": "240585", "revid": "287204", "url": "https://it.wikipedia.org/wiki?curid=240585", "title": "Ecublens", "text": ""}
{"id": "240587", "revid": "254059", "url": "https://it.wikipedia.org/wiki?curid=240587", "title": "Distretto della Gl\u00e2ne", "text": "Il distretto della Gl\u00e2ne \u00e8 un distretto del Canton Friburgo, in Svizzera. Confina con i distretti di Broye a nord-est, di Sarine a est, di Gruy\u00e8re a sud-est e di Veveyse a sud e con il Canton Vaud (distretti di Oron a ovest, di Moudon a nord-ovest e di Payerne a nord). Il capoluogo \u00e8 Romont.\nComuni.\nAmministrativamente \u00e8 diviso in 19 comuni:"}
{"id": "240588", "revid": "7336", "url": "https://it.wikipedia.org/wiki?curid=240588", "title": "Jam-session", "text": ""}
{"id": "240589", "revid": "123487031", "url": "https://it.wikipedia.org/wiki?curid=240589", "title": "Petsamo (regione storica)", "text": "La regione di Petsamo, o Pe\u010dengskij rajon, (, in finlandese \"Petsamon piiri\") \u00e8 una regione storica russa con capoluogo Nikel'.\nPosizione geografica e vegetazione.\nLa regione, con una superficie di oltre 10\u00a0000 km\u00b2, confina a nord-ovest con la Norvegia, a sud e a sud-ovest con la Finlandia e si affaccia sul Mare di Barents. La vegetazione \u00e8 tipica delle zone sub polari: nel nord della regione si trova la tundra, ossia l'assenza di specie arboree, dovuta alle basse temperature e dalla breve stagione estiva, mentre a sud si trovano la taiga, caratterizzata dalla presenza di foreste di conifere e le paludi, ossia zone umide, caratterizzate dalla grande presenza di acqua che condiziona lo sviluppo della vegetazione.\nStoria.\nL'appartenenza alla Russia e alla Finlandia.\nLa regione di Petsamo appartenne alla Russia sin dal XVI secolo e fu ceduta alla Finlandia nel 1920 con il Trattato di Tartu. Nel 1939, allo scoppio della seconda guerra mondiale, vi si trovavano le seguenti citt\u00e0: Alaluostari, H\u00f6yhenj\u00e4rvi, Jokikyl\u00e4, Kaakkuri, Kervanto, Kolttak\u00f6ng\u00e4s, Maattivuono, N\u00e4sykk\u00e4, Parkkina, Petsamo (Trifona), Pitk\u00e4j\u00e4rvi, Pummanki, Salmij\u00e4rvi, Suonikyl\u00e4, Vaitolahti, Valasj\u00e4rvi, Vuonokyl\u00e4, Vuoremijoki. Durante la seconda guerra mondiale, la regione fu una delle basi di partenza guerra per le forze tedesche, insieme alla citt\u00e0 norvegese di Kirkenes, per l'operazione Volpe d'argento, ossia il piano per la conquista del porto di Murmansk durante l'operazione Barbarossa.\nI trattati di Parigi.\nDopo la fine della seconda guerra mondiale la regione fu acquisita nel 1947 dall'Unione Sovietica, a seguito dei trattati di Parigi dove fu stabilito che la Finlandia, in quanto nazione sconfitta e in veste di \"aggressore\", non potesse pi\u00f9 avere sbocco sul Mare di Barents e inoltre, sempre all'Unione Sovietica, fu ceduto il territorio di J\u00e4niskoski\u2013Niskakoski, a est del lago Inari.\nIl sole di mezzanotte.\nLa regione di Petsamo si trova interamente a nord del circolo polare artico e dal 20 maggio, per la durata di circa due mesi, si verifica il fenomeno del sole di mezzanotte, ossia quel fenomeno che, con l'approssimarsi del solstizio d'estate, si verifica al di sopra dei circoli polari dove il sole non scende mai sotto l'orizzonte e di conseguenza non cala mai la notte.\nL'effetto \u00e8 dovuto al fatto che l'asse di rotazione terrestre \u00e8 inclinato di circa 23 gradi rispetto al piano dell'orbita (eclittica).\nLa regione, nel periodo che intercorre tra il 20 maggio e il 20 giugno, non vede mai tramontare il sole ma nel periodo invernale, pur non sorgendo mai il sole al di sopra dell'orizzonte per oltre due mesi, non si verifica il fenomeno della cosiddetta notte polare: questo \u00e8 dovuto al crepuscolo che impedisce il calare del buio totale.\nNei mesi invernali nella regione \u00e8 possibile ammirare il fenomeno dell'aurora boreale."}
{"id": "240591", "revid": "466539", "url": "https://it.wikipedia.org/wiki?curid=240591", "title": "Wilhelm von Pl\u00fcschow", "text": "Biografia.\nNon si conosce molto dei primi anni di Pl\u00fcschow, se non che nacque a Wismar, primo di sette figli. Suo padre, Friedrich Carl Eduard Pl\u00fcschow, era un figlio illegittimo del conte Friedrich Ludwig von Mecklenburg-Schwerin, la cui casa di famiglia era lo Schloss Pl\u00fcschow. Nei primi anni settanta dell'Ottocento, si trasfer\u00ec a Napoli e cambi\u00f2 il suo nome da \"Wilhelm\" al suo equivalente in italiano \"Guglielmo\". Inizialmente si guadagn\u00f2 da vivere come mercante di vino, per poi passare alla fotografia di nudi maschili e femminili.\nNel 1890 lavorava in uno studio a Roma, dove aveva portato con s\u00e9 Vincenzo Galdi, suo allievo e amante. Nel 1907 Pl\u00fcschow ebbe problemi con la legge: venne accusato di \"prossenetismo\" omosessuale (per aver messo in contatto alcuni clienti con i suoi modelli) e corruzione di minori e dovette passare otto mesi in prigione. Quando nel 1910 la sentenza divenne definitiva, nonostante avesse ormai abbandonato la foto di nudo per quella di paesaggio, Pl\u00fcschow fu condannato all'espulsione e dovette lasciare definitivamente l'Italia per tornare a Berlino.\nOpera.\nPl\u00fcschow era cugino di Wilhelm von Gloeden che, nonostante abbia iniziato a fotografare il nudo dopo di lui, ne oscur\u00f2 ben presto la fama.\nA differenza di Gloeden, che non si avventur\u00f2 nel campo della foto erotica, Pl\u00fcschow produsse anche immagini eccessivamente \"audaci\" per la sua epoca, che gli costarono quella condanna che invece Gloeden riusc\u00ec sempre ad evitare.. Il suo allievo Vincenzo Galdi si spinse fino alla vera e propria pornografia e fu anch'egli processato nel 1907.\nOggi le sue foto sono apprezzate per i loro meriti artistici, sebbene siano considerate in qualche modo inferiori a quelle di von Gloeden per il loro trattamento meno raffinato dell'illuminazione e le pose a volte contorte dei suoi modelli."}
{"id": "240593", "revid": "7336", "url": "https://it.wikipedia.org/wiki?curid=240593", "title": "Joseph McGinty Nichol", "text": ""}
{"id": "240594", "revid": "23390", "url": "https://it.wikipedia.org/wiki?curid=240594", "title": "Wilhelm von Plueschow", "text": ""}
{"id": "240595", "revid": "287204", "url": "https://it.wikipedia.org/wiki?curid=240595", "title": "Wilhelm von Pluschow", "text": ""}
{"id": "240596", "revid": "23390", "url": "https://it.wikipedia.org/wiki?curid=240596", "title": "Guglielmo von Pl\u00fcschow", "text": ""}
{"id": "240598", "revid": "23390", "url": "https://it.wikipedia.org/wiki?curid=240598", "title": "Guglielmo Pluschow", "text": ""}
{"id": "240599", "revid": "23390", "url": "https://it.wikipedia.org/wiki?curid=240599", "title": "Wilhelm von Gl\u00f6den", "text": ""}
{"id": "240604", "revid": "1632387", "url": "https://it.wikipedia.org/wiki?curid=240604", "title": "Euristica", "text": "L'euristica (dalla lingua greca \u03b5\u1f51\u03c1\u03af\u03c3\u03ba\u03c9, letteralmente \"scopro\" o \"trovo\") \u00e8 una parte dell'epistemologia e del metodo scientifico che si occupa di favorire la ricerca di nuovi sviluppi teorici, nuove scoperte empiriche e nuove tecnologie, con un approccio alla soluzione dei problemi che non segue un chiaro percorso, ma che si affida all'intuito e allo stato temporaneo delle circostanze al fine di generare nuova conoscenza. In particolare, l'euristica di una teoria dovrebbe indicare le strade e le possibilit\u00e0 da approfondire nel tentativo di renderla \"progressiva\", in grado cio\u00e8 di prevedere fatti nuovi non noti al momento della sua elaborazione.\nStoricamente l'euristica \u00e8 stata confusa per molti secoli con la giustificazione delle scoperte empiriche; infatti, ancora con l'elaborazione teorica di Francesco Bacone, lo sviluppo delle scienze veniva indicato con la possibilit\u00e0 di un elaborato teorico di sopravvivere al \"vaglio negativo dell'esperienza\". Nella sostanza si riteneva che una teoria scientifica dovesse essere in grado di produrre ipotesi che potessero poi essere confermate o respinte dagli esperimenti. \u00c8 facile vedere come questa concezione tendesse a fornire un criterio che giustificasse a posteriori le nuove scoperte, ma che non indicava strade concrete n\u00e9 operative per conseguirle. Nel corso del XX secolo il dibattito sulla teoria della demarcazione ha portato a distinguere pi\u00f9 nettamente questi due aspetti; tuttavia, proprio questa distinzione ha portato la maggior parte del mondo scientifico a rinunciare all'elaborazione di un'unica teoria dell'euristica.\nA partire infatti dalla constatazione che lo sviluppo delle scienze avviene in modo diseguale e sulla base di evoluzioni di carattere molto diverso fra loro (cambiamenti teorici, risultanze empiriche impreviste, mutamenti culturali), si \u00e8 infatti per lo pi\u00f9 rinunciato a delineare un'unica teoria dell'euristica, anche in considerazione del fatto che saltuariamente nella storia della scienza si sono determinati casi di sviluppo teorico e scientifico a seguito di presupposti errati o apparentemente irrazionali (un esempio tipico pu\u00f2 essere offerto dagli studi di Camillo Golgi che studi\u00f2 come confutare la natura neuronale del sistema nervoso umano e fin\u00ec per confermarla).\nOggi, pertanto, gli studi sull'euristica vengono piuttosto concentrati \"all'interno\" delle singole scienze o teorie; si pu\u00f2 cos\u00ec parlare di un'euristica, per esempio, della matematica o della biologia. L'euristica delle scienze in generale rimane, invece, una questione solamente teorica o terminologica, nel senso che ben difficilmente vengono avanzate proposte di euristiche cos\u00ec generali se non a un livello di astrazione tale da renderle operativamente poco rilevanti.\nL'Euristica nella psicologia.\nIn psicologia le euristiche sono semplici ed efficienti regole che sono state proposte per spiegare come le persone risolvono, danno giudizi, prendono decisioni di fronte a problemi complessi o informazioni incomplete.\nIl principio che giustifica l'esistenza di euristiche \u00e8 quello secondo cui il sistema cognitivo umano \u00e8 un sistema a risorse limitate che, non potendo risolvere problemi tramite processi algoritmici, fa uso di euristiche come efficienti strategie per semplificare decisioni e problemi.\nSebbene le euristiche funzionino correttamente nella maggior parte delle circostanze quotidiane in certi casi possono portare a errori. Infatti l'euristica fondamentale \u00e8 il cosiddetto \u201cprova e sbaglia\u201d (trial and error), che pu\u00f2 essere usato in ogni contesto: dall'applicazione di dadi e bulloni alla risoluzione di problemi algebrici. Di seguito sono riportati alcuni esempi di euristiche molto utilizzate, prese dal libro \u201cHow to solve it\u201d di George Polya.\nSebbene gran parte delle euristiche siano state scoperte da Amos Tversky e Daniel Kahneman il concetto fu originariamente introdotto da Herbert Simon, laureato e Premio Nobel per l'economia. Egli diceva che l'essere umano opera all'interno della razionalit\u00e0 limitata. A questo proposito Simon coni\u00f2 il termine \u201csatisficing\u201d, il quale denota una situazione dove persone che cercano soluzioni a un determinato problema, si ritengono soddisfatte di risposte sufficientemente buone per i loro fini, nonostante queste soluzioni non siano realmente ottimizzate. Di seguito una citazione di James G. March, allievo di H. Simon:\nAnche Gerd Gigerenzer si occupa di euristica. Egli si focalizza sulle propriet\u00e0 \u201cFast &amp; Frugal\u201d, cio\u00e8 utilizza l'euristica in maniera molto precisa eliminando, di conseguenza, gran parte dei bias cognitivi di cui l'essere umano \u00e8 succube per natura. Da una particolare ricerca di Gigerenzer e Wolfgang Gaissmaier risulta che sia i singoli individui che le organizzazioni si basano sulle euristiche in modo adattivo. I due ricercatori appena citati hanno anche scoperto che ignorare una parte delle informazioni (relative alla presa di una decisione), piuttosto che considerare tutte le opzioni, pu\u00f2 effettivamente portare a una scelta pi\u00f9 accurata.\nL'euristica nell'ambito della psicologia cognitiva.\nLe euristiche, tramite una maggiore ricerca e raffinatezza, hanno cominciato a essere applicate ad altre teorie o a essere spiegate da esse. Per esempio anche la CEST (Cognitive-Experiential Self-Theory) ha una visione adattiva dell'elaborazione euristica. A volte gli individui considerano razionalmente, logicamente, sistematicamente, volutamente e verbalmente i problemi. Altre volte invece gli individui considerano le questioni in modo intuitivo, senza sforzo, a livello generale ed emotivamente. Da questo punto di vista le euristiche sono parte di un pi\u00f9 ampio sistema di elaborazione dell'esperienza che spesso \u00e8 adattabile, ma anche vulnerabile a errori in situazioni che richiedono un'analisi molto pi\u00f9 logica.\nNel 2002 Daniel Kahneman e Shane Frederick proposero (o teorizzarono) che l'euristica cognitiva funzionasse per mezzo di un sistema chiamato sostituzione dell'attributo, che avviene senza consapevolezza conscia. In base a questa teoria, quando qualcuno esprime un giudizio (di un \"attributo target\") che sia complesso da un punto di vista computazionale, lo si sostituisce con un \"attributo euristico\" calcolato pi\u00f9 semplicemente.\nTali euristiche sono attualmente concepite come processi di sostituzione di attributi, nei quali un attributo target (per esempio una classe) \u00e8 sostituito da uno euristico (per esempio un prototipo) pi\u00f9 accessibile per ragioni cognitive o affettive.\nNegli scorsi decenni nella psicologia cognitiva sono state individuate diverse euristiche, tra cui le pi\u00f9 conosciute e studiate sono:\nL'eurisma \u00e8 lo schema mentale, tipico nell'uomo, che impedisce il corretto svolgimento del \"procedimento euristico\". Comporta una sorta di \"ancoraggio\" a ci\u00f2 che appare pi\u00f9 visibile, impedendo di leggere pi\u00f9 in profondit\u00e0 e attivare la parte creativa e intuitiva della mente.\nEuristiche e forme di errore.\nLe forme di errore dipendono da meccanismi universali che presiedono il recupero delle conoscenze, in particolare le tendenze sistematiche nei confronti di similarit\u00e0 e frequenza.\nIl confronto di similarit\u00e0 (Watson &amp; Johnson-Laird, Tversky &amp; Kahneman).\n\u00c8 un meccanismo che fa parte del funzionamento di base della nostra memoria e funziona in modo da rendere disponibili, il pi\u00f9 velocemente possibile, tutti quei contenuti che sembrano essere pi\u00f9 attinenti alle informazioni richieste; la sua velocit\u00e0 dipende dal grado di affidabilit\u00e0 degli indizi a sua disposizione. Esso, tra tutte le conoscenze potenzialmente adatte, potr\u00e0 renderne disponibili solo una certa quantit\u00e0, cosicch\u00e9, in mancanza di elementi precisi, attiver\u00e0 categorie molto pi\u00f9 ampie che renderanno pi\u00f9 laborioso il compito di processamento dei dati nello spazio di lavoro.\nL'azzardo in base alla frequenza (Tversky &amp; Kahneman).\n\u00c8 una euristica automatica, specifica per la ricerca in memoria degli elementi utilizzati pi\u00f9 spesso; interviene quando il confronto per similarit\u00e0 acquisisce un numero eccessivo di elementi simili o quando l'informazione utile recuperata \u00e8 parzialmente completa. Agisce selezionando tra tutti i candidati messi a disposizione quello che ha avuto un valore di occorrenza di utilizzo maggiore. Questa euristica interviene con una forza proporzionale alla scarsa qualit\u00e0 delle informazioni che guidano il confronto per similarit\u00e0 e serve a sbloccare l'utilizzo dei dati in modo sistematico, partendo da quelli pi\u00f9 frequentemente utilizzati.\nStereotipi ed euristica.\nGli stereotipi sono un tipo di euristica che ciascuno utilizza per crearsi delle opinioni o esprimere dei giudizi su cose mai viste o di cui non si \u00e8 mai avuto esperienza. Funzionano come una scorciatoia mentale per avere accesso a tutto: dallo stato sociale di una persona a partire dalle sue azioni, al supporre che una pianta alta con tronco e foglie sia un albero, anche se non abbiamo mai visto prima quello specifico tipo di albero. Gli stereotipi, come descritti dal famoso giornalista W. Lippman, sono le immagini che abbiamo nelle nostre menti, costruite sulla base di esperienze e di quello che ci viene detto sul mondo. Queste \"immagini nella nostra mente\" ci consentono di esprimere giudizi senza avere avuto esperienze dirette su quel determinato argomento, e questo \u00e8 ci\u00f2 di cui tratta l'euristica.\nGli stereotipi vengono comunemente intesi nell'accezione di preconcetti razzisti, ma in un senso pi\u00f9 ampio essi rappresentano anzitutto un modo generalmente utilizzato dagli individui per crearsi delle opinioni o esprimere dei giudizi sulle cose che non si conoscono o che non si comprendono completamente.\nPer esempio, poich\u00e9 ci \u00e8 stato detto che aspetto ha un albero e abbiamo visto molti tipi di alberi, abbiamo delle immagini nelle nostre menti relative alle varie caratteristiche riferite a un albero; quando vediamo qualcosa che ha caratteristiche simili, anche se non ci \u00e8 mai stato detto che quella pianta in effetti \u00e8 un albero, possiamo esprimere un giudizio in base al quale quella pianta sar\u00e0 molto probabilmente un albero. Cos\u00ec abbiamo usato una scorciatoia mentale per prendere una decisione su qualcosa, invece di andare a chiedere a un nativo del posto \"Questo \u00e8 un albero?\".\nL'euristica nell'informatica.\nNell'ambito informatico l'euristica \u00e8 una tecnica progettata per risolvere un problema molto velocemente, al contrario di quanto ci vorrebbe utilizzando i metodi classici. Tramite ottimizzazione, completezza, cura e precisione si ottengono soluzioni ottimali a un problema, l'euristica invece \u00e8 in grado di produrre soluzioni, seppure non ottimali, in modo rapido che risolvono comunque il problema a portata di mano.\nPer esempio molti software antivirus utilizzano sistemi euristici per rilevare virus e malware. Un modo per ottenere questo guadagno di prestazioni, dal punto di vista computazionale, consiste nel risolvere un problema semplice la cui soluzione \u00e8 anche una soluzione a un problema pi\u00f9 complesso. Ancora un esempio banale ma concreto: quante volte una macchina presenta problemi apparentemente \"inspiegabili\" che vengono risolti con un semplice reboot del sistema? In questa situazione chi riavvia la macchina non \u00e8 realmente a conoscenza di quale sia il problema, ma nelle sue esperienze passate \u00e8 successo varie volte che tramite un riavvio il problema \"sparisse\". Banalmente l'euristica nell'informatica \u00e8 rappresentata da questo concetto, anche a livelli pi\u00f9 complessi e meno banali dell'esempio appena descritto.\nInterazione uomo-macchina.\nNell'interazione uomo-computer l'euristica \u00e8 una tecnica di collaudo ideata da esperti consulenti di fruibilit\u00e0 e usabilit\u00e0. Nella valutazione euristica dell'interazione uomo-macchina l'interfaccia utente ha un ruolo fondamentale. Essa \u00e8 controllata da esperti e la sua compilazione (grosso modo le caratteristiche di una buona interfaccia-utente sono basate su esperienze precedenti) \u00e8 valutata registrando ogni qualvolta un aspetto euristico viene violato. Il famoso informatico danese Jakob Nielsen approfondisce l'argomento, soprattutto la parte riguardante l'usabilit\u00e0 del web.\nNello sviluppo del software l'uso di un approccio euristico pu\u00f2 facilitare l'implementazione di una buona interfaccia-utente, permettendo agli utenti di navigare in un sistema complesso intuitivamente e senza difficolt\u00e0. Quando \u00e8 necessario l'interfaccia pu\u00f2 guidare gli utenti utilizzando tooltips (descrizioni dei comandi), pulsanti d'aiuto, inviti a chat con supporto, ecc. Tuttavia, in pratica, per il progettista dell'interfaccia-utente non \u00e8 facile trovare il giusto equilibrio tra funzionalit\u00e0 tecniche e assistenza fornita all'utente. Un esempio di approccio euristico, a questo riguardo, \u00e8 il prodotto di ricerca di Google che involve algoritmi incredibilmente complessi cercando un immenso quantitativo di dati. L'interfaccia-utente \u00e8 enormemente semplificata da usare per un'esperienza intuitiva; la ricerca dei dati richiesta \u00e8 inserita in un box e inviata con un singolo click. I dati sono organizzati cercando sia il termine preciso sia applicando una vaga logica, cercando per corrispondenze vicine e associazioni (per esempio una ricerca per \u2018Jonathan Smith\u2019 d\u00e0 risultati anche per \u2018John Smith\u2019). Questo significa che Google \u00e8 capace di restituire informazioni che gli utenti vogliono, ma per le quali non hanno chiesto specificatamente ogni dettaglio di ricerca, con un'interfaccia-utente. Se i risultati restituiti non sono soddisfacenti \u00e8 data la possibilit\u00e0 di effettuare una \"ricerca avanzata\" per fornire maggiori informazioni e una risposta pi\u00f9 mirata.\nProgrammatori di software e mirati utilizzatori finali ignorano allo stesso modo l'euristica e i suoi rischi. I consumatori/utilizzatori finali hanno bisogno di aumentare la loro conoscenza sulla struttura di base che un progetto implica (cos\u00ec che le loro aspettative siano realistiche), e i programmatori spesso hanno bisogno di spingersi a studiare maggiormente il pubblico (cos\u00ec che il loro stile d'apprendimento possa essere giudicato).\nUna corretta analisi dei requisiti per lo sviluppo di un software modella l'euristica di come un utente tratta/lavora le informazioni sullo schermo. Questa analisi \u00e8 idealmente condivisa con l'utilizzatore finale ben prima che la progettazione del programma sia scritta e l'applicazione sia sviluppata, cos\u00ec l'opinione dell'utente sulla sua esperienza pu\u00f2 essere usata per adattare il design dell'applicazione. Questo risparmia molto tempo nello sviluppo del software. A meno che l'euristica non sia adeguatamente considerata il progetto probabilmente subir\u00e0 molti problemi di realizzazione e contrattempi. In conclusione, l'euristica \u00e8 probabilmente il fattore pi\u00f9 importante di cui tenere conto quando si deve sviluppare un'interfaccia-utente."}
{"id": "240605", "revid": "9345", "url": "https://it.wikipedia.org/wiki?curid=240605", "title": "Analisi euristica", "text": ""}
{"id": "240610", "revid": "2232129", "url": "https://it.wikipedia.org/wiki?curid=240610", "title": "Cucina argentina", "text": "La cucina argentina \u00e8 caratterizzata dal frequente utilizzo di carne e di farina di frumento.\nNel corso del tempo, a seguito dei grandi flussi migratori, essa ha subito notevoli influenze sia dalla cucina italiana che da parte della cucina spagnola.\nGeneralmente, in Argentina non si consumano tutte le carni: \u00e8 il caso, ad esempio, della carne di cavallo, che non viene cucinata in quanto quest'ultimo \u00e8 considerato un animale da compagnia.\nDiversi alimenti sono di origine italiana o spagnola, bench\u00e9 le loro ricette siano spesso rielaborate. Gli argentini sono famosi per la loro reputazione di buongustai. Generalmente, difatti, gli eventi conviviali consistono in un pasto condiviso, dove, attraverso la cena, si trascorre del tempo con amici e familiari.\nIl pasto pi\u00f9 importante della settimana \u00e8 il pranzo domenicale, tradizionalmente chiamato \"della famiglia unita\", i cui piatti principali includono spesso l'arrosto o la pasta.\nI ristoranti argentini cucinano una gran variet\u00e0 di pietanze. Nelle grandi citt\u00e0 si pu\u00f2 mangiare cibo locale a prezzi accessibili nei \"bodegones\" (taverne tradizionali economiche), in ristoranti tradizionali, bar e cantine oppure degustare piatti internazionali di alto livello.\nL'Argentina \u00e8 uno dei principali produttori di carne a livello mondiale, specialmente di bovino, e di altri generi di prodotti alimentari tra i quali grano, mais, latte e fagioli, oltre che, dagli anni '70, di soia. Il consumo medio annuale di carne di bovino, agnello e capretto in Argentina \u00e8 approssimativamente di 56,5 kg per persona. Il consumo totale di carne in Argentina \u00e8 di 93,7\u00a0kg \"pro capite\".\nNonostante la vastit\u00e0 del territorio, alcuni alimenti sono diffusi ovunque. In certe regioni si trovano per\u00f2 anche ricette tipiche locali. Oltre alle differenze regionali, vi sono anche differenze tra i piatti che si consumano nelle grandi citt\u00e0, influenzati dalle tendenze della globalizzazione, e quelli che si consumano nelle zone rurali, pi\u00f9 tradizionali. Inoltre, alcune ricette variano leggermente a seconda del livello sociale.\nSpesso, nei piatti argentini (escludendo i dolci) si fa uso di spezie provenienti da diversi continenti: dall' Europa mediterranea, dall' Asia (esempi includono il coriandolo, il pepe, la cannella o la noce moscata) e perfino dall'Europa Centrale, come la paprica; vengono inoltre utilizzate alcune spezie e verdure indo-americane, come i seguenti tipi di peperoni: pepe di Caienna, \"piment\u00f3n\", \"aj\u00ed o morr\u00f3n rosso\", verde o giallo, \"quitucho\" e il \"locoto\", chiamato anche \"cumbar\u00ed\". Quest'ultimi due tipi sono molto piccanti. Ci\u00f2 nonostante, la gastronomia argentina \u00e8, tra tutte le cucine extraeuropee, quella dai gusti pi\u00f9 europei, e quindi pi\u00f9 delicati. Il consumo di sale e di zucchero raffinato nella cucina argentina, ad esempio, era molto elevato fino alla fine del 1980, anche se recentemente il loro utilizzo \u00e8 andato calando.\nPasti principali.\nI pasti principali sono tipicamente quattro: la colazione, il pranzo, la merenda e la cena.\nColazione.\nFino agli anni ottanta circa, la colazione, detta \"desayuno\" o \"colaci\u00f3n\", era costituita da rondelle di pane bianco imburrate, \"dulce de leche\" (dolce di latte) spolverato con zucchero bianco e dal \"mate\", accompagnato da \"tortas fritas\" (dolci fritti) e \"facturas\" (paste).\nPranzo.\nIl pranzo, detto \"almuerzo\", viene spesso consumato verso mezzogiorno e costituisce il pasto principale di ogni giornata. L\"almuerzo\" domenicale assume un significato importante se condiviso in famiglia e spesso i piatti principali comprendono l'arrosto e/o la pasta.\nMerenda.\nLa merenda, detta \"merienda\" \u00e8 normalmente uno spuntino di met\u00e0 pomeriggio.\nCena.\nLa \"cena\", che normalmente si consuma tra le 20 e le 22, \u00e8 di solito composta degli stessi alimenti del pranzo, anche se in minore quantit\u00e0. Il sabato e in altri giorni festivi \u00e8 usuale che essa si prolunghi fino a oltre la mezzanotte: in molti casi dura fino all'alba del giorno successivo.\nRegioni.\nLa vastit\u00e0 del territorio argentino, e perci\u00f2 la grande diversit\u00e0 dei suoi climi, inducono a suddividerne le abitudini culinarie in quattro zone gastronomiche. Alcuni alimenti sono presenti in tutta la nazione, come ad esempio l\"asado\", il \"dulce de leche\", le \"empanadas\", il \"mate\", le \"tallarines\", la \"milanese\" e le pizze; ma esistono piatti tipici solo di alcune regioni.\nNordovest e Cuyo.\nIl Nordovest \u00e8 la zona dell'Argentina dove prevalgono influssi andini e precolombiani, mescolati comunque alla gastronomia spagnola. Tra i piatti principali troviamo ad esempio i \"locros\", i \"tamales\", il \"pastel de choclo\", i \"jesu\u00edtas\", \"quesillos\", \"choclo con queso\", la \"chanfaina\", il \"tomatic\u00e1n\", il \"quesillo de cabra con miel\" e il \"dulce de cayote\" con \"quesillo de cabra\".\nLa vasta Regione andina e Preandina del Cuyo comprende le province di Mendoza, San Juan e San Luis e si caratterizza per la produzione di vini pregiati, olive e mele; oltre a piatti di origine spagnola, ad esempio le variet\u00e0 provinciali dei panzerotti e del \"tomatic\u00e1n\", e i biscotti \"semite\". In questa regione si consumano anche prodotti derivati dalle guaine della carruba bianca, come la torta \"patay\" la \"birra aloja\", i biscotti e alcune varianti degli \"alfajores\".\nNordest.\nNella zona Nordest del Paese la cucina \u00e8 influenzata dalla cultura guaran\u00ed, la cui tradizione culinaria utilizza principalmente pesce di fiume, come il surub\u00ed, il \"dorado\", il \"pac\u00f9\"e il \"pat\u00ed;\" ai quali si aggiungono la manioca, la papaia e il formaggio. Figurano inoltre piatti tipici, come il \"mbej\u00fa\" e il \"chup\u00edn\". Nella provincia di Misiones vi \u00e8 una moderata produzione e consumo dell' albero \"jacarati\u00e0 / yacarati\u00e1,\" considerato l'unico al mondo di legno commestibile. Nella medesima provincia \u00e8 molto popolare la caramella del \"piloncillo\" e sono tipiche le torte chiamate \"cabur\u00e8\", il \"chip\u00e1 so'o\" e il \"reviro\".\nRegione Centrale.\nLa regione Centrale \u00e8 la zona maggiormente influenzata dalle cucine italiana e spagnola e vi abbonda lo stile gaucho, contraddistinto dall' abbondante uso della carne (soprattuttu sotto forma di arrosto). Alcuni piatti tipici comprendono le pernici, i \"nand\u00f9\", la \"vizchaca\" e i \"tallarines\", molto simili alle tagliatelle.\nLa regione Sud.\nIn Patagonia vengono consumati principalmente frutti di mare e pesce. In particolare, lungo le coste, si cucinano prevalentemente pesci di mare, mentre all'interno \u00e9 pi\u00f9 diffuso il consumo di pesci di fiume come la trota, la corvina, i salmoni e i rovali. Tra i crostacei troviamo i gamberetti, le granseole e molluschi, come i calamari, le \"potas\" i polpi patagonici, il \"cholga\" e i \"mejillones\". A seguito della forte presenza di immigrati tedeschi in questa regione, si consumano anche marmellate e molti dolci preparati con il calafato, la rosa moschetta, la ciliegia, il sambuco, il cassis e le fragole. Nella provincia di Chubut, dal 1865 la comunit\u00e0 argentina gallese \u00e8 nota per le sue case da t\u00e8 che offrono scone e torte nere.. La coltivazione delle mele nella valle del R\u00edo Negro venne iniziata dai gesuiti nel XVII secolo grazie al missionario gesuita italiano Nicol\u00f2 Mascardi.\nPiatti tipici.\nSi tratta di uno speciale arrosto alla brace cucinato in quattro classiche modalit\u00e0: la \"parrilla\" o \"parrillada\" (alla griglia), quello \"en cruz\" (in croce), o allo spiedo e al \"chulengo\", preparato soprattutto nelle \"pampa\".\nPer la maggior parte della popolazione argentina \u00e8 tradizione cucinare \"el asado de los domingos\" o arrosto della domenica, alternato con la \"raviolada\", o raviolata, o la \"tallarinada\" o tagliatellata delle domeniche, alternati per ogni settimana o nei giorni caldi, durante i quali si preferisce l'arrosto, o giorni freddi, durante i quali si preferiscono le pastasciutte.\nAltri cibi molto popolari dell'Argentina.\nNei mesi freddi, approssimativamente dalla fine di aprile fino agli inizi di settembre, \u00e8 frequente cucinare bolliti como il \"locro\", e stufati molto calorici come il \"guiso de lentejas\" (stufato di lenticchie). In una \"pucheros\" (pentola) vengono bolliti, carne bovina, porotos, mais, \"papa\" (patata) e \"batata\" (patata americana), zapallo, cavolo cappuccio (repollo), buseca e ossobuco e il mondongo, e la gi\u00e0 citata, molto popolare in Argentina, polenta.\nDolci.\nGelati.\n\"Helados\" (gelati). La maggior parte dei gelati sono del tipo \"ice cream\", derivati dei gelati italiani, sebbene arricchiti con molti sapori tipici argentini, come il \"dulce de leche\", la \"crema del cielo\", la \"crema de torront\u00e9s\" e il \"s\u00faper dulce de leche\", quest'ultimo inventato da Daniel Paradiso. e con variet\u00e0 come i chiamati \"granizados\". Tra le diverse variet\u00e0 di gelati argentini troviamo la \"cassata\", dolce gelato variante della classica cassata siciliana, o il \"sambay\u00f3n\" derivato dallo zabaione, la coppa di gelato \"don Pedro\", una boccia di gelato alla crema impreziosito con del whiskey, il \"sundae\", il Malbec, al Chardonnay e il yatay. I gelati pi\u00f9 gustosi sono realizzati con latte di vacca di razza Jersey. Nel Paese troviamo anche gelati tipici come le \"achilatas,\" una sorta di sorbetti inventati nel XIX secolo a base di neve e polpa di frutta, mentre dal XX secolo in poi vengono preparati con ghiaccio tritato mescolato in stampi con frutti succosi.\nDessert, torte e panelli.\nTagliando questo cilindro originale si ottengono fette spesse da uno a due centimetri.\nCucina argentina di Pasqua.\nIl pranzo pasquale si inizia a preparare attorno al 21 marzo. La stragrande maggioranza della popolazione argentina \u00e8 di fede cattolica, ma la maggioranza di loro, pur non praticando, s'incontra per consumare piatti speciali durante la festa di Pasqua: uova di Pasqua, quasi sempre di cioccolato, torta pasqualina, e, fatto salvo i giorni di astinenza della settimana santa, si consuma carne, pesce, molluschi, oltre alle \"empanadas\" o ai panzerotti di veglia, speciali e ripieni di tonno. In questa giornata particolare si consuma anche lo stoccafisso o \"caz\u00f3n reidratato\", la torta pasqualina o la sua simile esternamente, una torta salata chiamata \"gallega\" o \"empanada gallega\" (torta galiziana), ripiena con calamari e pesci. \u00c8 anche pi\u00f9 frequente il consumo del \"rosca de pascua\" (bagel di Pasqua derivato dalla \"mona de pascua\" spagnola).\nCucina argentina di Natale.\nTra dicembre e gennaio, quando si festeggiano il natale e l'anno nuovo, mentre nell'Emisfero Settentrionale \u00e8 pieno inverno, nell'Emisfero Meridionale \u00e8 piena estate; nonostante questo aspetto climatico in Argentina la maggior parte della popolazione consuma i tradizionali alimenti e dolcetti europei invernali del Natale: panettone, il \"pionono\", le \"macedonias\" o \"ensaladas de frutas\" (macedonie o insalate di frutta), i torroni come il Nucrem, il melone con fette di prosciutto e le \"garrapi\u00f1adas\" caramellate, la \"lengua a la vinagreta\" (lingua di vacca alla vinaigrette) o al pinzimonio e insalata russa; come dolce, oltre al panettone, si consumano gelati. Tra gli alimenti preferiti per questo periodo natalizio vi sono il lattonzolo, chiamato in spagnolo \"lech\u00f3n\", o il tacchino, entrambi cucinati al forno per poi essere serviti come centrotavola, adornati con maionese, olive, rondelle di limone ecc. Fra i piatti principali di queste feste, c'\u00e8 il \"vitel tonn\u00e8\" o \"vitel tonn\u00e9\" (vitello tonnato), considerato uno dei piatti principali di queste feste, normalmente celebrate in famiglia, sebbene attualmente siano sempre pi\u00f9 forti le tendenze vegetariane.\nNel giorno della festa cristiana dei re Magi (\"reyes Magos\"), cio\u00e8 al 6 di gennaio, normalmente si degusta in famiglia la \"Rosc\u00f3n de Reyes\" (Vite dei Re), molto simile a alla \"rosca de pascua\", anche se priva della decorazione di uova.\nDerivati della \"cucina globale\" oggi molto comuni in Argentina.\nDagli anni 1960 in poi, si sono diffusi in Argentina \"piatti globali\" di origine tedesca passati per un'interfase statunitense.\nSi tratta di:\nDall'inizio degli anni 90 del XX secolo, si \u00e8 diffuso anche il sushi di origine nipponica passato anch'esso per l'interfase gastronomica statunitense-californiana.\nQuesto tipo di cibo \"fast food\" e \"chatarra\" (spazzatura), ricopre, purtroppo, un'importante quota di consumo nelle principali citt\u00e0 precisamente, che, nonostante sia quasi sempre industriale precotto, \u00e8 facile da consumare.\nSono lontani dall'essere considerati alla stregua di \"comida chatarra\" (cibo spazzatura), se sono privi di additivi artificiali, includendo tra questi allo zucchero raffinato:\nCibi precolombiani.\nEccetto i gi\u00e0 citati \"locro\" e \"curanto\", dobbiamo aggiungere ai cibi precolombiani i \"tamales\" o \"humitas\" e la \"pancutra.\" Tutti questi alimenti hanno influito sulla preparazione delle ricette provenienti dall'immigrazione spagnola e italiana. Attualmente quasi tutti questi alimenti sono rari e poco consumati, rimanendo vivi soprattutto per i turisti o cucinati in alcuni territori periferici. La maggioranza di queste ricette \u00e8 da ricondursi ad una dieta antichissima, risalente al paleolitico:\nFino al 1920, nel corso delle esplorazioni argentine all'Antartide dirette da Jos\u00e9 Manuel Moneta nell'Antartide Argentina, i pionieri furono costretti a cibarsi di ali di pinguino imperatore.\nConfiter\u00edas / Confetterie.\nLa \"confiter\u00eda\", parola derivante dallo spagnolo argentino, si traduce esattamente con la parola l'italiana confetti o confetteria, molte volte accompagnati da un \"copet\u00edn\" (aperitivo),parola derivante dal ligure \"cupettin\". In Argentina era d'uso, fino agli anni '80, frequentare da parte di persone di ceto medio e medio-alto, locali simili a bar, nei quali, seduti intorno ai tavoli, si consumavano \"delicatessen\". A Buenos Aires, erano presenti fino agli anni ottanta lussuose \"confiter\u00edas\", tra le quali si possono annoverare, la \"El Molino\", fondata nel 1850 da Costantino Rossi e Cayetano Brenna (chiusa nel 1997 e riaperta dopo 20 anni di chiusura all'inizio del 2017), \"La Richmond\", e ancora: \"Las Violetas\" (Le Violette) e \"La Biela\" (La Biella), mentre a Cordoba si trova la \"confiter\u00eda\", \"La Oriental\", quest'ultima creata e fondata dall'oriundo italiano Eduardo Poretti. Qui, si sono inventati dolci, dessert e dolciumi, che da allora sono diventati tipici in tutta l'Argentina.\nBevande tipiche.\n\u00c8 molto comune \"tomar\" (\"prendere\" o \"bere\") il mate amaro, cio\u00e8 senza zucchero, bench\u00e9 molte volte sia addolcito, l'edulcorante pi\u00f9 sano \u00e8 la Stevia rebaudiana.\nVariet\u00e0 di vini.\nTre sono i vini completamente originati in Argentina: un vino bianco fruttato di colore simile al miele, di eccellente qualit\u00e0, il Torront\u00e9s, prodotto originalmente nelle Valles Calchaqu\u00edes, in particolare nei pressi di Cafayate, sulla Strada del vino, una via turistico-tematica situata nella Provincia di Salta, nelle province di La Rioja e quella di San Juan, il vino rosso (\"tinto\") Malbec, di eccellente qualit\u00e0 (in \"bouquet\" i malbec argentini tendono a essere fruttati, con tannini maturi e soavemente vellutati). D'altra parte: il vino rosso \"tinto\", molto astringente, soprannominato \"vino della Costa\", prodotto nelle province di Santa Fe e Buenos Aires; non meno importante \u00e8 il \"Vino de la Costa\" delle \"Quintas de Sarand\u00ed\" (Fattorie di Sarand\u00ed), cos\u00ec come il vino della citt\u00e0 di Berisso, tutti aventi origine dalle produzioni di famiglie di immigrati italiani fin dal XIX secolo. Per questo, \u00e8 di particolare interesse la citt\u00e0 di Berisso, dove annualmente viene celebrata la Festa del vino della Costa. Per conferire ai vini argentini un \"a\u00f1ejamiento\" (invecchiamento) accelerato, vengono imbottigliati e sepolti, per almeno un mese, nei terreni di giardini o di orti. La produzione pi\u00f9 meridionale del vino del pianeta si trova nei pressi della valle del fiume Rio Negro nella provincia omonima di R\u00edo Negro; eccellenti sono sia le variet\u00e0 del bianco Riesling della Provincia di Neuqu\u00e9n che, ancora pi\u00f9 al sud, le variet\u00e0 della zona di Telsen nella Provincia del Chubut. Meritano di essere citati i vini della citt\u00e0 di Caroya, detti \"caroyensi,\" delle Provincie di C\u00f3rdoba, della Concordia a est della Provincia dell'Entre R\u00edos, e i vini di \"M\u00e9danos\" all'estremo sud-ovest della provincia di Buenos Aires. Alcune delle variet\u00e0 di uve native argentine sono oggi chiamate \"Criolla\", variet\u00e0 molto apprezzata a partire dalle produzioni di Sebasti\u00e1n Zuccardi per la particolare uva, detta \"chinche\", molto astringente. Notevole qualit\u00e0 di produzione rivestono i recenti vini cabernet sauvignon e cabernet franc. Le produzioni di \"Malbec\" sono prodotte e innovate dagli argentini Marcelo Pelleriti, dalle famiglie Catena, Bianchi, Michel Torino, Rutini, e Luigi Bosca, tutte famiglie proprietarie di rinomate case vinicole o \"bodegas\" di vino.\nAcqua frizzante o acqua gassata o soda.\nGli argentini sono dei forti consumatori di \"soda\", cio\u00e8 di acqua gassata, soprattutto durante i pranzi estivi accompagnati dal lento consumo delle \"picadas\", un misto di salumi, prosciutti e formaggi. Per tale motivo negli anni 60 del XX secolo venne inventato il sifone Drago con il quale fu possibile preparare la soda casalinga. La soda o acqua gassata viene quasi sempre mescolata con vino rosso o tinto, in questo modo: \u00bc di bicchiere di vino e \u00be di soda fredda.\n\"Golosinas\" (caramelle).\nAl 2017, in Argentina, si consumavano \"pro capite\" / anno, di \"golosinas\" (caramelle). Per tale motivo Yuliana Monroy, Sandra Rivero e Alejandra Garc\u00eda fiutarono l'affare, per cui inventarono caramelle soffici prive di conservanti, aromatizzanti, coloranti, saporizzanti.\nSalse.\nAltre salse molto gradite in Argentina sono generalmente consumate fredde:"}
{"id": "240621", "revid": "8897", "url": "https://it.wikipedia.org/wiki?curid=240621", "title": "Tamiflu", "text": ""}
{"id": "240622", "revid": "106456", "url": "https://it.wikipedia.org/wiki?curid=240622", "title": "Circondari della Germania", "text": "I circondari della Germania (in tedesco: \"Landkreis\", o \"Kreis\", pl. \"Landkreise\", o \"Kreise\") sono suddivisioni amministrative di 3\u00ba livello presenti in tredici dei sedici \"Land\" (non sono istituiti nelle \"citt\u00e0-land\" di Amburgo, Berlino e Brema); rappresentano l'articolazione territoriale dei medesimi \"Land\" o, negli stati in cui \u00e8 contemplata la suddivisione in distretti, la suddivisione territoriale dei distretti stessi.\nI circondari sono in tutto 296. Le grandi citt\u00e0 non appartengono ad alcun circondario e sono dette citt\u00e0 extracircondariali (\"Kreisfreie St\u00e4dte\", nel Baden-W\u00fcrttemberg \"Stadtkreise\"), ossia comuni che svolgono essi stessi i compiti dei circondari, e sono 107.\nProfili istituzionali.\nCompetenze.\nIl circondario (\"Landkreis\") si occupa di molte attivit\u00e0 che nelle citt\u00e0 di dimensioni maggiori sono di competenza dell'amministrazione cittadina ma che nei comuni di dimensioni minori rappresentano un costo elevato e per i quali pu\u00f2 capitare che non vi siano risorse sufficienti.\nIl circondario assume queste mansioni, principalmente consistenti in servizi o in lavori pubblici riguardanti pi\u00f9 comuni, in modo da assicurare che alla popolazione dei piccoli comuni che si trovano nella stessa area geografica, ma che hanno risorse non uguali, siano garantiti gli stessi servizi.\nNe sono esempio la costruzione e manutenzione delle strade di collegamento fra comuni, gli ospedali, la protezione civile, lo smaltimento dei rifiuti, la gestione del trasporto pubblico e i servizi sociali.\nOrgani.\nGli organi del circondario sono:\nSuddivisioni dei circondari.\nTutti i circondari si dividono in pi\u00f9 comuni (\"kreisangeh\u00f6rige Gemeinden\", (letteralmente \"comuni appartenenti a un circondario\"). Il numero di comuni appartenenti ai circondari \u00e8 molto variabile, dai 6 comuni del circondario dell'Ammerland (Bassa Sassonia) ai 235 comuni dell'Eifelkreis Bitburg-Pr\u00fcm (Renania-Palatinato).\nLe citt\u00e0 comprese in un circondario, al superamento di un certo numero di abitanti, variabile a seconda del Land, acquisiscono una definizione particolare anch'essa differente nei diversi L\u00e4nder.\nAd esempio nel Baden-W\u00fcrttemberg il limite \u00e8 abitanti, nel Renania Settentrionale-Vestfalia e Renania-Palatinato \u00e8 di o abitanti. Le citt\u00e0 continuano a far parte del circondario ma acquisiscono una definizione particolare \"grande citt\u00e0 di circondario \" (\"Grosse Kreisstadt\"), \"grande citt\u00e0 indipendente\" (\"Grosse selbst\u00e4ndige Stadt\") oppure \"grande citt\u00e0 appartenente al circondario \" (\"Grosse kreisangeh\u00f6rige Stadt\"). \nLe citt\u00e0 con pi\u00f9 di abitanti (in alcuni Land anche le citt\u00e0 pi\u00f9 piccole) divengono citt\u00e0 \"kreisfrei\", cio\u00e8 citt\u00e0 extracircondariale.\nAl vi sono 294 circondari cos\u00ec suddivisi:\nElenco dei circondari.\n Sede dell'amministrazione ma non fa parte del circondario"}
{"id": "240629", "revid": "1543377", "url": "https://it.wikipedia.org/wiki?curid=240629", "title": "El Arnab", "text": "El Arnab \u00e8 un solitario arabo basato sul mancala. Viene giocato dalla popolazione dei Kababish in Sudan. Il significato del nome \u00e8 \"il coniglio\". Altri solitari simili giocati sempre dai Kababish sono \"il gioco del diavolo\", \"lo scorpione\" e \"la storia delle due fanciulle\".\n\"Nota: per la terminologia usata in questa voce, vedi mancala\"\nRegole.\nIl tavoliere da El Arnab \u00e8 un piccolo tavoliere da mancala 2x3 con granai (dato il ruolo che svolgono i granai e lo scopo del gioco, si potrebbe giocare lo El Arnab anche su un tavoliere 2x4 senza granai). Le buche sono inizialmente riempite come segue:\nQuesta configurazione rappresenta un coniglio: i 3 semi sono la testa, le buche con 2 semi sono le zampe (anteriori e posteriori), quelli da 1 seme il corpo e la coda rispettivamente.\nIl giocatore preleva tutti i semi dalla buca che corrisponde alla zampa anteriore destra del coniglio, e inizia una semina in senso antiorario. La semina coinvolge anche i granai (che si comportano come buche qualsiasi) ed \u00e8 \"a staffetta\". Si verificano due fatti curiosi:"}
{"id": "240635", "revid": "2228759", "url": "https://it.wikipedia.org/wiki?curid=240635", "title": "Anna Kuliscioff", "text": "Biografia.\nGli studi in Svizzera e le prime esperienze politiche.\nVi \u00e8 contrasto sulla data e luogo della sua nascita: fermi restando il giorno ed il mese, 9 gennaio, secondo la registrazione presso l'Universit\u00e0 di Zurigo sarebbe nata nel 1855 a Simferopol' nella penisola di Crimea, Impero Russo. Iscritta a Filosofia all'Universit\u00e0 di Zurigo nel 1871 n. matricola 4025 con il nome di \"Anja Rosenstein\", nata nel 1855 a Simferopol', Crimea, Russia; 1\u00b0 marito P\u00ebtr Makarevi\u010d. Allo stesso corso risulta iscritta anche \"Marie Rosenstein\" di anni 25, anch'essa nata a Simferopol' nel 1846, matricola 4024, probabilmente sua sorella maggiore; secondo l'Enciclopedia Treccani sarebbe nata a Moskaja, nella regione di Cherson, nel 1854 territorio dell'Impero Russo. Infine, secondo le note biografiche della Fondazione \"Anna Kuliscioff\" sarebbe nata genericamente in Crimea, \u00abil 9 gennaio tra il 1853 e il 1857\u00bb.\nLa sua era una ricca famiglia ebrea di commercianti; dopo un'infanzia felice e dedita allo studio, nel 1871 si trasfer\u00ec in Svizzera per frequentare i corsi di filosofia presso l'Universit\u00e0 di Zurigo.\nPer ordine dello zar, che iniziava a preoccuparsi per il diffondersi delle idee rivoluzionarie, fu costretta a rientrare in Russia, dove il rivoluzionario P\u00ebtr Makarevi\u010d, suo primo marito, si un\u00ec ad altri giovani russi vicini alle idee di Michail Bakunin, nella cosiddetta \"andata verso il popolo\", cio\u00e8 il lavoro nei villaggi a fianco dei contadini per condividerne la misera condizione. In quel periodo si convinse della necessit\u00e0 dell'uso della forza per liberarli dall'oppressione.\nPer la sua attivit\u00e0 venne processata dal tribunale russo e ripar\u00f2 in Svizzera. Per non essere rintracciata dagli emissari zaristi, cambi\u00f2 il suo nome in \"Kuliscioff\", che in Russia potevano avere solo le persone provenienti dalle famiglie di schiavi, manovali, braccianti.\nL'incontro con Andrea Costa e la nascita della figlia Andreina.\nNel 1877, durante il suo secondo soggiorno elvetico, dopo aver abbandonato definitivamente la Russia, conobbe il giovane rivoluzionario romagnolo Andrea Costa, con il quale stabil\u00ec una totale coincidenza di idee e di sentimenti, trasferendosi poi con lui a Parigi. Da qui vennero espulsi nel 1878 e i due si recarono quindi in Italia. Dopo pochi mesi, per\u00f2, Anna venne arrestata e processata a Firenze con l'accusa di cospirare con gli anarchici per sovvertire l'ordine costituito.\nI due si trasferirono cos\u00ec nuovamente in Svizzera, che lasciarono nel 1880 per rientrare clandestinamente in Italia, dove per\u00f2 ancora una volta vennero arrestati a Milano. Dopo l'ennesima breve permanenza in Svizzera a Lugano, Anna raggiunse Costa a Imola, dove nel 1881 diede alla luce la loro figlia Andreina. Poco tempo dopo la relazione tra i due termin\u00f2 con gran dolore di Anna, che, portando con s\u00e9 la figlia Andreina, torn\u00f2 in Svizzera, a Berna, dove si iscrisse alla facolt\u00e0 di medicina. Quegli anni furono segnati dallo studio e dalla malattia, dato che a seguito del periodo in carcere a Firenze aveva contratto la tubercolosi e l'artrite.\nGli studi di medicina a Napoli la portarono a frequentare nel tempo diverse universit\u00e0. Nel 1885 venne accolta a Pavia da Camillo Golgi, futuro Nobel della medicina, con cui collabor\u00f2 con una propria ricerca sulle origini batteriche della febbre puerperale. Dopo la laurea a Napoli nel 1886, nel 1888 si specializz\u00f2 in ginecologia, prima a Torino, poi a Padova. Con la sua tesi evidenzi\u00f2 ulteriormente l'origine batterica della febbre puerperale, gi\u00e0 confermata nel 1847 dal medico ungherese Ignaz Philipp Semmelweis, .\nSi trasfer\u00ec poi a Milano, dove cominci\u00f2 ad esercitare l'attivit\u00e0 di medico, recandosi anche nei quartieri pi\u00f9 miseri della citt\u00e0 e affiancando la filantropa Alessandrina Ravizza, finch\u00e9 la salute glielo consent\u00ec, nell\u2019ambulatorio medico gratuito che offriva assistenza ginecologica alle donne povere. Per questo venne chiamata dai milanesi la \"dottora dei poveri\".\nLa nascita del legame con Filippo Turati e il lavoro nella \"\"Critica sociale\".\nNel 1885 si era legata sentimentalmente a Filippo Turati e si era trasferita con lui in un appartamento di Portici Galleria al numero 23, sempre portando con s\u00e9 la figlia Andreina. \nTrasform\u00f2 il salotto di casa in studio e redazione di \"Critica sociale\"\", la rivista del socialismo riformista italiano, che Anna diresse assieme a Turati dal 1891: mucchi di giornali e plichi di libri circondavano Anna e Filippo che lavoravano insieme. Nel salotto c'era un piccolo divano verde dove la Kuliscioff riceveva i visitatori ad ogni ora del giorno: personaggi della cultura, quali Luigi Majno, Ersilia Majno Bronzini e Ada Negri, esponenti della politica milanese, persone pi\u00f9 umili e le \"sartine\" che trovano in Anna un'amica e una confidente.\nL'impegno politico nel partito socialista.\nA Genova il 15 agosto 1892 fu tra i fondatori del Partito dei Lavoratori Italiani (che nel 1893 divenne il Partito Socialista dei Lavoratori Italiani e nel 1895 assunse il nome definitivo di Partito Socialista Italiano), che sanc\u00ec la separazione dei socialisti dagli anarchici, essendo presente con Turati ed altri (Camillo Prampolini, Rosario Garibaldi Bosco, ecc.) alla riunione preparatoria della sera del 13 agosto per discutere delle proposte da presentare al congresso nei giorni seguenti. \nSi deve quindi anche a lei la nascita del pi\u00f9 antico partito politico in senso moderno, la prima formazione organizzata della sinistra in Italia.\nCon Turati \nAnna partecip\u00f2 attivamente a tutte le battaglie portate avanti dalla nuova formazione politica.\nIl suo lavoro venne bruscamente interrotto l'8 maggio 1898 quando un gruppo armato irruppe nel suo famoso salotto e l'arrest\u00f2 con l\u2019accusa di reati di opinione e di sovversione. A dicembre venne scarcerata per indulto, mentre il suo compagno Filippo dovette aspettare un anno.\nElabor\u00f2 un testo di legge per la tutela del lavoro minorile e femminile che, presentata al Parlamento dal Partito Socialista Italiano, venne approvata nel 1902 come legge Carcano, n\u00ba 242.\nNel giugno del 1911 assieme al compagno Filippo Turati inaugur\u00f2 a Molinella il \"Palazzo delle Leghe e delle Cooperative\" voluto da Giuseppe Massarenti per celebrare il successo delle societ\u00e0 cooperative nella cittadina emiliana.\nIl distacco dalla figlia Andreina.\nNel 1904 la figlia Andreina spos\u00f2 Luigi Gavazzi, proveniente da un'importante dinastia di imprenditori tessili \u00abun giovine buono - sono parole di Anna al padre di Andreina, Andrea Costa, in una lettera del 27 marzo 1904 -, simpatico, operoso, lavoratore... e innamorato come vidi pochi giovani che siano capaci di esserlo\u00bb, che per\u00f2 fa parte - continua Kuliscioff - \u00abdel parentorio pi\u00f9 nero del conservatorismo milanese\u00bb. Era successo che la figlia di due autentici rivoluzionari atei avesse abbracciato la fede, al punto che la stessa Kuliscioff dovette riconoscere \u00abMio caro Andrea, s\u00ec, hai ragione, \u00e8 una gran malinconia di dover convincersi che noi non siamo i nostri figli [...] nostra figlia non ha n\u00e9 l'anima ribelle, n\u00e9 il nostro temperamento di combattivit\u00e0... Essa non fu mai socialista n\u00e9 miscredente\u00bb e ancora \u00ab\u00c8 stato un fallimento il mio, come dici tu [...] Ninetta [la figlia Andreina] non \u00e8 immagine nostra\u00bb. Il figlio di Andreina divenne abate benedettino di Subiaco, (cfr. Abbazia territoriale di Subiaco) e la figlia monaca carmelitana scalza. Tuttavia - come testimonia Tommaso Gallarati Scotti in un articolo pubblicato nel 1959 sul \"Corriere della Sera\" e ora inserito nella raccolta \"Interpretazioni e memorie\" - Anna Kuliscioff della felicit\u00e0 interiore raggiunta dalla figlia Andreina ebbe modo di rallegrarsi come di cosa sua, \u00abpoich\u00e9 - diceva - nell'educazione l'aveva sempre volta verso idee di giustizia e di amore della verit\u00e0 e dei poveri, che sono la base stessa della vita cristiana\u00bb.\nLa battaglia per il voto alle donne.\nAnna Kuliscioff, assieme alla sindacalista Maria Goia, ebbe parte attiva anche nella lotta per l'estensione del voto alle donne tanto che, col suo sostegno, nel 1911 nacque il Comitato Socialista per il suffragio femminile. L'anno successivo, per\u00f2, una legge di Giolitti sull'istituzione del suffragio universale solo maschile, che estese tra l'altro il diritto di voto anche agli analfabeti che avessero compiuto i trent'anni, continu\u00f2 ad escludere le donne dal diritto di voto. Per Anna inizi\u00f2 un periodo di scoramento, durante il quale anche il rapporto con Filippo Turati si incrin\u00f2.\nFunerali.\nMor\u00ec a Milano nel 1925. Durante il funerale alcuni fascisti si scagliarono contro le carrozze del corteo funebre. Venne sepolta nel Cimitero monumentale di Milano.\nIniziative celebrative e riferimenti nella cultura di massa.\nIn suo onore a Milano \u00e8 stata costituita la Fondazione Anna Kuliscioff, che ha una biblioteca di 35.000 volumi e opuscoli donati da Giulio Polotti tutti dedicati alla storia del Socialismo; inoltre una via le \u00e8 stata dedicata (sempre a Milano) in zona Bisceglie.\nUna targa che ricorda la sua permanenza milanese assieme a Turati \u00e8 stata collocata in piazza Duomo, sotto i portici che danno ingresso alla Galleria Vittorio Emanuele II, dove i due leader socialisti abitavano.\nNel 1962, in occasione del 70\u00ba anniversario della fondazione del Partito Socialista Italiano, il Movimento Femminile del PSI affisse un manifesto con l'effigie della Kuliscioff da giovane.\nIl PSI le ha inoltre dedicato la tessera del partito dell'anno 1983.\nCarlo Collodi dichiar\u00f2 che per il personaggio della fatina dai capelli turchini si era ispirato alla forza magnetica emanata da Anna Kuliscioff, vista da giovane nell'aula di tribunale durante un processo, per tracciare il ritratto ideologico e morale del personaggio.\nLa mini-serie televisiva del 1981.\nNel 1981 la Rai realizz\u00f2 la mini-serie televisiva \"Anna Kuliscioff\", diretto dal regista Roberto Guicciardini, con la sceneggiatura di Pietro Albonico, Luciano Codignola e dello storico Brunello Vigezzi.\nLo sceneggiato, diviso in 5 puntate, and\u00f2 in onda a partire dal 4 marzo 1981. Anna Kuliscioff venne interpretata dall'attrice Marina Malfatti; altri interpreti furono Massimo Dapporto (Filippo Turati), Lombardo Fornara (Carlo Cafiero), Massimo Ghini, Mario Maranzana, Luigi Montini, Gianni Musy, Lina Sastri.\nLa Fondazione \"Anna Kuliscioff\".\nFondata da Giulio Polotti nel 1992, la Fondazione Anna Kuliscioff \u00e8 stata riconosciuta dal Ministero dei Beni Culturali nel 1997 e dalla Soprintendenza Archivistica per la Lombardia nel 1998. La Fondazione raccoglie 35\u00a0000 documenti, materiale proveniente dalla biblioteca e dalla collezione privata di Polotti, per molti anni assessore del Comune di Milano.."}
{"id": "240636", "revid": "1181", "url": "https://it.wikipedia.org/wiki?curid=240636", "title": "Passaggio stella-triangolo", "text": ""}
{"id": "240637", "revid": "1181", "url": "https://it.wikipedia.org/wiki?curid=240637", "title": "Passaggio triangolo-stella", "text": ""}
{"id": "240638", "revid": "287204", "url": "https://it.wikipedia.org/wiki?curid=240638", "title": "Passaggio da stella a triangolo", "text": ""}
{"id": "240639", "revid": "111712232", "url": "https://it.wikipedia.org/wiki?curid=240639", "title": "Conferenze degli Alleati durante la seconda guerra mondiale", "text": "Le conferenze degli alleati durante la seconda guerra mondiale sono una serie di incontri svolti da quei paesi che si coalizzarono contro le Potenze dell'Asse, per stabilire priorit\u00e0 politiche, militari ed economiche."}
{"id": "240640", "revid": "287204", "url": "https://it.wikipedia.org/wiki?curid=240640", "title": "Passaggio da triangolo a stella", "text": ""}
{"id": "240641", "revid": "34222", "url": "https://it.wikipedia.org/wiki?curid=240641", "title": "Numero di Cayley", "text": ""}
{"id": "240642", "revid": "198277", "url": "https://it.wikipedia.org/wiki?curid=240642", "title": "Zona Cesarini", "text": "L'espressione zona Cesarini \u00e8 usata per indicare i minuti conclusivi e di recupero in un evento sportivo, in particolare nel calcio. Per metonimia, l'espressione \u00e8 usata anche nel linguaggio comune in Italia per indicare fatti avvenuti, o situazioni cui si \u00e8 posto rimedio, \"in extremis\".\nStoria.\nL'espressione fa riferimento a Renato Cesarini, mezzala della nella prima met\u00e0 degli anni 1930, il quale realizz\u00f2 diversi gol nei minuti finali di partita (pur se non tutti decisivi ai fini del risultato), anche contro avversari di rango come e .\nLa locuzione fu ufficialmente coniata in occasione di un incontro tra nazionali, che il 13 dicembre 1931 vide contrapposte a Torino l' e l' in una partita valida per la Coppa Internazionale: la gara, agonisticamente tesa, fu risolta al 90' (quindi ancora nel tempo regolamentare) da una rete di Cesarini che decise il risultato in favore degli Azzurri, vittoriosi per 3-2. La domenica successiva, il giornalista Eugenio Danese parl\u00f2 di \"caso Cesarini\" riferendosi a una rete segnata all'89' della partita di campionato tra e (2-1).\nIl termine \"zona\" fu probabilmente preso a prestito dal gioco del bridge, dove indica la fase finale di una partita."}
{"id": "240643", "revid": "1776051", "url": "https://it.wikipedia.org/wiki?curid=240643", "title": "Dichiarazione delle Nazioni Unite", "text": "La Dichiarazione delle Nazioni Unite fu un documento firmato il 1\u00ba gennaio 1942 dai rappresentanti di ventisei governi nazionali, alcuni dei quali in esilio, con cui essi si impegnavano a sostenere la Carta Atlantica, a impiegare tutte le risorse disponibili nella guerra contro le Potenze dell'Asse, e a non negoziare una pace separata con alcuna di esse.\nIl termine Nazioni Unite divenne sinonimo di Alleati durante la guerra e venne considerato il nome formale sotto il quale combattevano.\nI firmatari originali furono: gli Stati Uniti, il Regno Unito, l'Unione delle Repubbliche Socialiste Sovietiche, Cina, Australia, Belgio, Canada, Costa Rica, Cuba, Cecoslovacchia, Repubblica Dominicana, El Salvador, Grecia, Guatemala, Haiti, Honduras, India, Jugoslavia, Lussemburgo, Paesi Bassi, Nuova Zelanda, Nicaragua, Norvegia, Panama, Polonia e Sudafrica.\nAltre nazioni, successivamente, firmarono la dichiarazione: il Messico, le Filippine, e l'Etiopia nel 1942; Iraq, Brasile, Bolivia, Persia e Colombia nel 1943; Liberia e Francia nel 1944; Per\u00f9, Cile, Paraguay, Venezuela, Uruguay, Turchia, Egitto, Arabia Saudita, Libano, Siria ed Ecuador nel 1945."}
{"id": "240644", "revid": "11694", "url": "https://it.wikipedia.org/wiki?curid=240644", "title": "Aten", "text": ""}
{"id": "240645", "revid": "838137", "url": "https://it.wikipedia.org/wiki?curid=240645", "title": "Algebra alternativa", "text": "In matematica, e in particolare in algebra, per algebra alternativa si intende un'algebra su campo per la quale valgono le identit\u00e0 (\"xx\")\"y\"=\"x\"(\"xy\") e \"y\"(\"xx\")=(\"yx\")\"x\" per ogni elemento \"x\" e \"y\", cio\u00e8 se il prodotto \u00e8 alternativo.\nEquivalentemente si pu\u00f2 definire come algebra alternativa un'algebra su un campo tale che ogni sottoalgebra generata da due dei suoi elementi \u00e8 associativa. L'equivalenza delle due definizioni \u00e8 conosciuta come teorema di Artin.\nPer ogni due elementi \"x\" e \"y\" di un'algebra alternativa vale un'altra semplice identit\u00e0: (\"xy\")\"x\" = \"x\"(\"yx\"). Questa viene detta legge flessibile.\nOgni algebra associativa \u00e8 evidentemente alternativa, ma vi sono anche algebre alternative non associative, come quella degli ottonioni.\nNelle algebre su di un campo l'alternativit\u00e0 \u00e8 una condizione pi\u00f9 debole dell'associativit\u00e0, ma pi\u00f9 stringente dell'associativit\u00e0 delle potenze."}
{"id": "240646", "revid": "125795376", "url": "https://it.wikipedia.org/wiki?curid=240646", "title": "Nazionale di calcio dell'Ungheria", "text": "La nazionale di calcio dell'Ungheria (ungherese: \"magyar labdar\u00fag\u00f3-v\u00e1logatott\") \u00e8 la squadra di calcio che rappresenta l'Ungheria nelle varie competizioni ufficiali o amichevoli riservate a squadre nazionali ed \u00e8 posta sotto l'egida della Federazione calcistica ungherese.\n\u00c8 stata, sino agli anni settanta del XX secolo, una delle rappresentative pi\u00f9 valide e temute. Conta nove partecipazioni ai campionati mondiali (finalista nel 1938 e nel 1954, ultima partecipazione nel 1986) e quattro a quelli europei, dove ha ottenuto come migliore risultato un terzo posto. Tra gli altri trofei conta anche una Coppa Internazionale (edizione 1948-1953). La nazionale olimpica ha vinto tre ori (1952, 1964, 1968).\nTra i calciatori pi\u00f9 famosi che vi hanno giocato ci sono Ferenc Pusk\u00e1s e Fl\u00f3ri\u00e1n Albert (Pallone d'oro 1967). Proprio Ferenc Pusk\u00e1s, nel 2004, \u00e8 stato il giocatore scelto dalla Federazione nazionale come Golden Player, ovvero il miglior calciatore del primo mezzo secolo di vita dell'UEFA, oltre che l'unico ungherese inserito dal grande Pel\u00e9 nei FIFA 100, lista dei migliori cento calciatori della storia stilata per commissione della FIFA stessa per celebrarne il centenario (2004).\nGioca tradizionalmente in maglia rossa, pantaloncini bianchi e calzettoni verdi.\nOccupa il 41\u00ba posto del ranking FIFA.\nStoria.\nPrimi anni e sviluppo (1875-1918).\nIl gioco del calcio approda in Ungheria a partire gi\u00e0 dagli anni Settanta del XIX secolo, importato dagli inglesi. Le prime fonti attestate sul nuovo \"football\" risalgono al 1879, quando Lajos Moln\u00e1r pubblica un libro in cui sono esposte delle metodologie di lavoro atletiche ad esso attinenti. Pi\u00f9 tardi, nel 1890, il giornale \"Sport-Vil\u00e1g\" cura un opuscolo in cui illustra il regolamento di questo sport grazie a Mih\u00e1ly B\u00e9ly e Man\u00f3 Szaffka.\nIn virt\u00f9 dell'Ausgleich l'Ungheria ha diritto ad avere una Federazione calcistica separata da quella austriaca, e cos\u00ec il 19 gennaio 1901 nasce la \"Magyar Labdar\u00fag\u00f3 Sz\u00f6vets\u00e9g\" (MLSZ) con presidente G\u00e9za J\u00e1sz.\nNello stesso anno prende il via il primo campionato di calcio, che viene vinto dal Budapesti Torna Club, mentre i migliori calciatori sono selezionati per tre incontri amichevoli contro gli Inglesi del Richmond AFC (sconfitta 0-4) e Surrey Wanderers (sconfitte 1-5 e 1-6). Il 12 ottobre 1902 viene invece giocata la prima partita della Nazionale ungherese che, guidata dal giornalista Ferenc Gillemot in qualit\u00e0 di primo Commissario tecnico e dal poliedrico atleta Alfr\u00e9d Haj\u00f3s in campo, viene sconfitta dall'Austria con risultato finale di 0-5.\nCome dimostrano i continui cambi di allenatore (quattro in sei anni), la rappresentativa magiara fatic\u00f2 all'inizio ad emergere e formare un gruppo consolidato. Frigyes Minder fu il primo selezionatore che riusc\u00ec a sollevare la squadra.\nIl 26 maggio 1910 a Budapest venne programmata la seconda partita della Nazionale con avversario l', guidata da Umberto Meazza. Al termine dell'incontro i Magiari vinsero con il risultato di 6-1, segnando con la doppietta di Imre Schlosser e i gol di Weisz, Karoly, Dobo, Korody contro il gol dell'italiano Rizzi.\nIl nucleo principale della compagine era costituito da giovani, anche minorenni, come Schlosser-Lakatos autore di una doppietta contro gli Azzurri, pi\u00f9 volte \"g\u00f3lkir\u00e1ly\" e pi\u00f9 longevo calciatore in nazionale maggiore (dal 1906 al 1927), appartenente al FTC, societ\u00e0 che tra il 1908 e il 1913 conquist\u00f2 cinque campionati di fila.\nSuccessivamente la selezione ungherese cominci\u00f2 ad imporsi contro nazionali gi\u00e0 affermate. Furono quelli, infatti, gli anni della nascita della cosiddetta \"Scuola danubiana\", che faceva capo ad Austria (nota anteguerra come \"Wunderteam\", \"Squadra delle meraviglie\"), Boemia e alla stessa Ungheria, i tre principali Paesi dell'Impero austro-ungarico attraversati proprio dal fiume Danubio.\nNel 1912 la Nazionale ungherese partecip\u00f2 ai giochi olimpici, ma fu battuta nettamente per 7 a 0 dalla squadra del Regno Unito, uscendo dal torneo olimpico.\nPeriodo interbellico (1919-1943).\nAnni Venti.\nNel 1919 Budapest \u00e8 in concorso per ospitare i Giochi olimpici del 1920 ma il CIO assegna l'organizzazione dell'evento ad Anversa e decide di escluderne i Paesi che avevano scatenato la guerra, compresa l'Ungheria. Senza la possibilit\u00e0 di giocare sfide importanti, si succedono nel 1920 J\u00f3zsef Hars\u00e1dy e Lajos Tibor in qualit\u00e0 di Commissari tecnici, ma con risultati molto scarsi (nessuna vittoria nell'anno solare). Il 7 ottobre 1920 contro l'Austria Tibor schiera per la prima volta i fratelli K\u00e1roly e J\u00f3zsef Fogl dell'\u00dajpest, che restano titolari della Nazionale per molte partite nell'arco del decennio costituendo il celebre \"Fogl-G\u00e1t\" (o \"Diga-Fogl\").\nNel 1924 l'Ungheria prende parte al torneo calcistico dei Giochi olimpici di Parigi. Nel primo turno i Magiari battono facilmente la per 5-0, mentre nella sfida successiva vengono sconfitti a sorpresa dall' 3-0 nonostante le presenze, tra gli altri, di Gy\u00f6rgy Orth, Zolt\u00e1n Opata, B\u00e9la Guttmann e Ferenc Hirzer facessero risaltare un grosso divario tecnico. I motivi della sconfitta (accolta come una disfatta dai tifosi ungheresi) sono probabilmente da imputare ad un ammutinamento degli stessi calciatori nei confronti dei dirigenti federali, noto come \"Grande ammutinamento del 1924\". A partire dalla fine degli anni Venti viene convocato tra le file magiare un folto numero di calciatori rumeni (tra cui ci sono Albert Str\u00f6ck, Elem\u00e9r Berkessy, Istv\u00e1n Avar, Mihai T\u00e4nzer, Iuliu Baratky e Iuliu Bodola) in virt\u00f9 di origini ungheresi.\nAnni Trenta.\nNel 1930 Mih\u00e1ly Pataki, da poco ritiratosi, riceve l'incarico di Commissario tecnico dopo il biennio di J\u00e1nos F\u00f6ldessy. L'11 maggio la squadra di Pataki si scontra a Budapest contro l'Italia di Vittorio Pozzo nella sfida decisiva per l'assegnazione della prima Coppa Internazionale. L'Ungheria viene sconfitta 0-5 dagli atleti italiani appositamente recatisi sui luoghi della Grande Guerra prima dell'incontro guidati dal loro Ct che vi aveva combattuto. Dopo tale sconfitta Pataki non viene confermato e torna per la quarta volta Frigyes Minder. Nel frattempo la MLSZ non iscrive la Nazionale al primo Campionato mondiale da giocarsi in Uruguay, al pari di molte altre federazioni europee.\nNell'autunno del 1930 Lajos M\u00e1ri\u00e1ssy viene scelto come nuovo allenatore dei Magiari. Durante il suo secondo incarico viene giocata la seconda Coppa Internazionale che si conclude nel 1932 con la vittoria dell'Austria (che proprio in questi anni si guadagna il soprannome di \"Wunderteam\", cio\u00e8 \"Squadra meravigliosa\", a seguito di 14 risultati utili consecutivi) e il terzo posto dell'Ungheria. Poco dopo il termine del torneo \u00d6d\u00f6n N\u00e1das succede a M\u00e1ri\u00e1ssy.\nDurante la gestione di N\u00e1das l'Ungheria riesce per la prima volta a partecipare ad un Mondiale di calcio, quello del 1934, passando per le neo introdotte qualificazioni. I Magiari riescono infatti a vincere il girone eliminatorio insieme all'Austria. L'Ungheria esordisce quindi in un Campionato del mondo contro l'Egitto vincendo 4-2 negli ottavi di finale, ma viene poi estromessa dopo la sconfitta con la tradizionale rivale austriaca nel turno successivo.\nNel 1934 l'allenatore N\u00e1das viene sostituito dal poliziotto K\u00e1roly Dietz. Questi costruisce una squadra di abili ed estrosi palleggiatori intorno a Gy\u00f6rgy S\u00e1rosi, centravanti e all'occorrenza mezzala e centromediano sistemista, che in questo periodo si impone come miglior calciatore del mondo al pari dell'italiano Meazza e dell'austriaco Sindelar. Dietz esordisce come Commissario tecnico il 14 ottobre battendo 3-1 il \"Wunderteam\" in Coppa Internazionale, torneo in cui alla fine del 1935 i Magiari arrivano secondi a pari punti proprio con l'Austria.\nNell'aprile del 1936 prende il via la sfortunata quarta edizione della Coppa internazionale, che si conclude anzitempo (nel 1938) a causa dell'Anschluss e del conseguente scioglimento della squadra austriaca mentre l'Ungheria \u00e8 al primo posto. Nel frattempo, nell'estate dello stesso anno, la squadra dei dilettanti allenata da Zolt\u00e1n Opata viene estromessa gi\u00e0 al primo turno del torneo olimpico riportando una sconfitta per 3-0 con la Polonia.\nNel 1937 l'Ungheria ben figura in alcune partite, tra cui una vittoria per 8-3 contro la con 7 gol di S\u00e1rosi (record nazionale) al celebre portiere Franti\u0161ek Pl\u00e1ni\u010dka, che riconsegna ai Magiari prestigio europeo, tanto da essere considerati testa di serie alle qualificazioni al Mondiale del 1938. Si qualifica alla competizione vincendo 11-1 contro la Grecia nella gara unica dei play-off. I Magiari esordiscono battendo le Indie Orientali Olandesi, poi superano la Svizzera nei quarti di finale e la Svezia in semifinale. In finale trovano l'Italia campione del mondo in carica guidata da Giuseppe Meazza, considerato insieme a S\u00e1rosi (e all'austriaco Matthias Sindelar) il pi\u00f9 grande calciatore dell'epoca. Nell'incontro, giocato a Colombes, gli uomini decisivi sono per\u00f2 Gino Colaussi e Silvio Piola che segnano una doppietta a testa. La partita finisce 4-2 (segnano per gli ungheresi S\u00e1rosi e P\u00e1l Titkos).\nDopo la finale mondiale l'Ungheria non riesce a vincere per altre sette partite, causando il licenziamento del Commissario tecnico K\u00e1roly Dietz e la sua sostituzione con D\u00e9nes Ginzery nel 1939. L'esordio del nuovo allenatore coincide con l'ultima partita della prima dell'invasione nazista nonch\u00e9 con la prima vittoria polacca contro i Magiari. Nel 1941 J\u00f3zsef F\u00e1bi\u00e1n succede brevemente a Ginzery, che ritorna subito dopo. Nel 1942 torna F\u00e1bi\u00e1n per sole due partire (tra cui una sconfitta 7-0 con la Germania), dopodich\u00e9 la Nazionale viene affidata a K\u00e1lm\u00e1n V\u00e1ghy che la guida fino al 1943, anno in cui cessano le attivit\u00e0 sportive a causa della Seconda guerra mondiale.\nSecondo dopoguerra (1945-1948).\nLiberata Budapest, nonostante l'instabilit\u00e0 politica del Paese nella primavera del 1945 riprende l'attivit\u00e0 calcistica ungherese. Il Campionato \u00e8 diviso in due gironi e non \u00e8 presente, tra le altre squadre, il Nagyv\u00e1rad campione in carica poich\u00e9 rientrato nella Divizia A rumena. L'incarico di allenatore della Nazionale viene assegnato a Tibor Gallowich, gi\u00e0 giornalista e portiere, mentre S\u00e1ndor B\u00edr\u00f3 viene scelto come primo capitano del Dopoguerra. La prima partita ufficiale della nuova gestione viene giocata il 19 agosto 1945 contro l'Austria (2-0 per l'Ungheria). Nella ripetizione dell'incontro del giorno successivo Gallowich fa esordire il giovane attaccante Ferenc Pusk\u00e1s, che segna il suo primo gol dopo dodici minuti (vittoria 5-2).\nIl 4 maggio 1947, sempre contro l'Austria, si gioca un'amichevole celebrativa per i cinquant'anni del calcio ungherese. Alfr\u00e9d Haj\u00f3s d\u00e0 il calcio d'inizio e la partita viene vinta dagli ungheresi (di nuovo 5-2), ma il crollo della tribuna B dell'\u00dcll\u0151i \u00fati stadion causa circa duecento feriti. L'accaduto spinge il governo a costruire un nuovo stadio moderno e sicuro per ospitare le partite della Nazionale, che viene poi chiamato N\u00e9pstadion (\"Stadio del popolo\"). Sempre nel 1947 l'Ungheria partecipa per la prima volta alla Coppa dei Balcani per nazioni vincendo tutti e quattro gli incontri ed aggiudicandosi il trofeo. Il centravanti magiaro Ferenc De\u00e1k (giocatore con la pi\u00f9 alta media gol in nazionale di sempre) \u00e8 capocannoniere della rassegna con 5 gol.\nNel 1948 l'Ungheria prende parte sia alla Coppa dei Balcani, in cui esordiscono il centrocampista L\u00e1szl\u00f3 Kubala (prima di espatriare clandestinamente) e la mezzala S\u00e1ndor Kocsis, sia alla Coppa internazionale, ma il primo torneo viene abbandonato proprio con i Magiari in testa alla classifica. Non partecipa invece ai Giochi Olimpici di Londra 1948.\nL\"'Aranycsapat\" (1949-1956).\nNel 1949, dopo una breve parentesi democratica, l'Ungheria diventa Repubblica Popolare ed entra a far parte del blocco filo-sovietico. La Nazionale viene cos\u00ec affidata a scopo propagandistico all'ex meccanico, sindacalista e centromediano dell'MTK, nonch\u00e9 viceministro dello Sport e presidente del Comitato Olimpico in carica, Guszt\u00e1v Sebes. Sebes, allenatore molto scrupoloso, viene affiancato in un primo momento da B\u00e9la Mandik e G\u00e1bor Komp\u00f3ti-Kl\u00e9ber e poi promosso a commissario unico dopo poche partite, e prendendo come modelli l'Italia di Vittorio Pozzo e il \"Wunderteam\" austriaco di Hugo Meisl, idea una nuova tattica di gioco che egli stesso definisce \"calcio socialista\", in cui tutti i calciatori condividono stesse responsabilit\u00e0 sia in fase offensiva che in quella difensiva e sono capaci di giocare in ogni posizione, che viene considerata alla base del calcio totale.\nSfruttando i propri incarichi istituzionali, Sebes convoglia i migliori atleti in un numero ridotto di squadre per farli abituare a giocare insieme. In Nazionale pertanto al blocco di giocatori della Honv\u00e9d Budapest, la pi\u00f9 effervescente realt\u00e0 del campionato, si mescola quello proveniente dall'MTK Budapest e dai club minori. La disposizione su cui punta in un primo momento \u00e8 il sistema, in cui il ruolo di centravanti \u00e8 ricoperto sempre dal prolifico Ferenc De\u00e1k, ma dopo il suo abbandono nel 1949 per motivi politici (ostilit\u00e0 verso il regime), viene inizialmente sostituito da P\u00e9ter Palot\u00e1s. I risultati tuttavia non soddisfano il commissario tecnico, che decide cos\u00ec di adattare in quel ruolo l'ala destra N\u00e1ndor Hidegkuti, che si trasforma in \"centravanti arretrato\".\nNel 1950 la MLSZ \u00e8 costretta a rinunciare all'iscrizione al Mondiale per motivi economici, ma la squadra ottiene nelle amichevoli risultati eccellenti. Il 4 giugno 1950 i magiari battono 5-2 la , inaugurando una striscia di 32 gare senza sconfitte che si sarebbe interrotta solo nel 1954, mentre nella partita successiva, il 24 settembre 1950, battono l' 12-0 stabilendo la loro miglior vittoria della storia.\nOlimpiadi 1952.\nNel 1952 la Nazionale olimpica ungherese esordisce in occasione del torneo calcistico dei Giochi di Helsinki.\nNon essendo il campionato nazionale professionistico, Sebes pu\u00f2 convocare i migliori calciatori a sua disposizione (diversamente da quanto accade nei Paesi occidentali) e, molto agevolmente, vince il titolo per la prima volta nella storia del calcio magiaro. La squadra segna 20 gol in 5 partite subendone solo 2, e si mettono in evidenza quali migliori calciatori della competizione il capitano Ferenc Pusk\u00e1s, detto \"il Colonnello\" per il suo grado nell'esercito, mezzala della Honv\u00e9d trasformata in attaccante e considerato il miglior calciatore ungherese di tutti i tempi, e il suo partner offensivo S\u00e1ndor Kocsis, soprannominato \"Testina d'oro\" per la sua abilit\u00e0 aerea (nonostante 1,77 metri di altezza) nonch\u00e9 capocannoniere della rassegna con 6 gol. Il cammino vede arrendersi ai Magiari , , , e , con quest'ultima sconfitta in finale per 2-0 con gol di Pusk\u00e1s e dell'ala Zolt\u00e1n Czibor. In occasione della premiazione vengono consegnati ai campioni le medaglie d'oro e dei fiori, portati da Armi Kuusela, prima Miss Universo.\nL'anno successivo gli ungheresi prevalgono anche in campo mitteleuropeo trionfando nella Coppa Internazionale 1948-1953 in virt\u00f9 di 27 gol fatti e 17 subiti in sole 8 partite e soprattutto di due punti di vantaggio su Cecoslovacchia e Austria. Pusk\u00e1s \u00e8 capocannoniere del torneo con 10 reti.\nInghilterra-Ungheria 3-6.\nLa straordinaria portata dell'evento olimpico vale a Sebes un invito da Stanley Rous, presidente della FA, a giocare un'amichevole al Wembley Stadium contro i \"maestri\" inglesi in occasione dei novant'anni della Federazione albionica. L'attesissimo match viene stabilito per il 25 novembre 1953. Nonostante il pronto avvertimento del segretario generale del Partito Comunista M\u00e1ty\u00e1s R\u00e1kosi (\u00abE se dovessimo perdere? Faccia bene attenzione!\u00bb), Sebes accetta l'invito di propria iniziativa e parte per Wembley, dove si dedica ad uno studio capillare del rimbalzo del pallone sul terreno di gioco. Tornando in Ungheria il Commissario Tecnico chiama tre volte alla settimana i suoi migliori calciatori ad allenarsi su un campo rimodellato e ampliato sullo stile di quello londinese con i pesanti palloni inglesi e poi con loro parte per la trasferta. L', da sempre imbattuta in casa da squadre non britanniche (\"Home record\"), quel giorno fa registrare un netto crollo con risultato finale di 3-6 per gli Ungheresi. Secondo alcune fonti, per la tale intensit\u00e0 di gioco la palla non sarebbe uscita fuori dal campo per tutto il primo tempo, mentre Hidegkuti, il \"centravanti arretrato\", segna tre gol davanti a 100.000 spettatori. I Magiari vanno incontro alla partita che ne consacra il prestigio non solo continentale ma anche mondiale, e cos\u00ec il team di Sebes viene soprannominato \"Aranycsapat\", cio\u00e8 \"Squadra d'oro\".\nGli Inglesi vengono cos\u00ec invitati per la rivincita, da giocarsi il 23 maggio 1954 al N\u00e9pstadion di Budapest, poco prima del Mondiale di Svizzera. Nonostante i nove cambi fatti dal \"coach\" britannico Walter Winterbottom rispetto alla squadra dell'anno prima i Magiari, schierati invece con la stessa formazione (eccezion fatta per J\u00f3zsef T\u00f3th al posto di L\u00e1szl\u00f3 Budai), confermano la loro lezione di calcio infliggendo agli avversari la peggiore sconfitta della loro storia (7-1). Segnano Mih\u00e1ly Lantos, poi Pusk\u00e1s, Kocsis (due volte), Hidegkuti, T\u00f3th e di nuovo Pusk\u00e1s.\nQualche mese dopo, un apposito comitato presieduto proprio da Sebes costituisce l'UEFA, nuovo organo di controllo del calcio europeo. La confederazione nasce ufficialmente il 15 giugno del 1954 a Basilea e vi aderisce anche la MLSZ, mentre Sebes ne diviene vicepresidente, restando in carica sino al 1960.\nMondiale 1954.\nLa Nazionale ungherese si qualifica direttamente al Mondiale del 1954 a causa del ritiro della dai turni preliminari. La spedizione magiara guidata da Sebes si presenta in Svizzera con tutti i suoi campioni, e dunque con il favore del pronostico. Nel primo turno, e vengono effettivamente superate con facilit\u00e0 (9-0 e 8-3), ma nel secondo incontro un intervento del tedesco Werner Liebrich costringe Pusk\u00e1s ad abbandonare il campo anzitempo. L'Ungheria si trova cos\u00ec ad affrontare il e l' senza il suo capitano.\nSia il quarto di finale con i Brasiliani, passato alla storia come \"Battaglia di Berna\" a causa della durezza del gioco e delle risse scatenatesi in campo, sia la semifinale con l'Uruguay campione in carica vengono vinte dai Magiari per 4-2. In finale si ritrovano contro Ungheria e Germania Ovest. Pusk\u00e1s gioca in condizioni non ottimali ma gli Ungheresi riescono a passare lo stesso in vantaggio per 2-0, salvo poi subire la rimonta tedesca che porta il risultato finale sul 2-3. Il punteggio si conserva fino alla fine dell'incontro per l'annullamento di un gol proprio di Pusk\u00e1s per fuorigioco e il titolo di campione del mondo passa ai tedeschi.\nLa finale del Mondiale del 1954 diviene famosa come \"Miracolo di Berna\" e segna la fine dell'imbattibilit\u00e0 ungherese dopo oltre quattro anni di risultati utili consecutivi, striscia eguagliata e superata solo da , e (35 di fila le prime due, 37 gli \"Azzurri\"). Nonostante ci\u00f2 alla fine del torneo Gyula Grosics viene eletto miglior portiere e S\u00e1ndor Kocsis \u00e8 capocannoniere con 11 gol facendo registrare il record in un singolo Mondiale fino a quel momento.\nLa fine della leggenda.\nAl ritorno in patria la squadra e il Commissario tecnico sono soggetti all'umiliazione e alle ingiurie dei compatrioti. Sebes viene imputato di aver fatto giocare Pusk\u00e1s nonostante la precaria condizione fisica e di aver invertito le ali spostando Czibor a destra e Mih\u00e1ly T\u00f3th a sinistra. Nelle sue memorie il CT afferma che la scelta di schierare Pusk\u00e1s derivava da un colloquio con Kocsis, in aperta difficolt\u00e0 per la mancanza di una spalla che lo aiutasse a smarcarsi, mentre l'inversione delle ali era stata una scelta tecnica dovuta alle caratteristiche del terzino avversario Werner Kohlmeyer. Si diffonde inoltre la falsa notizia che Mih\u00e1ly T\u00f3th fosse il marito segreto della figlia di Sebes, diceria peraltro smentita all'arrivo di quest'ultimo alla dogana nazionale dove dimostra al capo del comitato di ricevimento Zolt\u00e1n Vas che la sua unica figlia ha solo undici anni. Grosics, invece, racconter\u00e0 anni dopo di intimidazioni dai vertici del regime: \u00ab[...] In serata arrivarono le pi\u00f9 alte cariche politiche. R\u00e1kosi fece un discorso, il secondo posto era un buon risultato, e poi disse: \"Nessuno di voi deve preoccuparsi di essere punito per questa partita\" [...]. Sapevo che intendeva esattamente l'opposto. Sapevo che qualcosa di brutto sarebbe accaduto. Mi ero scontrato pi\u00f9 volte con l'\u00c1VH, la polizia di Stato. Sentivo di avere paura. Avevo ragione\u00bb. Difatti poco dopo il calciatore viene arrestato con l'accusa di tradimento e spionaggio.\nNonostante il saccheggio da parte dei tifosi in piazza Baross a Budapest e le pressioni della moglie preoccupata, Sebes rifiuta le dimissioni e la squadra ricomincia un ciclo di risultati utili che dura altri due anni. Nelle prime sei partite del 1956, l'Ungheria vince una sola volta contro il e Sebes viene esonerato dalla Federazione. Gli succede M\u00e1rton Bukovi, altro allenatore conosciuto per il suo calcio offensivo nonch\u00e9 suo assistente negli ultimi mesi, che infatti non stravolge il lavoro tattico del suo predecessore. Il 23 settembre 1956 l'Ungheria di Bukovi fa cadere anche l'imbattibilit\u00e0 in casa dell' dopo 32 anni. Nell'ottobre dello stesso anno, invece, mentre la Honv\u00e9d si trova all'estero per una tourn\u00e9e mondiale, scoppia la celebre rivolta ungherese repressa proprio dai carri armati sovietici. I calciatori pi\u00f9 importanti della Honv\u00e9d, ovvero Pusk\u00e1s (creduto morto durante la guerriglia urbana), Czibor e Kocsis decidono di non rientrare in Ungheria scegliendo l'esilio.\nPeriodo post-rivoluzione (1956-1958).\nCon la rivoluzione finisce il mito dell'Aranycsapat. Alla ripresa delle attivit\u00e0 sportive gli unici calciatori della grande squadra del passato ancora disponibili per essere convocati sono Grosics, scagionato dopo 13 mesi per mancanza di evidenza ma comunque allontanato da Budapest, Budai, Hidegkuti, che diventa il nuovo capitano, e J\u00f3zsef Bozsik, centromediano della Honv\u00e9d considerato tra i migliori in attivit\u00e0 nonch\u00e9 fermo sostenitore del Partito Socialista e deputato al Parlamento. M\u00e1rton Bukovi guida invece la Nazionale per altre tre partite e nell'estate del 1957 viene sostituito da una commissione provvisoria composta da Lajos Bar\u00f3ti, K\u00e1roly Lakat e K\u00e1roly S\u00f3s che riesce ad ottenere la qualificazione al Mondiale del 1958. Dopo aver conquistato il Campionato 1957 con il Vasas Bar\u00f3ti viene scelto come Commissario unico debuttando il 22 dicembre 1957 contro la (sconfitta per 1-0). A Lakat viene invece affidata la Selezione olimpica.\nAl Mondiale Bar\u00f3ti affianca ad Hidegkuti, confermato al centro dell'attacco, alcuni giovani emergenti tra cui Lajos Tichy, Dezs\u0151 Bundzs\u00e1k e M\u00e1t\u00e9 Fenyvesi. Gli altri ruoli sono invece integrati con i giocatori del Vasas (S\u00e1rosi, Berendi, K\u00e1rp\u00e1ti). Il primo turno si rivela difficoltoso, e alla fine dei tre incontri Ungheria e sono appaiate con tre punti al secondo posto dietro alla e davanti al . Non esistendo regole per valutare la classifica avulsa viene stabilita una data di spareggio tra le due seconde per determinare chi avrebbe passato il turno. Il 17 giugno 1958 l'Ungheria viene sconfitta 2-1 dal Galles ed eliminata dal torneo. Hidegkuti, che aveva saltato la sfida con il Messico e lo spareggio, decide di ritirarsi dal calcio giocato e la fascia di capitano passa a Grosics.\nAnni Sessanta (1959-1969).\nBar\u00f3ti resta alla guida della Nazionale anche dopo il Mondiale. Nel 1958 l'Ungheria partecipa alle qualificazioni per il primo Campionato europeo organizzato dall'UEFA, ma viene eliminata dall'Unione Sovietica. Nel frattempo si conclude anche l'edizione 1955-1960 della Coppa Internazionale, che dal 1960 viene definitivamente sostituita dall'Europeo. I Magiari chiudono al secondo posto dietro alla Cecoslovacchia a causa anche del pareggio all'ultima giornata contro l'Italia, mentre Tichy vince il titolo di capocannoniere con sette gol (quarto ungherese diverso nella storia della competizione).\nProprio nel 1960 la Nazionale olimpica partecipa anche ai Giochi di Roma dopo essersi qualificata vincendo il girone con Cecoslovacchia e Austria. I Magiari arrivano imbattuti in semifinale, dove vengono sconfitti dalla . Vincono invece la finale per il terzo posto con l'Italia aggiudicandosi la medaglia di bronzo.\nTra l'ottobre 1960 e l'ottobre 1961 l'Ungheria vince il girone valido per le qualificazioni al Mondiale 1962. Nell'estate dell'anno successivo prende parte alla rassegna in Cile eliminando nella prima fase Inghilterra, e , salvo poi subire una sconfitta decisiva nei quarti di finale con la Cecoslovacchia. Il giovane attaccante Fl\u00f3ri\u00e1n Albert del Ferencv\u00e1ros (che aveva rilevato il ruolo di Hidegkuti) vince l'onorificenza di miglior marcatore del torneo con altri cinque calciatori (Garrincha, Vav\u00e1, Leonel S\u00e1nchez, Dra\u017ean Jerkovi\u0107 e Valentin Ivanov), mentre Grosics e Bozsik lasciano la Nazionale.\nIl 1964 vede l'Ungheria impegnata in due competizioni, l'Europeo e l'Olimpiade. I Magiari si qualificano per la prima volta ad un Europeo eliminando il Galles, la Germania Est (allenata proprio da K\u00e1roly S\u00f3s) e la Francia, che a sorpresa aveva a sua volta eliminato l'Inghilterra. Nella fase finale, giocata in Spagna, all'Ungheria si contrappone in semifinale proprio la Nazionale di casa, mancante delle \"stelle\" del (Gento, Di Stefano, Santamar\u00eda e proprio Pusk\u00e1s) per scelta tecnica, che riesce ad imporsi (2-1) solo dopo i tempi supplementari. I Magiari devono accontentarsi cos\u00ec del terzo posto, che viene conquistato (3-1) contro la pi\u00f9 modesta Danimarca e anche in questo caso dopo i supplementari grazie al gol di Ferenc Bene e della doppietta su calcio piazzato di Dezs\u0151 Nov\u00e1k.\nAlle Olimpiadi invece l'Ungheria, affidata di nuovo a K\u00e1roly Lakat dopo due anni con B\u00e9la Volentik, conquista la seconda medaglia d'oro della sua storia. Eliminate Svezia e Spagna nelle qualificazioni, la squadra di Lakat vince tutti e cinque gli incontri tra primo turno e finale, dove trionfa contro la Cecoslovacchia (2-1). Bene conquista la classifica dei marcatori con dodici reti segnate, di cui sei contro il e quattro contro la Repubblica Araba Unita.\nAnni 1970 e 1980.\nQualificatasi per l'Europeo 1972 in un girone comprendente Bulgaria, Francia e Norvegia, e dopo aver sconfitto la Romania nei quarti, la compagine ungherese cedette all'Unione Sovietica nelle semifinali: l'incontro di consolazione con il Belgio si risolse a favore di quest'ultimo, relegando i danubiani al quarto posto.\nAlla positiva esperienza continentale fece seguito un decennio sostanzialmente incolore, con la squadra che \u2014 pur compiendo numerosi avvicendamenti alla guida tecnica \u2014 riusc\u00ec a qualificarsi solo per la fase finale dei Mondiali del 1978. Nel 1981 gli ungheresi strapparono il biglietto per i Mondiali iberici davanti all'Inghilterra, pur perdendo con i britannici entrambe le sfide. Ad aprire il torneo fu la storica affermazione contro , con il punteggio-record di 10-1; nella giornata successiva l'Ungheria fu per\u00f2 battuta dall'Argentina per 4-1, con il pareggio contro il Belgio che imped\u00ec il passaggio al secondo turno.\nFallita la partecipazione all'Europeo 1984, i magiari si riscattarono prendendo parte ai Mondiali 1986. Allenato da Gy\u00f6rgy Mezey, l'undici ungherese \u2014 forte del talento di Lajos D\u00e9t\u00e1ri e presentatosi al torneo dopo un 3-0 rifilato al nell'amichevole del 16 marzo 1986 \u2014 non super\u00f2 la prima fase, iniziata perdendo nettamente contro l'Unione Sovietica (6-0); sconfitto il per 2-0, la formazione perse con la venendo eliminata dalla rassegna.\nAnni 1990 e 2000.\nLa fugace apparizione ai Mondiali messicani rappresent\u00f2 per lungo tempo l'ultima presenza della compagine in un torneo internazionale, dacch\u00e9 gli anni 1990 coincisero con un netto declino sotto il profilo dei risultati. L'unico acuto si registr\u00f2 nelle eliminatorie per i Mondiali 1998, con l'accesso agli spareggi: nelle gare decisive per la partecipazione al torneo i magiari furono per\u00f2 travolti dalla , impostasi per 7-1 a Budapest e per 5-0 a Belgrado. Deludenti risultarono invece le successive campagne di qualificazione sia ai campionati europei che mondiali, con la squadra danubiana relegata a ruoli di secondo piano nel panorama calcistico internazionale.\nA livello di singoli incontri, da segnalare l'amichevole del 22 agosto 2007 in cui i magiari \u2014 gi\u00e0 estromessi dalla corsa per l'Europeo 2008 \u2014 sconfissero per 3-1 l'Italia campione del mondo. Durante la fase eliminatoria dei Mondiali 2014, l'Ungheria sub\u00ec dai Paesi Bassi una tra le disfatte pi\u00f9 pesanti della sua storia (8-1).\nAnni 2010.\nNel settembre 2014, poco dopo l'inizio delle qualificazioni per l'Europeo 2016, il commissario tecnico Attila Pint\u00e9r fu sostituito da P\u00e1l D\u00e1rdai. Nell'estate 2015 quest'ultimo lasci\u00f2 posto a Bernd Storck, capace di riportare i magiari a competere per il titolo europeo dopo ben 44 anni, e ad un torneo internazionale dopo 30. Ammessa ai play-off in ragione del terzo posto dietro e , la compagine ungherese super\u00f2 la nella doppia sfida. Cominciato il torneo con una vittoria sull'Austria (2-0), gli ungheresi ottennero il primato nel girone pareggiando con e . Negli ottavi di finale, furono eliminati dal Belgio con un netto 4-0.\nLa ripresa manifestata in occasione dell'Europeo costitu\u00ec tuttavia un acuto isolato, dacch\u00e9 i magiari fallirono in seguito la qualificazione ai Mondiali 2018. Classificatasi in seconda posizione nel proprio raggruppamento durante la Nations League, l'Ungheria termin\u00f2 al penultimo posto il girone di accesso all'Europeo 2020. Ammessi agli spareggi in virt\u00f9 del piazzamento in Nations, i Magiari riescono a qualificarsi per la fase finale del torneo dopo aver superato Bulgaria e Islanda. Pochi giorni dopo aver centrato la seconda qualificazione consecutiva agli Europei, l'Ungheria centra anche la promozione nella Lega A di Nations League.\nAnni 2020.\nL'Ungheria riusc\u00ec a qualificarsi dal gruppo E ad Euro 2020 insieme a , e , e fu inserita nel girone F, dove si trovavano anche , e . Il girone si rivel\u00f2 non poco combattuto, con l'Ungheria che dovette affrontare gli attuali campioni del mondo e di Europa in carica e un'altra nazionale \u00e9lite del calcio, ma alla fine totalizz\u00f2 solo due punti, dopo un 0-3 contro il Portogallo, un 1-1 contro la Francia e un 2-2 contro la Germania, e in qualit\u00e0 di ultima classificata fu l'unica eliminata mentre le altre tre nazionali si qualificarono agli ottavi.\nImpianti di gioco.\nL'impianto che solitamente ospita le partite della Nazionale ungherese era il Ferenc Pusk\u00e1s Stadion, situato nella XIV circoscrizione di Budapest. Costruito nel 1948 con l'ausilio di volontari e soldati, \u00e8 stato ultimato nel 1953 ed inaugurato con il nome di \"N\u00e9pstadion\" (Stadio del popolo) a scopo propagandistico dal governo socialista. La capienza originaria era di circa 104.000 posti, poi ridotti a 56.000. Dopo il crollo del socialismo, lo stadio ha mantenuto la propria denominazione fino al 2002, quando \u00e8 stato intitolato al grande Ferenc Pusk\u00e1s. Il primo incontro dei Magiari tenutosi nell'impianto \u00e8 stato giocato il 15 novembre 1953 (amichevole Ungheria- 2-2), ha ospitato anche le gare interne del Debreceni VSC per la Champions League 2009-2010 e l'Europa League 2010-2011 ed ogni anno \u00e8 sede delle finali di Magyar Kupa e Magyar Szuper Kupa. All'allora \"N\u00e9pstadion\" \u00e8 stata inoltre giocata anche la storica partita vinta 7-1 dagli Ungheresi contro l'. Nel 2017 , a seguito della totale demolizione del vecchio impianto, iniziarono i lavori di ostruzione del nuovo stadio,7 ricostruito con il nome di Pusk\u00e1s Ar\u00e9na, teatro di alcuni incontri degli Europei 2020.\nL'Ungheria ha giocato le prime gare interne al \"Millen\u00e1ris Sportp\u00e1lya\" di Budapest, che \u00e8 rimasto stabilmente lo stadio della Nazionale dall'esordio in casa nel 1903 (Ungheria- 2-1) fino al 1911 (Ungheria- 9-0), prima di essere trasformato in velodromo. Alle gare ufficiali vanno poi aggiunte le tre amichevoli con squadre inglesi che hanno preceduto il debutto della Nazionale A.\nDopo il 1911 l'Ungheria ha alternato i suoi incontri tra lo \"\u00dcll\u0151i \u00fati Stadion\" (ribattezzato Albert Fl\u00f3ri\u00e1n Stadion dal 2007) e lo \"Hung\u00e1ria k\u00f6r\u00fati stadion\" (chiamato N\u00e1ndor Hidegkuti Stadion dal 2002), rispettivamente gli impianti storici del Ferencv\u00e1ros e dell'MTK Budapest, cio\u00e8 le due franchigie pi\u00f9 titolate del campionato tra gli anni dieci e quaranta. Tra le partite giocate allo \"\u00dcll\u0151i \u00fati\" si ricorda una delle tre massime vittorie dei Magiari (13-1 con la ). Dal 1939 l'Ungheria ha lasciato lo \"Hung\u00e1ria k\u00f6r\u00fati\" continuando ad esibirsi a Ferencv\u00e1ros fino al crollo di una tribuna il 4 maggio 1947 durante un in incontro con l'Austria. Dopo la sfida il governo decise la costruzione del nuovo stadio, appunto il \"N\u00e9pstadion\". Tra il 1948 e il 1952 (inaugurazione del \"N\u00e9pstadion\") l'Ungheria ha giocato perlopi\u00f9 al \"Megyeri \u00fati stadion\" (dal 2003 Ferenc Szusza Stadion, progettato da Alfr\u00e9d Haj\u00f3s) e solo saltuariamente allo \"\u00dcll\u0151i \u00fati\".\nAlcune partite, infine, sono state giocate dall'Ungheria anche in altri stadi, in genere amichevoli o sfide con avversari modesti. Gli impianti minori che hanno ospitato la Nazionale ungherese si trovano non solo a Budapest ma anche nel resto del Paese, e sono in particolare l'Illovszky Rudolf Stadion, situato a Angyalf\u00f6ld (XIII circoscrizione di Budapest), la ZTE Ar\u00e9na di Zalaegerszeg, il S\u00f3st\u00f3i Stadion di Sz\u00e9kesfeh\u00e9rv\u00e1r (utilizzato dal 1974), l'ETO Park di Gy\u0151r e l'Ol\u00e1h G\u00e1bor utcai stadion di Debrecen. Nel 2015 i Magiari debuttano in nuovi impianti voluti dal Governo: la Groupama Arena, stadio di propriet\u00e0 del Ferencv\u00e1ros costruito dopo l'abbattimento dell'Albert Fl\u00f3ri\u00e1n Stadion, e il Nagyerdei Stadion, sostituto dell'Ol\u00e1h G\u00e1bor utcai stadion e di propriet\u00e0 del Debrecen.\nColori e simboli.\nSin dagli esordi l'Ungheria ha sempre giocato le partite in casa con una divisa che ricordava la bandiera nazionale, composta cio\u00e8 da maglia rossa, pantaloncini bianchi e calzettoni verdi. Da quando la tedesca Adidas \u00e8 diventata fornitore ufficiale della selezione magiara (1970) sono state poi aggiunte decorazioni e stilizzazioni bianche e, occasionalmente, verdi su maglia e calzettoni e rosse sui pantaloncini.\nLa prima divisa \u00e8 cambiata sostanzialmente poco nel corso degli anni, anzi sono mutati solo pochi particolari: nei primi anni Dieci la casacca prevedeva il collo con laccetto, poi scomparso dopo gli anni Trenta; in seguito, durante il periodo d'oro dell'Aranycsapat si prefer\u00ec adottare il \"collo a V\", resistito sino agli Ottanta, ripreso brevemente nei Novanta e scomparso definitivamente nei Duemila, mentre il colore, inizialmente scuro, \u00e8 diventato un rosso pi\u00f9 caldo con il passare degli anni.\nLa seconda divisa invece \u00e8 stata generalmente sempre bianca (maglia e calzettoni) e rossa (pantaloncini). Caso unico \u00e8 la variante in uso tra gli anni Dieci e i Cinquanta, che prevedeva una tripla banda orizzontale sul petto rossa, bianca e verde e che, anche in questo caso rimandante alla tricolore ungherese.\nSul cuore \u00e8 cucito lo stemma nazionale (il \"\"Szent Koron\u00e1s c\u00edmer\"), a differenza di molte altre squadre che espongono il logo della federazione. Con il passare degli anni si sono inoltre succeduti anche i diversi stemmi imposti dall'occupazione comunista del Paese (il \"R\u00e1kosi-c\u00edmer\" e il \"K\u00e1d\u00e1r-c\u00edmer\"\"), in origine posti sotto la punta della \"V\" del colletto. Pur essendo stati introdotti nel 1938, i numeri hanno fatto la comparsa sul retro delle maglie solo negli anni Cinquanta, come mostrato dai filmati d'epoca e, in particolare, il primo Mondiale in cui sono stati indossati dagli Ungheresi \u00e8 stato quello del 1954. Dal 2008 i numeri sono accompagnati anche dai nomi dei calciatori.\nRivalit\u00e0.\nPur non essendo una Nazionale molto blasonata, l'Ungheria \u00e8 comunque protagonista di alcune \"sfide storiche\" che per motivi storici, culturali ed etnici sono particolarmente sentite dal pubblico e dai calciatori.\nCon l' c'\u00e8 un legame speciale per gli ungheresi, in quanto le due compagini danubiane si sono contrapposte oltre 130 volte e nel primo Novecento davano vita al \"derby\" dell'Impero austro-ungarico.\nCon il passare del tempo si \u00e8 assistito a sfide molto appassionanti, dagli anni trenta (in cui sfidavano il \"Wunderteam\", privo di elementi singoli di grande caratura ma caratterizzato da una fitta rete di passaggi e da improvvisi cambi di posizione che disorientavano gli avversari, e l'Ungheria di Gy\u00f6rgy S\u00e1rosi, Gyula Zsengell\u00e9r, P\u00e1l Titkos e Istv\u00e1n Avar), sino ad oggi.\nDurante gli anni cinquanta l'Aranycsapat si imponeva senza difficolt\u00e0 su tutti gli avversari e, naturalmente, anche sull'Austria (6-1; 4-3; ancora 4-3; 3-2; 1-0; 4-1; ancora 6-1; 2-0). Una curiosit\u00e0: il 14 ottobre 1956 \u00e8 l'ultima partita della leggendaria Aranycsapat. I due gol che liquidano l'Austria sono di Ferenc Pusk\u00e1s e K\u00e1roly S\u00e1ndor.\nNegli anni settanta e ottanta gli incontri fra queste due compagini ebbero una doppia valenza: infatti si fronteggiavano l'Ungheria filo-Sovietica e l'Austria neutrale tendente all'alleanza con gli Stati Uniti.\nI recenti risultati danno ragione ai magiari, come la vittoria per 2-1 del 16 agosto 2006 (reti di Kuljic per gli austriaci e Zolt\u00e1n Gera e Andr\u00e1s Horv\u00e1th per gli Ungheresi) e per 2-0 del 14 giugno 2016 durante gli Europei di calcio.\nTra le due tifoserie, come gi\u00e0 detto, non vi \u00e8 assolutamente rivalit\u00e0 n\u00e9 avversione.\n, e.\nAll'interno del calcio europeo del primo Novecento vi era l'\u00e9lite danubiana.\nUngheria, e Boemia componevano un triangolo di nazionali all'avanguardia, ma non ancora adatte a sfidare i \"maestri\" inglesi. Cos\u00ec si organizzavano sfide tra queste tre grandi selezioni dell'Impero austro-ungarico.\nGli ungheresi e i boemi diedero vita a diverse sfide che appassionarono i tifosi del tempo. Successivamente, entrambi i Paesi divennero indipendenti dall'Austria e organizzarono pi\u00f9 incontri, che sorrisero pi\u00f9 ai Magiari che ai neo-Cecoslovacchi. Gli atleti ungheresi si imposero pi\u00f9 volte su quelli dell'ex-Boemia, vincendo per ben tre volte nella loro storia con cinque gol di scarto (8-3 nel 1937 e 5-0 nel 1950 e nel 1952, sconfitte pi\u00f9 pesanti per la stessa).\nDopo la scissione del 1\u00ba gennaio 1993 e la successiva divisione in Repubblica Ceca e Slovacchia, sono state raramente giocate partite tra le compagini ex cecoslovacche e quella ungherese degne di nota.\nCapitani storici.\nQuesto elenco comprende i calciatori che per un determinato periodo hanno vestito stabilmente la fascia di capitano.\nLista dei commissari tecnici.\nLa nazionale ungherese \u00e8 stata guidata da 49 commissari tecnici (tra cui Ferenc Stobbe, che \u00e8 stato il primo e che \u00e8 tornato in panchina altre due volte) e due commissioni.\nIl seguente elenco somma le presenze da singolo CT (in uno o pi\u00f9 periodi) o all'interno di una o pi\u00f9 commissioni.\nEsempio: il leader della classifica, Lajos Bar\u00f3ti, ha guidato la nazionale ungherese come commissario unico per 137 volte, pi\u00f9 4 in collaborazione con K\u00e1roly Lakat e K\u00e1roly S\u00f3s, perci\u00f2 il suo totale \u00e8 141.\nConfronti con le altre Nazionali.\n\"Aggiornato al 7 settembre 2014\"\nPartecipazioni ai tornei internazionali.\nNOTA: Per le informazioni sui risultati ai Giochi Olimpici nelle edizioni successive al 1948 visionare la pagina della Nazionale olimpica.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 12 e 15 novembre 2021.\nPresenze e reti aggiornate al 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al'8 giugno 2021.\nIn grassetto i giocatori ancora in attivit\u00e0 in nazionale."}
{"id": "240647", "revid": "599", "url": "https://it.wikipedia.org/wiki?curid=240647", "title": "Teorema di Artin", "text": ""}
{"id": "240661", "revid": "125661891", "url": "https://it.wikipedia.org/wiki?curid=240661", "title": "Nazionale di calcio dell'Inghilterra", "text": "La nazionale di calcio dell'Inghilterra () \u00e8 la selezione calcistica rappresentativa dell'Inghilterra ed \u00e8 posta sotto l'egida della Federazione calcistica inglese.\nInsieme a quella scozzese, \u00e8 la nazionale di calcio pi\u00f9 antica del mondo.\nSi \u00e8 aggiudicata un titolo mondiale nell'edizione 1966, giocata in casa, e nella rassegna ha raggiunto in due occasioni il quarto posto (1990 e 2018). Per quanto riguarda il campionato d'Europa, il miglior piazzamento \u00e8 il secondo posto raggiunto nel 2020. L'Inghilterra \u00e8 l'unica nazionale di calcio, tra quelle laureatesi campioni del mondo, a non aver mai vinto l'alloro continentale.. Negli altri trofei internazionali vanta, quale miglior risultato, un terzo posto nell'edizione inaugurale della UEFA Nations League.\nIl posizionamento pi\u00f9 alto raggiunto dall'Inghilterra nella classifica mondiale della FIFA, istituita nell'agosto 1993, \u00e8 il 3\u00ba posto occupato nell'agosto 2012, mentre il pi\u00f9 basso \u00e8 il 27\u00ba posto del febbraio 1996.\nStoria.\nGli inizi.\nLa nazionale inglese di calcio \u00e8 la nazionale di calcio pi\u00f9 antica. Fu fondata insieme a quella scozzese, con cui disput\u00f2 cinque partite rappresentative dal 1870 al 1872. Il primo match tra le due compagini, organizzato dalla Football Association, si tenne il 5 marzo 1870 e il primo match di ritorno il 30 novembre 1872.\nLa gara, giocata all'Hamilton Crescent, in Scozia, \u00e8 considerata il primo incontro ufficiale tra nazionali di calcio della storia, perch\u00e9 si trattava di due selezioni indipendenti operanti in autonomia e non controllate dalla medesima federazione calcistica. Per i successivi quarant'anni l'Inghilterra gioc\u00f2 esclusivamente contro nazionali di calcio delle nazioni costitutive del Regno Unito, vale a dire , e Irlanda (IFA) nel Torneo Interbritannico.\nInizialmente l'Inghilterra non disputava i propri incontri di calcio in uno stadio ben definito. Affiliatasi alla FIFA nel 1906, la federazione allarg\u00f2 il novero di avversarie della propria squadra nazionale nel 1908, quando la nazionale inglese intraprese un tour nell'Europa centrale. Nel 1923 fu inaugurato lo Stadio di Wembley, che divenne la sede della nazionale inglese. Nel 1928 la federcalcio inglese usc\u00ec dalla FIFA, prima di rientrarvi nel 1946. Di conseguenza non partecip\u00f2 al campionato mondiale di calcio sino all'edizione di , dove fu eliminata al primo turno dopo la clamorosa sconfitta per 1-0 contro gli .\nLa prima sconfitta casalinga dell'Inghilterra contro una selezione \"straniera\" (vale a dire non una di quelle facenti parte del Regno Unito) risale alla partita persa per 2-0 contro l' il 21 settembre 1949 a Goodison Park. La squadra perse poi la sua seconda partita, per 6-3, solo nel 1953, contro l' a Wembley. Nella sfida di ritorno a Budapest l'Ungheria vinse di nuovo, con il punteggio di 7-1. Rimane questa la sconfitta con il pi\u00f9 largo scarto subita dall'Inghilterra nella sua storia. Al termine del match Syd Owen dichiar\u00f2: \"\u00c8 stato come giocare contro dei marziani\". Al l'Inghilterra raggiunse per la prima volta nella propria storia i quarti di finale, dove fu sconfitta per 4-2 ed eliminata dall' campione del mondo in carica.\nLa generazione d'oro.\nMalgrado la nomina del primo selezionatore a tempo pieno, Walter Winterbottom, nel 1946, la squadra fu ancora scelta da un comitato tecnico fino alla nomina di Alf Ramsey, che assunse il ruolo di allenatore nel 1963. Nel , ospitato dall'Inghilterra, la squadra di Ramsey vinse il proprio girone grazie ai successi contro Messico e Francia e il pareggio contro l'Uruguay. Ai quarti batte 1-0 l'Argentina e in semifinale 2-0 il Portogallo grazie alla doppietta di Bobby Charlton e in finale batte la (4-2) dopo i tempi supplementari, grazie alla tripletta di Geoff Hurst divenendo per la prima volta campioni del mondo. In quello stesso anno l'attaccante della nazionale Bobby Charlton vincer\u00e0 il Pallone d'Oro.\nAl , in Italia, la squadra inglese raggiunse per la prima volta nel torneo le semifinali, eliminata dalla .\nPeriodi bui.\nQualificatasi per il in Messico, da campione del mondo in carica la selezione inglese fu eliminata ai quarti di finale dalla Germania Ovest. In vantaggio di due gol, sub\u00ec la rimonta avversaria e perse per 3-2 dopo i tempi supplementari. Le mancate qualificazioni al e al portarono alle dimissioni di Ramsey, ma l'Inghilterra fall\u00ec anche la qualificazione al e al . A l'Inghilterra allenata da Ron Greenwood, tornata dopo sedici anni a giocare una fase finale di un grande torneo, fu eliminata nella seconda fase a gironi, senza subire alcuna sconfitta.\nAllenata da Bobby Robson, la squadra raggiunse i quarti di finale del , dove fu sconfitta per 2-1 dall' ed eliminata in una partita resa famosa da due gol di Diego Armando Maradona: la prima rete fu segnata di mano, la seconda venne premiata dalla FIFA nel 2002 come \"Gol del secolo\". Al , per\u00f2, l'Inghilterra perse tutte le partite e fu eliminata al primo turno.\nAl mondiale di ottenne il suo secondo miglior piazzamento di sempre, il quarto posto, dopo aver perso ai tiri di rigore (4-3 dopo l'1-1 dei tempi supplementari) la semifinale con la Germania Ovest e la finale per il terzo posto contro l' padrona di casa. Il risultato fu salutato con entusiasmo da tutta la nazione.\nPassata nelle mani del CT Graham Taylor, a Euro 1992 la squadra pareggi\u00f2 contro i futuri vincitori della e contro la e fu eliminata al primo turno dopo la sconfitta contro i padroni di casa della .\nGli anni novanta videro avvicendarsi sulla panchina della nazionale inglese quattro allenatori. Taylor, successore di Robson, si dimise dopo la mancata qualificazione al ; Terry Venables guid\u00f2 la squadra al , disputato in casa e concluso con l'eliminazione in semifinale, ancora ai tiri di rigore e ancora contro la Germania. Fu uguagliato cos\u00ec il miglior piazzamento inglese nel torneo europeo, risalente al 1968. \nCome noto prima dell'Europeo del 1996, Venables lasci\u00f2 il posto a Glenn Hoddle, che guid\u00f2 i suoi alla qualificazione al vincendo un girone comprendente anche l'. Nella fase finale del torneo l'Inghilterra usc\u00ec agli ottavi di finale contro l', ancora una volta ai tiri di rigore (dopo il 2-2 dei tempi supplementari). Kevin Keegan condusse dunque l'Inghilterra al , dove la squadra fu eliminata nuovamente nella fase a gironi, disfatta che caus\u00f2 le dimissioni del tecnico.\nNel 2001 la conduzione tecnica dell'Inghilterr\u00e0 pass\u00f2 dunque a Sven-G\u00f6ran Eriksson, primo allenatore non inglese della squadra. Durante la sua gestione, durata cinque anni, la formazione dei \"Leoni\" si ferm\u00f2 sempre ai quarti di finale di mondiali ed europei: al (eliminazione contro il poi vincitore del torneo), al (eliminazione contro il , nuovamente ai tiri di rigore) e al (ancora contro il Portogallo e ancora ai tiri di rigore). Nonostante le eliminazioni, l'Inghilterra di Eriksson in cinque anni perse solo tre partite nei 90 minuti di gioco (cinque se si considerano i 120 minuti) e si iss\u00f2 al quarto posto della classifica mondiale della FIFA, ragioni che spinsero la federazione a rinnovare il contratto con il tecnico svedese sino al . Ciononostante l'allenatore lasci\u00f2 il proprio ruolo alla fine del mondiale.\nLa gestione del successore, Steve McClaren, si rivel\u00f2 fallimentare: nel novembre 2007, dopo aver clamorosamente mancato la qualificazione al (decisivo il rovescio interno contro la all'ultima giornata), egli fu esonerato e sostituito dall'italiano Fabio Capello, in carica dal dicembre 2007.\nDopo aver vinto tutte le partite di qualificazione al tranne una, nella fase finale del torneo la squadra inglese pareggi\u00f2 le prime due partite contro e , poi vinse contro la e super\u00f2 il primo turno, ma agli ottavi di finale, contro la , perse per 4-1, stabilendo la propria peggiore sconfitta nelle fasi finali di un mondiale.\nNel febbraio 2012 Capello lasci\u00f2 la nazionale dopo una polemica con la federazione sulla cessione di sottrarre la fascia di capitano a John Terry per accuse di razzismo e fu sostituito da Roy Hodgson, a sole sei settimane dell'inizio del . Ancora una volta per gli inglesi furono fatali i rigori: ai quarti di finale fu l' a eliminare i \"Leoni\" dopo lo 0-0 dei 120 minuti di gioco.\nQualificatasi per il , in Brasile la squadra inglese deluse, uscendo gi\u00e0 al primo turno (la fase a gironi), evento che in un mondiale non accadeva da e in un grande torneo da . L'unico punto ottenuto nella fase finale, contro la nell'ultima partita, rappresent\u00f2 il peggiore risultato di sempre per l'Inghilterra ai mondiali. L'Inghilterra si qualific\u00f2 poi per il con 10 vittorie in 10 partite del girone eliminatorio, ma nella fase finale usc\u00ec agli ottavi di finale contro la sorprendente (2-1). Hodgson si dimise e gli subentr\u00f2 Sam Allardyce, che rimase in carica per un solo mese (vittoria in una partita contro la ), costretto alle dimissioni allo scoppio di uno scandalo di affari illeciti di calciomercato che lo vedeva coinvolto.\nIl ritorno in auge e l'argento europeo.\nGareth Southgate, allenatore dell'Under-21, assunse le redini della nazionale maggiore nell'autunno del 2016, inizialmente in via temporanea e poi permanente. Sotto la sua gestione l'Inghilterra ottenne da imbattuta nel proprio girone la qualificazione al , poi si qualific\u00f2 per gli ottavi di finale giungendo seconda nel gruppo di prima fase, ottenendo due vittorie contro e e subendo una sconfitta contro il . Agli ottavi elimin\u00f2 la ai tiri di rigore e ai quarti di finale la (2-0), accedendo cos\u00ec alle semifinali del mondiale dopo 28 anni. In semifinale fu sconfitta per 2-1 dalla dopo i tempi supplementari e perse anche la finale per il terzo posto contro il , chiudendo al quarto posto, come nel 1990.\nNel settembre 2018 la nazionale inglese esord\u00ec nella Lega A della UEFA Nations League 2018-2019 perdendo in casa contro la ; nelle successive tre gare ottenne un pari esterno contro la , una vittoria esterna contro la Spagna e un altro successo nel decisivo match interno contro i croati, che proiett\u00f2 la squadra dei \"Tre leoni\" al primo posto nel girone, con qualificazione alla \"final four\". Sconfitta in semifinale a Guimar\u00e3es dai Paesi Bassi, nello stesso stadio l'Inghilterra batt\u00e9 ai tiri di rigore la , ottenendo il terzo posto nella rassegna.\nAl , disputato in varie sedi, l'Inghilterra super\u00f2 da prima classificata il proprio girone, grazie alle vittorie per 1-0 contro e e al pareggio a reti bianche contro la , in tre partite giocate allo stadio londinese di Wembley. Qualificatasi da capolista del girone, l'Inghilterra continu\u00f2 a giocare a Londra, dove batt\u00e9 la per 2-0 agli ottavi di finale, mentre ai quarti di finale, allo stadio Olimpico di Roma, super\u00f2 per 4-0 l' e in semifinale sconfisse la per 2-1 dopo i tempi supplementari, accedendo alla finale dell'europeo per la prima volta. Nell'atto conclusivo della manifestazione, disputato in casa, a Wembley, la nazionale inglese fu sconfitta dall' ai tiri di rigore (3-2) dopo che i tempi regolamentari e supplementari si erano chiusi con il risultato di 1-1.\nImpianti di gioco.\nTra i vari stadi che hanno ospitato le gare della Nazionale inglese, particolarmente noto \u00e8 il Wembley Stadium di Londra. L'impianto originario venne inaugurato nel 1923, risultando teatro di numerose partite: oltre a varie finali di coppe europee, ospit\u00f2 gli atti conclusivi del Mondiale 1966 e dell'Europeo 1996. Demolito nei primi anni 2000, venne ricostruito riaprendo nel 2007 con lo stesso nome. L'apertura coincise con una sfida dell'Under-21, che in amichevole pareggi\u00f2 (3-3) contro i pari et\u00e0 dell'Italia (3-3 il finale). La fama del Wembley rimase legata anche ai risultati, tanto che fino al 1953 nessuna avversaria fu in grado di uscirne vittoriosa.\nAltri impianti in cui i \"Tre Leoni\" si sono spesso esibiti sono l'Old Trafford di Manchester e l'Highbury, sempre sito nella capitale ed abbattuto nel 2006.\nColori e simboli.\nLa classica divisa casalinga dell'Inghilterra \u00e8 composta da maglia bianca, pantaloncini blu e calzettoni bianchi; in genere il colore blu \u00e8 variato spesso, anche se la tonalit\u00e0 notte \u00e8 quella pi\u00f9 tradizionale nonch\u00e9 l'attuale. Dal 1998 la maglia \u00e8 spesso decorata con ornamenti color rosso, per avvicinarla ai crismi della bandiera nazionale; inoltre, talvolta non \u00e8 insolito vedere i giocatori inglesi scendere in campo in totale completo bianco.\nIn trasferta, altrettanto classica \u00e8 la tenuta rossa con pantaloncini bianchi e calzettoni rossi, la pi\u00f9 amata e la pi\u00f9 famosa anche perch\u00e9 usata nel Mondiale del 1966 vinto in casa \u2013 nonostante nella storia, gli inglesi non ne ebbero bisogno fino a una partita contro una selezione non britannica. In realt\u00e0 la seconda divisa non \u00e8 stata sempre rossa: dal 1935 al 1959 l'Inghilterra scendeva spesso in campo in tenuta blu. Nel 1996 invece, durante l'Europeo tenutosi proprio in patria, l'allora sponsor tecnico propose una muta d'un tenue blu indaco: tale combinazione fu utilizzata contro Bulgaria, Germania e Georgia, ma trov\u00f2 scarsi consensi sia tra i tifosi, attaccatissimi alla casacca rossa della tradizione, sia tra gli addetti ai lavori, dato che tale tonalit\u00e0 poco contrastava col bianco della prima tenuta; la maglia rossa fu pertanto ripristinata dopo due soli anni, e utilizzata stabilmente fino ai giorni nostri salvo che nel biennio 2011-2012, quando si tent\u00f2 una nuova sperimentazione con una casacca blu navy abbinata a pantaloncini color celeste.\nSituazione pi\u00f9 unica che rara nel panorama delle compagini nazionali, nel corso della sua storia l'Inghilterra ha pi\u00f9 volte sfoggiato anche delle terze maglie. Gi\u00e0 nei Mondiali del '70 vest\u00ec una divisa celeste contro la Cecoslovacchia. Nel 1973 invece si ricorse a un'uniforme simile a quella del Brasile, composta da una maglia gialla e da pantaloncini blu, utilizzata ancora contro la Cecoslovacchia e in seguito vista pure con Polonia e Italia. Ai Mondiali 1986, l'Inghilterra scese in campo in maglia bianca e pantaloncini celesti contro l'Argentina. Tra il 1986 ed il 1993 ci furono infine varie terze maglie color celeste (tra cui una rimasta famosa tra i collezionisti, coi leoni d'Inghilterra sullo sfondo), ma che furono raramente usate in occasioni ufficiali.\nPer oltre vent'anni il fornitore tecnico dell'Inghilterra \u00e8 stata la Umbro ma, dopo l'annuncio della vendita della societ\u00e0 da parte della proprietaria Nike, proprio il colosso americano dello \"swoosh\" \u00e8 subentrato come sponsor tecnico dal 2013. Precedentemente, per brevi periodi le maglie erano state firmate da aziende come Bukta e Admiral.\nPer quanto concerne i dettagli, sul petto dei giocatori inglesi \u00e8 presente lo stemma della propria federazione, uno scudo bianco con bordatura blu scuro, recante all'interno i tre leoni d'Inghilterra e le rose rosse tipiche della dinastia Tudor; il richiamo \u00e8 fortemente ispirato all'emblema nazionale. Sopra lo stemma \u00e8 inoltre posta una stella che rappresenta la vittoria al Mondiale del '66.\nConfronti con le altre Nazionali.\nQuesti sono i saldi dell'Inghilterra nei confronti delle Nazionali con cui sono stati disputati almeno 10 incontri.\nRosa attuale.\nLista dei giocatori convocati per le gare di qualificazione al campionato mondiale di calcio 2022 contro e del 12 e 15 novembre 2021.\n\"Presenze e reti aggiornate al 15 novembre 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 15 novembre 2021.\nIn grassetto i giocatori ancora in attivit\u00e0 in nazionale."}
{"id": "240669", "revid": "124390204", "url": "https://it.wikipedia.org/wiki?curid=240669", "title": "Polenta taragna", "text": "La polenta taragna, o semplicemente taragna \u00e8 un piatto unico, variante della polenta in cui oltre alla farina di mais \u00e8 usata anche la farina di grano saraceno. \nOriginaria della provincia di Bergamo e delle Valli Bergamasche, \u00e8 diffusa nell'Alta Lombardia e nelle province di Sondrio, di Brescia e di Lecco.\nOrigine del nome.\nLa denominazione della pietanza deriva dal termine dialettale della lingua lombarda: \"tar\u00e9l\", che indica il bastone in legno che serve per rimescolare la polenta nel paiolo di rame rosso, utilizzato durante la preparazione. \nCaratteristiche.\nLa polenta taragna \u00e8 preparata con acqua e una miscela di farine che \u00e8 composta, con proporzioni differenti in base alla zona di produzione della pietanza, da farina di grano saraceno e farina di granturco: la prima farina citata fornisce alla polenta taragna il suo caratteristico colore beige scuro.\nIn alcune ricette, alla polenta taragna vengono aggiunti formaggio (ad esempio in Valtellina Storico ribelle, Bitto o Casera, in provincia di Bergamo Branzi e Formai de Mut o Taleggio) e burro."}
{"id": "240671", "revid": "2219413", "url": "https://it.wikipedia.org/wiki?curid=240671", "title": "Sindrome dell'X fragile", "text": "La sindrome dell'X fragile (o sindrome di Martin-Bell o FRAX) \u00e8 una malattia genetica umana descritta nel 1943 da Purdon Martin.\nCause e caratteristiche.\nLa sindrome \u00e8 causata dalla mutazione del gene FMR1 sul cromosoma X, mutazione presente in un maschio su 4000 e in una femmina su 6000. Circa 1 su 256 donne sono portatrici di X-Fragile e possono trasmetterlo ai loro figli. Circa 1 su 800 maschi sono affetti da Sindrome dell'X-Fragile; le loro figlie saranno, a loro volta, portatrici del gene. Si contende con la sindrome di Down il primato come causa genetica pi\u00f9 comune di ritardo mentale.\nNormalmente il gene FMR1 contiene tra 6 e 53 ripetizioni del codone CGG (ripetizioni di trinucleotidi). Negli individui affetti dalla sindrome dell'X fragile, l'allele FMR1 ha pi\u00f9 di 230 ripetizioni di questo codone. Questo grado di espansione provoca la metilazione delle citosine nel promotore del gene FMR1, con conseguente silenziamento dell'espressione del gene FMR1. La metilazione del \"locus\" FMR1, che \u00e8 situato nella banda cromosomica Xq27.3, provoca in quel punto la costrizione e la fragilit\u00e0 del cromosoma X, fenomeno che d\u00e0 il nome alla sindrome.\nI maschi portatori di un gene FMR1 con una significativa espansione del tripletto CGG presentano i sintomi della malattia, visto che normalmente possiedono una sola copia del cromosoma X. Le femmine, invece, possiedono due copie del cromosoma X e pertanto hanno una probabilit\u00e0 maggiore di possedere almeno un allele funzionante. Le donne portatrici di un gene FMR1 espanso su di uno solo dei due cromosomi X possono presentare alcuni sintomi della malattia o nessuno.\nA parte il ritardo mentale di grado variabile da moderato a severo, altre evidenti caratteristiche della sindrome sono il volto allungato, grandi orecchie, grossi testicoli (macrorchidismo), e basso tono muscolare. Le caratteristiche comportamentali possono comprendere movimenti stereotipati (ad esempio, battere le mani) e sviluppo sociale atipico, in particolare timidezza e limitato contatto con gli occhi dell'interlocutore. Alcuni individui affetti dalla sindrome dell'X fragile rientrano inoltre nei criteri diagnostici dell'autismo. Alcuni di essi hanno abilit\u00e0 particolari e riescono a compiere azioni che bambini normali non riescono, come ricordare intere rubriche a memoria o essere imbattibili ad alcuni giochi elettronici e da tavolo.\nLa mutazione e metilazione del gene FMR1 porta all'abolizione della produzione della proteina per cui il gene FMR1 codifica, detta FMRP (fragile X-mental retardation protein). FMRP \u00e8 una proteina legante gli RNA (RNA-binding protein) espressa soprattutto nei testicoli e nel cervello, i tessuti pi\u00f9 colpiti dalla sindrome. FMRP si associa ad RNA messaggeri codificanti importanti proteine neuronali, e ne regola alcuni aspetti essenziali, quali il trasporto lungo i dendriti verso le sinapsi e la traduzione in proteine. In assenza di FMRP, molti degli RNA messaggeri bersaglio della proteina sono deregolati e sono maggiormente tradotti in proteina. Emergono inoltre nuove funzioni molecolari della proteina, quali la regolazione della stabilit\u00e0 degli RNA messaggeri.\nAnche se non esiste ancora una cura per la sindrome, c'\u00e8 la speranza che una migliore comprensione delle sue cause possa portare a nuove terapie. Al momento, la sindrome pu\u00f2 essere trattata attraverso una terapia del comportamento, un'educazione speciale, e quando necessario, con un trattamento delle anomalie fisiche. Si consigliano le persone che hanno dei parenti affetti dalla sindrome dell'X fragile di contattare dei genetisti per valutare la probabilit\u00e0 di avere figli malati, e per conoscere la gravit\u00e0 dei problemi che potrebbero presentare i discendenti affetti dalla sindrome.\nSindromi correlate.\nSindrome tremore/atassia FXTAS\nSi manifesta generalmente tra i 50 e gli 80 anni. I sintomi che i familiari possono notare, purtroppo spesso attribuiti all'invecchiamento, sono: tremori \u201cintenzionali\u201d, ovvero tremori che intervengono durante un movimento volontario come il tentativo di afferrare un oggetto, versare da bere oppure scrivere; problemi di equilibrio (atassia), che causano cadute o instabilit\u00e0 mentre si cammina; addormentamento delle estremit\u00e0 (neuropatia periferica); cambiamenti d'umore, irritabilit\u00e0 ed altre alterazioni della personalit\u00e0; perdita della memoria a breve termine e progressivo declino intellettivo. La diagnosi per FXTAS \u00e8 positiva se nel paziente vengono riscontrati: 1) i sintomi appena descritti durante un esame neurologico; 2) la premutazione attraverso il test del DNA; 3) segni compatibili con FXTAS alla risonanza magnetica, come ad esempio lesioni della sostanza bianca del cervello (tipica \u00e8 l'iperintensit\u00e0 in T2 dei peduncoli cerebellari medi) oppure atrofia generalizzata della corteccia.\nLa FXTAS \u00e8 una condizione progressiva, che inizialmente si pu\u00f2 manifestare con sintomi piuttosto lievi che si aggravano col passare del tempo. Ad ogni modo, la progressione della malattia pu\u00f2 variare molto da persona a persona. Molti pazienti mantengono una buona funzionalit\u00e0 per anni, persino per decenni, fino a quando diventa difficile eseguire dei compiti giornalieri oppure camminare senza sostegno. Altri pazienti mostrano solo tremore e/o atassia e non hanno disturbi cognitivi o psichiatrici. I portatori della premutazione del gene FMR1 oltre i 50 anni di et\u00e0 sono a rischio di FXTAS. La condizione, al momento, non \u00e8 mai stata riportata in pazienti con la mutazione completa. Inoltre, la FXTAS si manifesta pi\u00f9 frequentemente e con maggiore gravit\u00e0 negli uomini. Gli esperti ritengono che almeno un terzo dei portatori di sesso maschile sia a rischio di sviluppare i sintomi. Ancora non \u00e8 disponibile una cura per la FXTAS, ma i sintomi possono essere trattati per ridurne la gravit\u00e0 e la progressione. Specifici farmaci possono dunque essere prescritti per alleviare i tremori e i sintomi fisici e psichici. La terapia occupazionale, la psicoterapia e la fisioterapia possono essere d'aiuto.\nLa FXTAS \u00e8 spesso confusa in sede diagnostica con altre condizioni, tra cui il morbo di Parkinson, il morbo di Alzheimer, la demenza, l'ictus e la neuropatia periferica. Chiunque manifesti i sintomi sopra indicati dovrebbe contattare il proprio medico di famiglia e richiedere il consulto con un neurologo.\nInsufficienza ovarica precoce FXPOI\n\u00c8 una condizione che si manifesta con una ridotta o anomala attivit\u00e0 ovarica. Tra le sue conseguenze ci sono forme di infertilit\u00e0 o \u201csubfertilit\u00e0\u201d, cicli mestruali irregolari o assenti, \u201cfallimento\u201d ovarico prematuro (POF) con associata menopausa ed anomalie nei livelli ormonali (innalzamento dell'FSH). Per POF si intende l'interruzione delle mestruazioni prima dei 40 anni di et\u00e0. Rappresenta la forma pi\u00f9 grave di FXPOI. Anche donne non portatrici di premutazione possono andare incontro a insufficienza ovarica precoce (POI) o \u201cfallimento\u201d ovarico prematuro (POF) per altre cause.\nAnche se la FXPOI somiglia alla menopausa per alcuni sintomi, quali caldane e secchezza vaginale, la FXPOI non equivale alla menopausa. Infatti, si differenzia per due aspetti importanti: 1) una donna affetta dalla FXPOI pu\u00f2 occasionalmente rimanere incinta, perch\u00e9 le sue ovaie sono ancora in grado di rilasciare gli ovociti. Al contrario, una donna in menopausa non pu\u00f2 rimanere incinta perch\u00e9 la produzione di ovociti \u00e8 terminata. 2) una donna con FXPOI potrebbe avere nuovamente dei cicli mestruali, ma non una donna in menopausa.\nStudi clinici hanno dimostrato che il 20-25% delle donne con una premutazione del gene FMR1 sviluppa la FXPOI.\n1) Le donne con premutazione spesso entrano in menopausa in media cinque anni prima delle non-portatrici.\n2) A causa delle alterazioni nei livelli ormonali che accompagna questa condizione, le donne con FXPOI sono a rischio di osteoporosi ad un'et\u00e0 pi\u00f9 precoce.\n3) Le donne portatrici della premutazione non sono necessariamente meno fertili, per cui \u00e8 necessario assumere delle precauzioni contraccettive se non si desidera rimanere incinta.\n4) Le donne con la premutazione corrono il rischio di avere figli con Sindrome X Fragile, che pu\u00f2 causare varie forme di disabilit\u00e0 intellettiva, ritardo nello sviluppo del linguaggio e disturbi comportamentali.\n5) Poich\u00e9 sono a rischio di FXPOI, le donne con la premutazione che desiderino utilizzare la diagnosi genetica pre-impianto (PGD) a seguito della fecondazione assistita per concepire figli senza Sindrome X Fragile, dovrebbero verificare la propria idoneit\u00e0 a tali procedure sottoponendosi ad un test della riserva ovarica (noto anche come test FSH).\n6) Le donne con la premutazione potrebbero sviluppare la FXTAS, anche se questa condizione si manifesta pi\u00f9 comunemente negli uomini. Ad oggi, il rischio per le donne risulta piuttosto modesto.\n7) Anche i familiari di portatrici potrebbero presentare la premutazione. In questo caso, possono andare incontro agli stessi rischi elencati finora.\nEreditariet\u00e0.\nLa Sindrome dell'X-fragile \u00e8 sempre stata considerata \"X-legata dominante\", con espressivit\u00e0 variabile e ridotta penetranza. Tuttavia a causa dell\u2019anticipazione genica e dell\u2019inattivazione della X nelle femmine, alcuni studiosi hanno suggerito di smettere di considerare l\u2019ereditariet\u00e0 di questa patologia semplicisticamente X-legata dominante. Le femmine affette da mutazione di FMR1 possono avere un fenotipo attenuato rispetto ai maschi, a causa della variabilit\u00e0 dell\u2019inattivazione.\nPrima della scoperta del gene FMR1, l\u2019analisi degli alberi genealogici mostrava la presenza di maschi portatori asintomatici (premutati), con nipoti maggiormente affetti rispetto ai loro fratelli, mostrando la presenza di un\u2019anticipazione genetica. Questa tendenza delle future generazioni di essere affetti con pi\u00f9 alta frequenza divenne noto come \"Paradosso di Sherman\". A causa di ci\u00f2 i figli hanno spesso sintomi maggiori delle loro madri.\nLa spiegazione per questo fenomeno \u00e8 che i maschi portatori trasmettono la loro premutazione a tutte le figlie femmine, senza che l\u2019espansione della tripletta CGG aumenti durante la meiosi spermatica. Addirittura pu\u00f2 capitare che, maschi con una mutazione completa, passino solamente la premutazione alle figlie femmine.\nInvece le femmine con mutazione completa hanno la possibilit\u00e0 trasmetterla completamente, quindi teoricamente ci sar\u00e0 un 50% di possibilit\u00e0 che i figli siano affetti. Tuttavia vi \u00e8 un\u2019alta probabilit\u00e0 che si verifichi una notevole amplificazione delle ripetizioni CGG nella meiosi femminile, quindi, in base alla lunghezza della loro premutazione, possono trasmettere ai figli una mutazione completa."}
{"id": "240673", "revid": "1005847", "url": "https://it.wikipedia.org/wiki?curid=240673", "title": "Francesco Nucara", "text": "Biografia.\n\u00c8 nato a Reggio Calabria, ma vive a Roma fin dal 1962; ha ricoperto la carica di funzionario della Cassa per il Mezzogiorno.\nSposato con due figli, Nucara \u00e8 laureato in scienze statistiche ed attuariali e in architettura ed \u00e8 giornalista iscritto all'albo dei pubblicisti del Lazio.\nIncarichi parlamentari.\nIX Legislatura della Repubblica italiana.\nXII Commissione (industria e commercio - artigianato - commercio estero).\n- membro dal 12 luglio 1983 al 1\u00ba luglio 1987\nVI Commissione (finanze e tesoro).\n- membro dal 4 agosto 1983 al 27 settembre 1984\nCommissione parlamentare per l'esercizio dei poteri di controllo sulla programmazione e sull'attuazione degli interventi ordinari e straordinari nel mezzogiorno.\n- membro dal 26 ottobre 1983 al 1\u00ba luglio 1986\n- vicepresidente dal 16 ottobre 1986 al 1\u00ba luglio 1987\nX Legislatura della Repubblica italiana.\nX Commissione (attivit\u00e0 produttive, commercio e turismo).\n- segretario dal 4 agosto 1987 al 26 luglio 1989\n- membro dal 4 agosto 1987 al 18 ottobre 1989\nCommissione parlamentare per il controllo sugli interventi nel mezzogiorno.\n- membro dal 23 ottobre 1987 al 26 luglio 1989\n- segretario dal 12 novembre 1987 al 26 luglio 1989\nV Commissione (bilancio, tesoro e programmazione).\n- membro dal 18 ottobre 1989 al 23 aprile 1991\nVIII Commissione (ambiente, territorio e lavori pubblici).\n- membro dal 23 aprile 1991 al 22 aprile 1992\nXI Legislatura della Repubblica italiana.\nIX Commissione (trasporti, poste e telecomunicazioni).\n- membro dall'11 giugno 1992 al 14 aprile 1994\nXV Legislatura della Repubblica italiana.\nVIII Commissione (ambiente, territorio e lavori pubblici).\n- capogruppo dal 6 giugno 2006 al 28 aprile 2008\n- membro dal 6 giugno 2006 al 28 aprile 2008\nXVI Legislatura della Repubblica italiana.\nVIII Commissione (ambiente, territorio e lavori pubblici).\n- membro dal 15 maggio 2008 al 14 marzo 2013\n- capogruppo dal 22 maggio 2008 al 14 marzo 2013\nCommissione esaminatrice del concorso \"riprogettare per tutti - un patrimonio architettonico proiettato nel futuro\".\n- membro dal 16 febbraio 2009 al 14 marzo 2013\nCommissione parlamentare di inchiesta sugli errori in campo sanitario e sulle cause dei disavanzi sanitari regionali.\n- membro dal 24 marzo 2009 al 14 marzo 2013\nAttivit\u00e0 politica.\nGli inizi nel Partito Repubblicano Italiano.\nAll'interno del Partito Repubblicano Italiano, al quale \u00e8 iscritto dal 1963, ha ricoperto, fra le altre, le cariche di segretario regionale per la Calabria, di responsabile dell'Ufficio per il Mezzogiorno e per le aree depresse del centro e del nord, di segretario organizzativo nazionale.\n\u00c8 stato eletto alla Camera dei deputati nelle liste del Partito Repubblicano Italiano per tre legislature, dal luglio 1983 all'aprile 1994.\nDal luglio 1989 all'aprile del 1991 \u00e8 stato sottosegretario di Stato ai lavori pubblici. Per conto del governo Andreotti VI ha seguito la legge 183 del 1989 sulla difesa del suolo e la legge 36 del 1994 sul ciclo integrato delle acque. \u00c8 stato relatore del disegno di legge sulle societ\u00e0 di ingegneria e sulla riconversione delle fabbriche di armi.\nNel 1992 \u00e8 stato indagato nell'ambito di Tangentopoli, con l'accusa di ricettazione, per aver ricevuto dalla ditta Lodigiani una presunta tangente da un miliardo di lire per la costruzione del nuovo centro direzionale di Reggio Calabria.\nIl 18 marzo 1998, la Corte d\u2019Appello di Reggio Calabria lo ha assolto dall\u2019accusa \u2018\u2019perch\u00e9 il fatto non sussiste\u2019\u2019.\nPer il resto degli anni novanta non esercita ruoli politici di primo piano.\nL'alleanza con la CdL e l'ingresso al governo.\nNel 2001 diviene segretario nazionale del PRI, subentrando a Giorgio La Malfa. Sotto la sua guida il partito dell'edera ha rafforzato l'alleanza con la Casa delle Libert\u00e0 di Silvio Berlusconi, pur affermando la sua avversione per il bipolarismo. Nel 2007 ha ribadito, tra i punti fermi della sua linea politica, la laicit\u00e0 e l'indipendenza di giudizio sui provvedimenti di interesse nazionale.\nDal 2001 al 2005 \u00e8 viceministro all'ambiente nel governo Berlusconi III.\nDeputato nelle liste di Forza Italia e PdL.\nAlle elezioni politiche del 2006 \u00e8 ritornato alla Camera dei Deputati, eletto nelle liste di Forza Italia, come esponente del PRI, nella \"circoscrizione Emilia-Romagna\".\nAlle elezioni politiche del 2008 viene riconfermato nelle liste del Popolo della Libert\u00e0, sempre in rappresentanza del PRI, nella \"circoscrizione Calabria\".\nA seguito dell'inasprirsi della crisi politica interna alla maggioranza di centro-destra, culminata a fine luglio 2010 con la costituzione dei gruppi parlamentari di Futuro e Libert\u00e0 per l'Italia, Nucara aveva annunciato la costituzione di un Gruppo dei responsabili, costituito da 20 deputati (che sarebbe dovuto nascere alla fine di settembre), pronto a garantire al governo una maggioranza indipendente dal voto dei finiani per arrivare alla naturale conclusione della legislatura.\nIl tentativo, tuttavia, fall\u00ec: il gruppo non si costitu\u00ec, ma il voto di Futuro e Libert\u00e0 per l'Italia non risult\u00f2 comunque determinante per la fiducia incassata alla Camera dal governo.\nL'8 novembre 2011 non ha partecipato al voto sul rendiconto generale dello Stato, perch\u00e9 ricoverato in ospedale.\nNon si \u00e8 ricandidato alle elezioni politiche del 2013."}
{"id": "240674", "revid": "47112", "url": "https://it.wikipedia.org/wiki?curid=240674", "title": "Valico della Fricca", "text": "Il valico della Fricca \u00e8 un passo delle Prealpi venete che collega la val d'Astico a Trento, situato fra gli altopiani di Folgaria e Lavarone, in territorio Trentino in quanto il confine con la provincia di Vicenza non \u00e8 posto sullo spartiacque.\nDescrizione.\nRappresenta la principale via di comunicazione fra Trento e la pianura vicentina (zona di Schio e Thiene).\nIl progetto di completamento dell'autostrada A31 che dovrebbe collegare in maniera diretta Vicenza a Trento attraverso il valico della Fricca \u00e8 ormai fermo da numerosi anni per varie motivazioni."}
{"id": "240675", "revid": "767487", "url": "https://it.wikipedia.org/wiki?curid=240675", "title": "Haggard (gruppo musicale)", "text": "Gli Haggard sono un gruppo musicale heavy metal tedesco, nato nel 1991. La band mescola musica folk, classica, rinascimentale e medievale con del moderno symphonic metal.\nRispetto ad altri gruppi symphonic metal, per\u00f2, gli Haggard sono molto pi\u00f9 vicini alla musica classica che al metal.\nBiografia.\nNati come band death metal, gli Haggard abbandonarono in parte quello stile dopo il primo demo. Decisero infatti di adottare il sound attuale e pubblicarono nel 1997 il loro album di debutto, \"And Thou Shalt Trust... The Seer\". Ad esso seguirono \"Awaking the Centuries\" (2000) ed \"Eppur si Muove\" (2004): entrambi concept album, il primo \u00e8 ambientato all'epoca del profeta Michel de Notre-Dame e dei cupi giorni della peste in Europa, mentre il secondo \u00e8 dedicato all'astronomo Galileo Galilei. La band ha inoltre pubblicato un live album, \"\", nel 2002, tratto appunto dal tour Messicano di quell'anno.\nAttualmente il gruppo \u00e8 formato da quasi 20 musicisti, nonostante l'unico compositore della band sia il cantante e chitarrista Asis Nasseri. Il quarto album in studio degli Haggard, intitolato \"Tales of Ithiria\", \u00e8 ufficialmente uscito il 29 agosto 2008."}
{"id": "240676", "revid": "63756", "url": "https://it.wikipedia.org/wiki?curid=240676", "title": "Amplificatore (elettronica)", "text": "Un amplificatore pu\u00f2 essere considerato qualsiasi dispositivo che usa una piccola quantit\u00e0 di energia per comandarne una quantit\u00e0 pi\u00f9 grande, sebbene il termine attualmente si riferisca quasi esclusivamente ad un amplificatore elettronico. La relazione tra ingresso e uscita dell'amplificatore, usualmente espressa come funzione della frequenza del segnale di ingresso, \u00e8 detta funzione di trasferimento dell'amplificatore e l'ampiezza della funzione di trasferimento \u00e8 detta guadagno.\nAmplificatori elettronici.\nLe tipologie sono le pi\u00f9 varie, una delle pi\u00f9 comuni \u00e8 l'amplificatore elettronico comunemente utilizzato in trasmettitori e ricevitori per radio e televisione, equipaggiamenti stereo ad alta fedelt\u00e0, personal computer ed altro equipaggiamento elettronico digitale. I suoi componenti attivi sono il transistor, il circuito integrato e la valvola termoionica.\nAmplificatori a valvole.\nNei primi anni dell'elettronica la valvola termoionica era l'unico dispositivo attivo disponibile; attualmente il loro uso \u00e8 riservato all'amplificazione di potenza delle Radiofrequenze, delle microonde e all'amplificazione del segnale in sistemi audio, da parte di piccoli produttori operanti nel mercato Hi-End.\nNel campo delle radiofrequenze di alta potenza le valvole rimangono l'unico dispositivo capace di amplificare il segnale. Sono noti esempi di triodi capaci di erogare oltre 300\u00a0kW.\nIn campo audio, per poter adattare l'elevata impedenza del tubo termoionico alla bassa impedenza del carico pilotato, l'altoparlante, si rende necessario l'uso di trasformatori; ottenere una buona linearit\u00e0 nella risposta in frequenza del trasformatore comporta una costruzione accurata e precisa, con conseguenti costi molto elevati. I tipi di valvole impiegate sono molteplici: 300B, EL34, KT88 ecc. Il suono ottenuto ha una discreta dinamica e presenta una tonalit\u00e0 \"calda\" e poco affaticante per l'orecchio umano in quanto al segnale riprodotto si aggiunge una distorsione dovuta in gran parte alle sole armoniche pari (2\u00b0, 4\u00b0, 6\u00b0 armonica, pari cio\u00e8 a 2, 4, e 6 volte la frequenza originale) il che evita la sensazione di suono metallico e stridente sulle alte frequenze e la fatica d'ascolto e rende invece gradevole e poco faticoso l'ascolto. \u00c8 molto usato dai gruppi musicali nell'amplificazione dei loro strumenti, per la capacit\u00e0 di sopportare senza conseguenze sovraccarichi momentanei e presentare meno fastidio all'orecchio nel caso il circuito vada in saturazione.\nLe potenze con tale tecnologia usata per riproduzione musicale, possono variare da pochi watt fino ad oltre 100 watt.\nGli amplificatori valvolari hanno generalmente le seguenti propriet\u00e0:\nAccade pertanto che in campo audio, per potenze elevate, si ricorre alla tecnologia a transistor, a causa del costo e dell'ingombro enormemente maggiore che ha un amplificatore a tubi di uguali prestazioni.\nAmplificatori a stato solido.\nSono amplificatori che non fanno uso di tubi termoionici, bens\u00ec della tecnologia successiva, iniziata con l'invenzione del transistor a giunzione bipolare (BJT), e i successivi JFET e MOSFET, dispositivi specializzati ognuno per amplificare il segnale in tensione o in corrente quali, ad esempio, il dispositivo a source comune. In questa categoria rientrano anche i dispositivi a circuito integrato, disponibili ormai per tutte le applicazioni. Il guadagno dell'amplificatore dipende sia dal tipo di transistor che dal circuito esterno, ed \u00e8 fissato dal costruttore in fase di progetto.\nUn amplificatore a componenti \"discreti\" \u00e8 costituito da uno stadio di ingresso nel quale sono presenti uno o pi\u00f9 transitor che preamplificano il segnale per portarlo ad un livello tale da poter essere utilizzato da altri transistor, denominati finali, i quali alzano ulteriormente il livello di tale segnale che viene poi trasferito ad un diffusore acustico con caratteristiche adeguate alla potenza che l'amplificatore \u00e8 in grado di erogare; nel caso lo stesso circuito sia realizzato con IC, viene definito col medesimo termine. Gli stadi di ingresso e finale utilizzano configurazioni diverse a seconda della tipologia di amplificazione che si vuole ottenere, le tipologie degli stadi finali sono denominate \"classi\" (A, AB, C ecc.).\nI transistor e gli IC di potenza dei circuiti finali, lavorando, generano calore ed \u00e8 per questo motivo che occorre montarli su un dissipatore (generalmente in alluminio) con superficie irradiante proporzionata alla potenza in watt da dissipare, il quale, per convezione, trasferisce all'ambiente il calore prodotto dalle giunzioni dei transistor finali.\nAmplificatori operazionali (op-amp).\nGli amplificatori operazionali sono circuiti amplificatori ad altissimo guadagno, oggi realizzati sotto forma di circuito integrato, i quali utilizzano una retroazione esterna per il controllo della funzione di trasferimento. Nel caso ideale, la funzione di trasferimento \u00e8 esclusivamente determinata dalla rete esterna. Sullo stesso die di silicio possono essere realizzati anche 4 operazionali identici, racchiusi nello stesso contenitore (package in inglese), per esempio il TL084.\nNel caso siano realizzati in contenitore DIP (Dual In-line Package), la potenza dissipabile \u00e8 molto modesta, circa 500\u00a0mW per il \u00b5A741/LM741, ma non mancano dispositivi per potenze anche molto superiori (LM3886 o LM3875).\nIn merito all'impiego degli operazionali nell'amplificazione audio, prima dell'avvento dell'Hi-end, le migliori prestazioni si ottenevano impiegando componenti discreti (transistor). Oggi, i migliori apparecchi in commercio adottano soluzioni di ingegnerizzazione del circuito amplificatore volte a impedire la conoscenza della componentistica adottata con il circuito racchiuso in un monoblocco di resina dal quale fuoriescono solo i terminali di collegamento, perci\u00f2 non \u00e8 possibile conoscerne la componentistica n\u00e9 valutare il circuito; l'unico dato che il costruttore fornisce \u00e8 la sigla o il codice relativo al componente custom, necessari in caso di sostituzione, pertanto non \u00e8 possibile sapere se i migliori amplificatori in commercio adottino operazionali. Si potrebbe presumere che in qualche caso se ne faccia uso, data la presenza sul mercato di amplificatori che impiegano circuiti integrati; \u00e8 il caso del costruttore statunitense Jeff Rowland, il quale ha in listino un apparecchio i cui stadi finali impiegano operazionali di potenza collegati a ponte; lo stadio preamplificatore \u00e8 per\u00f2 customizzato, pertanto inaccessibile ad un'analisi.\nAmplificatori integrati.\nAl fine di agevolare i progettisti di apparecchiature elettroniche, i produttori di circuiti integrati pongono in commercio dispositivi amplificatori da loro stessi progettati per tutte le frequenze, dal campo audio alle microonde. Il loro impiego ha molti vantaggi: avendo dimensioni molto pi\u00f9 compatte di un analogo circuito a componenti discreti, permette al progettista di ridurre le dimensioni dell'intera apparecchiatura; inoltre, essendo realizzati su un unico chip, l'affidabilit\u00e0 nel tempo risulta molto elevata e agevola il progettista in termini di spese e di tempo nel portare a termine il proprio progetto. Il contenitore pu\u00f2 essere metallico, ceramico o plastico e pu\u00f2 avere dimensioni standard o meno.\nAmplificatori ibridi.\nConcettualmente simili agli integrati, si differenziano per la tipologia di costruzione e per la maggior complessit\u00e0 circuitale. Sono composti da pi\u00f9 chip, resistori e condensatori assemblati su una piastrina di ceramica e collegati insieme a formare il circuito, il tutto racchiuso in un contenitore ermetico da cui fuoriescono solo i reofori (o pin) per il montaggio sul circuito stampato. Sono disponibili con potenze anche di centinaia di watt e alcuni incorporano anche il dissipatore di calore.\nSi definivano ibride anche alcune topologie circuitali adottate negli anni '60, in cui il transistor e la valvola termoionica coesistevano nello stesso circuito.\nAmplificatori con finale a transistor e valvola/e (di solito una) dedicata alla preamplificazione, detti \"ibridi\", sono tuttora prodotti da marchi noti quali Sheng-Ya, Xindak, Lector, Audio Analogue, Yaquin, Opera Consonance, solo per citarne alcuni.\nAmplificatori per Shaker.\nSono amplificatori molto particolari, di grande potenza (molti kilowatt) realizzati da pochi produttori specializzati, usati dalle grandi aziende per testare, in fase di progetto, il comportamento dei loro manufatti alle sollecitazioni meccaniche cui saranno sottoposti durante il loro uso. Tipici esempi sono verificare l'entrata in risonanza di qualche componente di una lavastoviglie o della plancia di un'autovettura. Il sistema \u00e8 costituito da un oscillatore sinusoidale con frequenza variabile da zero a qualche kiloHertz, il quale pilota l'amplificatore a cui \u00e8 collegato lo \"shaker\". Questo \u00e8 costruito concettualmente come un altoparlante, la cui membrana \u00e8 costituita da una robusta tavola metallica predisposta a ricevere, tramite fissaggio solidale con essa, il manufatto da sottoporre al test. Ovviamente il dimensionamento delle parti meccaniche \u00e8 in rapporto con le energie in gioco: la membrana deve sostenere masse in vibrazione di decine di chilogrammi, la bobina \u00e8 raffreddata con un flusso d'aria forzata, le batterie di transistor degli stadi finali sono fissati su barre cave in alluminio contenenti acqua in circolo per il raffreddamento, il pavimento che ospita lo shaker \u00e8 realizzato su specifiche del costruttore. Negli anni '70, la societ\u00e0 Olivetti ne impiegava uno di produzione tedesca per testare i suoi prodotti, installato al piano interrato dello stabilimento I.C.O di Ivrea.\nAltri amplificatori.\nAmplificatori meccanici sono i servomeccanismi utilizzati nei veicoli per diminuire lo sforzo richiesto ad azionare freno e sterzo. Rel\u00e8 e contattori (o teleruttori) possono essere considerati amplificatori, anche se la loro funzione di trasferimento non \u00e8 lineare.\nL'amplificatore magnetico \u00e8 un tipo di trasformatore che utilizza alcune propriet\u00e0 non lineari del nucleo generando amplificazione tramite la sua saturazione.\nEsistono amplificatori di corrente continua, generalmente usati per l'azionamento di motori elettrici. \nAltra tipologia meno diffusa, ma di recente introduzione, \u00e8 il cosiddetto amplificatore a pompa di fase: mediante un complesso circuito di retroazione, si compensa positivamente la caduta di tensione nella giunzione dei transistor finali minimizzando la distorsione armonica ed incrementando il rendimento complessivo.\nAmplificatori audio.\nAudiofrequenza.\nQualsiasi suono pu\u00f2 essere convertito in segnali elettrici variabili mediante i dispositivi di volta in volta pi\u00f9 indicati.\nTali segnali rappresentano pi\u00f9 o meno fedelmente la forma d'onda del suono convertito e sono detti ad \"audiofrequenza\" o anche a \"bassa frequenza\" e devono essere amplificati quando \u00e8 richiesto che pilotino un altoparlante o un sistema di altoparlanti.\nLa banda audio nominale \u00e8 formata dalle frequenze che vanno dai 20\u00a0Hz ai 20.000\u00a0Hz. \nGuadagno.\nUn amplificatore, per mezzo di componenti attivi, amplifica il \"segnale in entrata\" di un fattore X, rendendolo disponibile in uscita con una tensione e/o una corrente disponibile maggiori che all'ingresso. Nel dettaglio, i componenti attivi sono ad es. le valvole, i transistor, i transistor a effetto di campo (FET e MOSFET), circuiti integrati.\nCi sono amplificatori a \"basso guadagno\", \"medio guadagno\", \"alto guadagno:\" ci\u00f2 che li differenzia \u00e8 il numero di componenti attivi presenti nell'amplificatore stesso ovvero degli \"Stadi di amplificazione\" e come siano configurati.\nIl guadagno di un amplificatore audio si esprime in dB (decibel) ed \u00e8 pari a 20 volte il logaritmo in base 10 dell'amplificazione in tensione. In altri amplificatori si considera, invece, l'amplificazione in potenza e, in tal caso, il guadagno \u00e8 10 volte logaritmo in base 10 del rapporto fra la potenza in uscita e quella in ingresso. \u00c8 interessante notare che a un rapporto unitario (A=1) corrispondono 0dB, ovvero un guadagno nullo: un dispositivo simile non guadagna nulla rispetto all'ingresso.\nEsempio: un microfono ci fornisce una tensione di 0,005 volt (5 mV), questo segnale lo mandiamo all'ingresso di un amplificatore e alla sua uscita misuriamo la tensione di 50 volt: l'amplificazione fornita dall'amplificatore \u00e8 50/0,005 = 10.000, pari a un guadagno di 80dB.\nPotenza.\nUno dei fattori primari di un amplificatore \u00e8 la potenza, ed \u00e8 espressa in Watt. I transistor dello stadio finale aumentano notevolmente il livello del segnale sonoro, costituito da una corrente di un dato valore che varia nel tempo. Tale corrente, quando viene fatta circolare nella bobina di un altoparlante, ne fa vibrare la membrana, traducendo in suono le variazioni di corrente. Maggiore \u00e8 il valore di tale corrente e maggiore sar\u00e0 l'emissione sonora. Per ascoltare della musica in una stanza di medie dimensioni, a seconda della qualit\u00e0 del suono che si desidera ottenere, la potenza necessaria pu\u00f2 essere di 15-20 watt, fino a 150-200 e anche pi\u00f9, a seconda dell'efficienza espressa in\u00a0dB/2,83V/1m dei diffusori acustici collegati. Per un'amplificazione in uno spazio aperto, come una piazza o uno stadio, dove si tiene un concerto, ad esempio, potr\u00e0 essere necessario disporre di migliaia o decine di migliaia di Watt.\nIn molti amplificatori in commercio, la potenza viene erroneamente indicata con la notazione Rms, come richiesto da alcune norme.\nQuesta espressione pu\u00f2 trarre in inganno facendo credere che per tale grandezza sia stato applicato l'operatore matematico rms.\nL'errore nelle normative \u00e8 probabilmente dovuto all'errata associazione tra il prodotto di valori efficaci e la potenza rms: tale prodotto fornisce, invece, la potenza apparente. Calcolando il valore quadratico medio della funzione della potenza nel tempo non si ottiene alcun parametro fisico significativo, come invece accade per corrente e tensione. I produttori intendono indicare in realt\u00e0 la potenza media in regime sinusoidale:\nLa misura viene eseguita su un carico resistivo puro per eliminare ogni sfasamento ed in tal caso si pu\u00f2 asserire che la potenza apparente sia identica alla potenza attiva, permettendo di eliminare dall'equazione il fattore formula_2 \u2013 il coseno dello sfasamento tra tensione e corrente.\nSi applica in ingresso un segnale sinusoidale ad una determinata frequenza (solitamente 1 kHz) e si aumenta il suo livello fino a quando non si raggiunge in uscita il massimo segnale possibile prima della tosatura del segnale (clipping) oppure entro un livello di distorsione prefissato, considerando solitamente la distorsione armonica totale (THD). Tale livello pu\u00f2 essere, ad esempio, entro l'1% per i produttori pi\u00f9 seri e rigorosi, ma a volte viene considerato anche il 10%, al quale la distorsione \u00e8 gi\u00e0 molto ben udibile.\nIl segnale in ingresso.\nI due fattori, Guadagno e Potenza, non sono direttamente in relazione: ci possono essere amplificatori con basso guadagno ma con alta potenza o viceversa. Il valore di guadagno del circuito \u00e8 scelto in base al livello del segnale da trattare e a quello che si vuole ottenere. Se il segnale \u00e8 piccolo, sar\u00e0 necessario un guadagno elevato; se \u00e8 gi\u00e0 grande, viceversa, sar\u00e0 sufficiente un guadagno pi\u00f9 modesto.\nLa grandezza di questi segnali \u00e8 in relazione alle caratteristiche del dispositivo collegato in ingresso. All'entrata dell'amplificatore possiamo applicare segnali provenienti da vari tipi di dispositivi: microfoni, \"pick-up\", segnali, altri apparecchi, ecc.\nMolti amplificatori audio dispongono di pi\u00f9 prese di ingresso o di selettori, preposti a far transitare il segnale nello stadio avente il guadagno pi\u00f9 appropriato per quel segnale specifico, ad esempio il segnale che esce da una testina di lettura a bobina mobile (considerata la migliore), impiegata per l'ascolto dei dischi in vinile, \u00e8 mille volte pi\u00f9 piccolo del segnale che esce da un lettore CD; realizzare un preamplificatore avente buone caratteristiche per segnali di livello cos\u00ec piccolo comporta costi elevati: perci\u00f2, in molti preamplificatori ad alta fedelt\u00e0, la sezione di ingresso per testine a bobina mobile \u00e8 fornita come opzione.\nNel trattare questi deboli segnali, proprio perch\u00e9 i guadagni sono cos\u00ec elevati, i progettisti devono prestare la massima attenzione affinch\u00e9, nel progetto del circuito, il trasferimento del segnale lungo il suo percorso sia disturbato il meno possibile da interferenze elettriche o disturbi esterni. Molto curate e raffinate sono a volte le soluzioni adottate per la schermatura dei circuiti: un piccolo disturbo verr\u00e0 infatti amplificato sovrapposto al segnale, indistintamente e ad ogni stadio, con un risultato finale in genere pessimo, o comunque non conforme alle specifiche del progetto.\nGli stadi di amplificazione.\nIn generale, un amplificatore \u00e8 formato, semplificando molto, da due unit\u00e0 accoppiate tra loro: stadio pre-amplificatore e stadio di potenza.\nIn pratica, sono i due stadi base che da soli sono in grado di dare al segnale in ingresso:\nIn teoria, si pu\u00f2 fare tutto con un solo stadio, ma in pratica un solo stadio non basta: tutto comunque \u00e8 in funzione di ci\u00f2 che si vuole ottenere.\nIn generale ogni stadio fornisce un guadagno che si moltiplica a quello precedente (sommato se \u00e8 espresso in decibel) e cos\u00ec via, tutto questo a spese della corrente fornita da un adeguato circuito di alimentazione\nNel settore Hi-End, gli stadi di amplificazione sono suddivisi in due distinti telai: il Preamplificatore, che contiene gli stadi a basso livello e il Finale di potenza, contenente gli stadi ad alta corrente, mentre nei sistemi pi\u00f9 sofisticati l'alimentatore del preamplificatore viene fornito separatamente in un terzo telaio.\nIl segnale in uscita.\nIl segnale di piccola intensit\u00e0 applicato all'ingresso esce pi\u00f9 o meno amplificato dagli stadi di amplificazione ed \u00e8 pronto per essere trasferito al dispositivo che lo render\u00e0 udibile: l'altoparlante. Anche in questo caso, come il segnale di ingresso, bisogner\u00e0 \"adattarlo\" al sistema che lo riceve, per fare in modo di trasferirlo senza sprechi di potenza e con distorsione minore possibile.\nIl parametro principale da tenere presente \u00e8 il valore di impedenza dell'altoparlante o del diffusore acustico; i valori usati sono tre: 4-8-16 ohm. Il pi\u00f9 basso viene impiegato quasi esclusivamente nei sistemi destinati alle autovetture; essendo disponibile solo la tensione di 12 volt della batteria, un valore basso di impedenza impone un maggiore valore di corrente circolante, con conseguente maggiore potenza sull'altoparlante; oggi, comunque, il limite dei 12 volt disponibili della batteria \u00e8 stato superato con l'impiego dei convertitori DC-DC, i quali elevano la tensione di 12 volt a valori pi\u00f9 alti, permettendo cos\u00ec di ottenere potenze audio molto elevate. Il valore di 8 ohm \u00e8 invece adottato dalla maggior parte dei costruttori per i sistemi con alimentazione dalla rete a 220 volt, in quanto la tensione continua di alimentazione sar\u00e0 maggiore. Il valore di 16 ohm era usato ai tempi degli amplificatori a valvole, i quali avevano nel circuito di uscita un trasformatore, necessario per adattare l'elevato valore di impedenza della valvola al basso valore di impedenza dell'altoparlante, in qualche caso viene impiegato ancora oggi.\nA differenza del segnale di ingresso, il segnale di uscita non \u00e8 praticamente pi\u00f9 soggetto ad interferenze.\nPrestazioni attuali.\nDagli anni 60 ad oggi, le prestazioni degli amplificatori audio sono aumentate in misura notevolissima soprattutto per merito della componentistica, migliorata in modo costante in velocit\u00e0 (slew rate), precisione, potenza ed affidabilit\u00e0. I migliori amplificatori progettati per l'Hi-end sono in grado di fornire per breve tempo correnti di centinaia di ampere, potenze dell'ordine delle migliaia di watt anche su carichi fortemente induttivi e avere una linearit\u00e0 in frequenza, contenuta entro frazioni di decibel, dalla corrente continua a ben oltre i 20.000\u00a0Hz. Per esempio, il modello M5 Jeff Rowland \u00e8 un finale stereo, ormai fuori produzione, che dichiara 150 watt rms su 8 ohm per canale, e su un carico di 2 ohm fornisce 470 watt.\nIl dimensionamento dell'alimentatore \u00e8 tale da poter fornire su ciascun canale, e per un tempo illimitato, una corrente di 40 ampere, che pu\u00f2 arrivare a 90 A per il breve tempo di 20 millisecondi su un carico di 0,1 ohm. La risposta in frequenza si estende dalla corrente continua a oltre 310\u00a0kHz; il modello monofonico M7 (250 watt), con stadio finale costituito da 24 MOSFET in parallelo, tratta correnti di 135 ampere. Un altro finale da 300 watt su 8 ohm del costruttore Mark Levinson, il No.33, riesce a fornire 1200 watt su un carico di 2 ohm per un tempo illimitato. Questa categoria di apparecchi sono garantiti a vita, basti dire che l'M5 sottostava ad un burn-in di 72 ore.\nSul numero 93 di SUONO del maggio 1980 venne pubblicato un breve resoconto che mostr\u00f2 quale grado di affidabilit\u00e0 e resistenza ai sovraccarichi possedevano i migliori amplificatori in commercio gi\u00e0 in quegli anni: la rivista Micro&amp;Personal Computer doveva sottoporre a prova uno dei primi personal computer, un Radio Shack TRS-80 modello II direttamente arrivato dagli USA; non disponendo della rete elettrica con frequenza di 60\u00a0Hz, decisero di adottare come sorgente di rete, un grosso finale YAMAHA M-2, in prova su quel numero di SUONO, collegandogli all'ingresso il segnale sinusoidale a 60\u00a0Hz proveniente da un generatore di funzioni, in quel caso, un finale audio riusc\u00ec a simulare la rete elettrica americana. Il giochino funzion\u00f2 perch\u00e9 il TRS-80 abbisognava di 185W a 115 volt, 60\u00a0Hz e lo Yamaha M-2 erogava 200W di targa (nella versione europea, quella americana era da 240W).\nEfficienza di un amplificatore.\nOgni amplificatore, a seconda della sua classe di funzionamento, ha un'efficienza teorica massima, determinata nel seguente modo: si applica in ingresso il massimo segnale sinusoidale tale che in uscita si abbia la massima potenza senza distorsione; si misura la potenza sul carico; si misura la potenza erogata dall'alimentatore; si calcola il rapporto fra la potenza ricevuta dal carico e la potenza erogata dall'alimentatore.\nNel caso migliore, l'efficienza vale 1 cio\u00e8 il 100% della potenza erogata dall'alimentazione viene convertita in potenza utile al carico.\nFunzionamento a ponte.\nEsistono modelli stereofonici di fascia elevata progettati prevalentemente per pilotare una coppia di diffusori acustici, aventi la particolarit\u00e0 di poter essere elettricamente configurati a ponte, ovvero, con un appropriato collegamento sui morsetti di uscita, vengono messi in serie i due circuiti amplificatori, il canale sinistro e il canale destro piloteranno insieme un solo diffusore acustico, il vantaggio di questa configurazione consiste nell'avere in uscita un segnale con un valore di tensione doppio, per la legge di Ohm, ne consegue una potenza quadruplicata.\nClassi di funzionamento.\nClasse A.\nAmplifica il 100% del segnale; nel caso di una sinusoide, l'angolo di conduzione \u00e8 di 360\u00b0, di conseguenza, non presenta il problema della distorsione di cross-over.\nCon questa tecnica, vengono realizzati amplificatori Hi-Fi per bassa frequenza, media frequenza e alta frequenza. L'efficienza teorica massima del 25% ne limita l'impiego solo alle basse potenze sebbene esistano amplificatori finali in classe A.\nEsempio teorico di amplificatore in classe A con singolo transistor nella configurazione ad emettitore comune. Notare che l'intera onda sinusoidale viene amplificata. Nella realt\u00e0 sulla base \u00e8 necessario sostituire la resistenza RB con un partitore R1 R2 e mettere sull'emettitore una resistenza RE di controreazione che garantisce la stabilit\u00e0 del circuito alle variazioni di temperatura e dei parametri del transistore.\nEsistono delle configurazioni del partitore di alimentazione della Base destinate a dare una controreazione per es. mettendo la Rb diretta verso il Collettore si avr\u00e0 un feedback tale da controllare meglio il sistema ed il miglioramento della distorsione avviene a spese del guadagno\nA questo circuito si possono fare variazioni quali aggiungere una resistenza tra la Base e massa per migliorare la stabilit\u00e0 a spese dell'impedenza d'ingresso\nClasse B.\nAmplifica il 50% del segnale, e, nel caso di una sinusoide, l'angolo di conduzione \u00e8 di 180\u00b0\nL'efficienza varia tra il 50% e il 78.5%.\nPer amplificare l'intera onda sinusoidale (360\u00b0), si ricorre a due amplificatori in classe B che lavorano rispettivamente, uno per la semionda positiva da 0\u00b0 a 180\u00b0 e l'altro per la semionda negativa da 180\u00b0 a 360\u00b0. In questo caso si amplifica tutto il segnale, come nella classe A, ma con l'efficienza propria della classe B.\nClasse AB.\nAmplifica pi\u00f9 del 50%, ma meno del 100% del segnale e l'angolo di conduzione \u00e8 compreso fra 180\u00b0 e 360\u00b0, estremi esclusi.\nPer amplificare l'intera onda sinusoidale (360\u00b0), si ricorre a due amplificatori in classe B che lavorano rispettivamente uno per la semionda positiva e l'altro per la semionda negativa. I 2 transistori sono mantenuti sulla soglia della conduzione da un circuito specifico di polarizzazione sulle basi.\nNotare che, in questo caso, una certa porzione del segnale viene amplificata da entrambi i dispositivi attivi: in questo modo si riduce enormemente la distorsione che si ha nella regione di commutazione\ndi questi. Questa distorsione \u00e8 anche nota con il nome \"distorsione di incrocio\" (o crossover).\nIl valore dell'efficienza teorica \u00e8 compreso fra il 50% e il 78.5% (Classe B)\nClasse AB1.\nTermine che viene impiegato negli amplificatori a valvole in classe AB per indicare che non c'\u00e8\npassaggio di corrente di griglia.\nClasse AB2.\nTermine che viene impiegato negli amplificatori a valvole in classe AB per indicare il passaggio di\ncorrente di griglia, cio\u00e8 la griglia lavora anche per tensioni positive (rispetto al catodo).\nClasse C.\nAmplifica il 50% del segnale, l'angolo di conduzione \u00e8 minore di 180\u00b0.\nCon questa tecnica si realizzano amplificatori destinati all'uso in alta frequenza. Adatto per amplificare singoli toni sinusoidali (es. sinusoide fornita da un oscillatore). L'efficienza teorica pu\u00f2 rasentare il 100%, anche se i valori effettivi sono compresi tra il 70% e il 90%.\nClasse D (equivalentemente Classe S).\nSono amplificatori a commutazione utilizzati spesso per sorgenti digitali la cui massima efficienza li rende particolarmente adatti nell'elettronica di alta potenza.\nL'efficienza teorica \u00e8 del 100%, che si riduce, nella pratica, al 94%: ad esempio, se l'amplificatore in classe D consuma dalla sua alimentazione e quindi dalla rete elettrica alla quale \u00e8 collegato, 600 watt, allora erogher\u00e0 una potenza di circa 570 watt alla cassa acustica che ne costituisce il carico (woofer oppure al tweeter).\nSpesso sono usati come amplificatori audio ma hanno bisogno di un modulatore d'ingresso PWM: in questo modo, al variare dell'ampiezza del segnale di ingresso varia il duty cycle del segnale di uscita che porta l'alimentazione ai finali, un funzionamento che garantisce una bassa dissipazione di potenza.\nLa scelta della frequenza di commutazione dei MOSFET in uscita \u00e8 di 250\u00a0kHz. Questa scelta \u00e8 motivata da un trade off tra potenza dissipata negli istanti di accensione e spegnimento dei MOSFET in uscita, e del filtro in uscita, perch\u00e9 quest'ultimo possa ben ricostruire il segnale audio viene tarato ad una frequenza di taglio di circa 70\u00a0kHz, media geometrica tra i 20\u00a0kHz del segnale audio udibile e i 250\u00a0kHz della \"prima armonica\" (fondamentale) del segnale modulato in PWM.\nClasse E.\nAmplificatore switching ad alta efficienza per radio frequenza, brevettato nel 1976.\nUn unico transistor agisce da interruttore, collegato attraverso un'induttanza all'alimentazione e attraverso una rete LC al carico.\nLa rete di carico modula le forme d'onda di corrente e tensione al fine di evitare un'elevata dissipazione di potenza nel transistor. In pratica, in qualsiasi istante almeno una tra tensione e corrente ha valore basso, e il prodotto delle due \u00e8 minimizzato.\nUna grossa capacit\u00e0 posta in parallelo al transistor evita che il segnale RF si diffonda all'alimentazione.\nA parit\u00e0 di transistor, frequenza e potenza d'uscita \u00e8 pi\u00f9 efficiente di un classe B o di un classe C. Il contenuto armonico \u00e8 simile a quello di un classe B.\nClasse G.\nAmplificatori in classe AB a cui \u00e8 stato aggiunto un commutatore della tensione di alimentazione sugli stadi finali. Il passaggio fra alimentazione a bassa tensione e alimentazione a tensione pi\u00f9 elevata \u00e8 dato dall'ampiezza del segnale d'ingresso. La massima efficienza teorica \u00e8 dell'85.9%.\nUno stadio di uscita di un amplificatore in classe G \u00e8 costituito da un normale amplificatore in classe AB alimentato attraverso un diodo ed un amplificatore in classe D destinato a fornire una tensione di alimentazione temporanea pi\u00f9 alta\nLa famiglia TDA1170 processore di deflessione verticale \u00e8 un esempio da manuale di stadio finale in classe G limitatamente alla semionda positiva\nVediamo la fig 8 del datasheet a pag 6/23:\nQuando la tensione d'uscita dell'amplificatore \u00e8 al di sotto della soglia di commutazione del comparatore Q3 il transistor Q6 tira a massa il catodo del condensatore elettrolitico esterno\nQuando la tensione d'uscita dell'amplificatore supera la soglia di commutazione del comparatore Q3 il transistor Q4 alimenta il catodo del condensatore alla tensione di alimentazione - 1.3V\nQuesto sistema permette di alimentare lo stadio di uscita ad una tensione quasi doppia di quella normale\nClasse H.\nAmplificatore in classe AB con tensione di alimentazione variabile con continuit\u00e0 a partire\nda un minimo fisso. La variazione della tensione \u00e8 determinata dal segnale d'ingresso.\nLa massima efficienza \u00e8 maggiore dell'85.9 % ma minore del 100%.\nUno stadio di uscita di un amplificatore in classe H \u00e8 costituito da un normale amplificatore in classe AB alimentato attraverso un diodo ed un amplificatore in classe C destinato a fornire una tensione di alimentazione temporanea pi\u00f9 alta\nInizialmente la classe H era realizzata aggiungendo alla classe G pi\u00f9 commutatori di tensione, per approssimare l'inviluppo della sinusoide.\nT1 e T3 sono i finali di un amplificatore alimentato da D2 e D4\nT2 e T4 sono normalmente spenti fino al momento in cui la tensione all'uscita non superi la soglia di conduzione di T2 e T4 posta alcuni V oltre una certa soglia data dalla tensione di Zener dei 2 diodi\nQuando il segnale di uscita supera istantaneamente la soglia ci sar\u00e0 un'amplificazione della tensione di commutazione ed il finale interessato verr\u00e0 alimentato da una tensione maggiorata ma al contrario della classe G la fotma d'onda al collettore del finale non essendo commutata dar\u00e0 un segnale in uscita pi\u00f9 pulito dalle frequenze superiori\nNomi commerciali.\nClasse T.\nMarchio registrato da TriPath Company. \u00c8 un amplificatore in classe D che si distingue per il modulatore PWM, che utilizza un algoritmo proprietario che riduce la distorsione. Un esempio \u00e8 il T-Amp.\nClasse Z.\nMarchio registrato da Zetex Company. \u00c8 un amplificatore digitale con un circuito di controreazione digitale.\nDifetto tipico segnalato dagli audiofili \u00e8 l\u2019elevata instabilit\u00e0 alle medie frequenze."}
{"id": "240677", "revid": "1457847", "url": "https://it.wikipedia.org/wiki?curid=240677", "title": "Veselin Topalov", "text": "\u00c8 stato campione del mondo di scacchi della FIDE dal 2005 al 2006. \u00c8 stato al primo posto della classifica mondiale FIDE per un totale di 27 mesi, ed \u00e8 al quinto posto nella classifica dei giocatori che vi sono restati per pi\u00f9 tempo.\nHa ottenuto il proprio record Elo nella classifica FIDE di luglio 2015 con 2.816 punti, terzo al mondo (dopo Magnus Carlsen e Viswanathan Anand ma a pari punti) e primo del suo paese.\nBiografia.\nImpar\u00f2 a giocare a scacchi a otto anni da suo nonno, si fece notare a livello giovanile conquistando la medaglia d'oro del campionato mondiale \"Under 14\" tenutosi a Porto Rico nel 1989 e la medaglia d'argento in quello \"Under 16\" svoltosi a Singapore un anno dopo. Dal 1992 \u00e8 Grande Maestro Internazionale.\nDal 27 settembre al 16 ottobre 2005 a San Luis in Argentina ha nettamente vinto il Campionato del Mondo 2005 a cui hanno partecipato anche Michael Adams, Viswanathan Anand, Rustam Qosimjonov, P\u00e9ter L\u00e9k\u00f3, Aleksandr Morozevi\u010d, Judit Polg\u00e1r e P\u00ebtr Svidler.\nTra settembre e ottobre 2006, ad \u0116lista, ha giocato un match di riunificazione del campionato mondiale FIDE (dopo anni di scissioni a causa della PCA di Kasparov) contro il russo Vladimir Kramnik. Dopo dodici partite l'incontro era finito in parit\u00e0, 6-6 e quindi erano necessarie le partite rapid (25 minuti a testa pi\u00f9 10 secondi per ogni mossa). Nelle seguenti quattro partite, Kramnik ha vinto 2.5-1.5, diventando cos\u00ec campione del mondo. Durante il match vi era stata una polemica, in quanto il gruppo di Topalov, tra cui il manager Dainalov, ha accusato Kramnik di utilizzare di nascosto nel suo bagno privato un software scacchistico. Le accusa del bulgaro, sebbene sostenute dalla sua federazione nazionale, sono state generalmente considerate poco attendibili dal mondo scacchistico professionistico.\nA causa della mancata possibilit\u00e0 di competere per il campionato del mondo 2007 (le cui qualificazioni erano iniziate prima del match di \u0116lista), Topalov ha ottenuto dei privilegi nel ciclo di qualificazioni del 2009 che portarono al mondiale 2010: \u00e8 stato infatti posto nella finale della selezione dei candidati 2009, dove ha vinto contro Gata Kamskij, vincitore della Coppa del mondo di scacchi 2007. Il match svoltosi a Sofia, in Bulgaria \u00e8 terminato dopo sette partite col punteggio di 4 \u00bd a 2 \u00bd a favore di Topalov.\nPrincipali risultati.\nHa partecipato ai vari tornei di altissimo livello come quelli di Linares, Dortmund, Wijk Aan Zee, ecc. Nel 2005 ha condiviso il primo posto con Garri Kasparov (qui al suo ultimo torneo prima del suo ritiro) e ha vinto il MTel Masters a Sofia con un punto di distacco sul secondo classificato.\nNel corso delle Olimpiadi degli scacchi del 2008, dopo alcune partite vinte brillantemente, Topalov ha vinto il bronzo individuale come prima scacchiera.\nNel settembre 2008 vince a Bilbao la prima edizione delle Chess Master Final ottenendo 17 punti (3 punti per la vittoria e 1 per il pareggio)\nNell'ottobre 2012 vince a Londra, con 7 punti a pari merito con \u015e\u0259hriyar M\u0259mm\u0259dyarov e Boris Gelfand, la 1\u00aa tappa del FIDE Grand Prix 2012-2013.\nNell'aprile 2013 vince a Zugo, con 8 punti, la 3\u00aa tappa del FIDE Grand Prix 2012-2013. Con questo risultato vince il circuito del FIDE Grand Prix 2012-2013 con 410 punti e si qualifica a giocare il Torneo dei candidati per il Campionato del mondo di scacchi 2014 che si \u00e8 svolto nel marzo 2014 a Chanty-Mansijsk, piazzandosi all'8\u00ba posto.\nNel 2015 vince a Stavanger il torneo Norway Chess con 6.5 punti, davanti a Viswanathan Anand e Hikaru Nakamura.\nGrazie alla media Elo pi\u00f9 alta nel 2015, nel marzo 2016 ha disputato a Mosca il torneo dei Candidati al Campionato del mondo di scacchi 2016 piazzandosi all'8\u00ba posto.\nNel settembre 2018 vince a Saint Louis il Champions Showdown contro Garri Kasparov, match disputato nella variante Scacchi960, con il punteggio di 14,5-11,5.\nNel febbraio 2019 a Saint Louis vince ancora lo Champions Showdown, battendo Leinier Dom\u00ednguez 15-9 negli scontri rapid e perdendo 13,5 a 10,5 in quelli blitz .\nClub.\nHa vinto tre volte la Coppa europea per club. Nel 1999 con la SK Bosna di Sarajevo, nel 2012 e nel 2014 con la SOCAR Baku."}
{"id": "240678", "revid": "125018185", "url": "https://it.wikipedia.org/wiki?curid=240678", "title": "Passo di Giau", "text": "Il passo Giau (\"Jof de Giau\" in ladino fodom, \"Suogo de Jou\" in ladino ampezzano) \u00e8 un valico alpino delle Dolomiti, posto a 2236\u00a0m in provincia di Belluno fra la val Boite e la val Cordevole, che mette in comunicazione i comuni di Colle Santa Lucia e Selva di Cadore con Cortina d'Ampezzo (alla sommit\u00e0 del passo \u00e8 visibile ancor oggi il cippo confinario fra l'allora Serenissima Repubblica di Venezia e l'Impero d'Austria, oggi confine comunale fra San Vito di Cadore e Colle Santa Lucia).\nDescrizione.\nSituato al centro di un vasto alpeggio, ai piedi del Nuvolau (2.574\u00a0m) e dell'Averau (2.647 m) da cui \u00e8 possibile raggiungere facilmente il Monte Pore (2.405 m) o anche l'alpe di Mondeval ai piedi dei Lastoi de Formin (2.657\u00a0m), maestoso \u00e8 il panorama ad ovest verso Colle Santa Lucia con le Pale di San Martino, le Cime D'Auta, la Marmolada, il Piz Bo\u00e8 e i Setsass, altrettanto ad est verso la conca di Cortina D'Ampezzo, con le Tofane, la Croda Rossa, il Pomagagnon, il Cristallo, la Croda da Lago e i Lastoni di Formin.\nAccessibilit\u00e0 e territorio.\nDa un punto di vista geografico il passo Giau \u00e8 compreso nei territori di Colle Santa Lucia, San Vito di Cadore, Cortina D'Ampezzo, e Selva di Cadore. La strada che ha inizio da Selva di Cadore conta 29 tornanti e 3 gallerie per la protezione dalle valanghe, mentre il versante verso Cortina risulta pi\u00f9 facilmente percorribile. Rappresenta un'interessante alternativa per arrivare a Cortina dalla zona dell'Agordino anche perch\u00e9 la strada del passo Giau, a differenza della strada del passo Falzarego \u00e8 transitabile da camion e corriere. Tuttavia, nonostante gli interventi realizzati nel corso degli anni, la stagione invernale \u00e8 spesso compromessa dalle valanghe che scendono ad ostruire i tratti scoperti di strada.\nCiclismo.\nSi tratta di uno dei passi leggendari del Giro d'Italia, soprattutto dal versante di Colle Santa Lucia, per la sua durezza (misura 10,1\u00a0km con una pendenza media del 9,1%) e la sua costanza, mentre il versante ampezzano \u00e8 pi\u00f9 breve (8,6\u00a0km) e leggermente pi\u00f9 facile (8,3% di pendenza media) anche se rimane molto impegnativo in quanto la pendenza media \u00e8 falsata da alcuni facili tratti iniziali, mentre nella parte centrale e finale \u00e8 molto dura e costante.\nIl passo venne scalato al Giro per la prima volta nel 1973, da allora \u00e8 stato percorso svariate volte. Nel 1973, 2011 e 2021 \u00e8 stato inoltre Cima Coppi, cio\u00e8 la cima pi\u00f9 alta scalata in quelle edizioni. Nel Giro 2013 era previsto il passaggio al Giau nella 20\u00aa tappa (Silandro - Tre Cime di Lavaredo), ma il transito non fu possibile a causa del maltempo e il percorso della frazione fu deviato. Nel Giro 2021, a causa delle avverse condizioni meteo, la Cima Coppi \u00e8 passata dal Passo Pordoi (2239 s.lm.)al Giau(2236 s.l.m.), con una differenza di 3 metri di altitudine.. Di seguito i vari passaggi (in grassetto le edizioni in cui il Giau era Cima Coppi):\nDal 1988 il passo Giau \u00e8 inoltre parte della Maratona delle dolomites, una granfondo che conta ogni anno circa 10.000 cicloamatori partecipanti.\nCuriosit\u00e0.\nIl passo Giau \u00e8 stato spesso scelto come scenario naturale per spot pubblicitari e film. Tra gli altri vi sono state girate alcune scene dei film Ladyhawke e \"L'orso e della serie TV Un passo dal Cielo, I Guardiani\""}
{"id": "240679", "revid": "1613185", "url": "https://it.wikipedia.org/wiki?curid=240679", "title": "Evangeliario di San Gallo", "text": "LEvangeliario di San Gallo (noto anche come Libro di San Gallo e Codex Sangallensis 51) \u00e8 un codice miniato conservato nella Biblioteca dell'abbazia di San Gallo in Svizzera.\nSi tratta di un manoscritto irlandese contenente i Vangeli e risalente all'VIII secolo (o all'inizio del IX secolo); \u00e8 tuttora conservato nella Biblioteca dell'Abbazia di San Gallo (Cod. Sang. 51). Probabilmente \u00e8 arrivato all'abbazia di San Gallo durante il IX secolo, proveniente da uno scriptorium irlandese, attraverso un pellegrino diretto a Roma o forse all'abbazia colombaniana di Bobbio.\nIl codice \u00e8 composto da 134 fogli (29.5 \u00d7 22.5\u00a0cm); \u00e8 scritto in un carattere insulare maiuscolo e presenta nella decorazione numerose iniziali decorate in tutto il testo e sette miniature a piena pagina:"}
{"id": "240683", "revid": "327773", "url": "https://it.wikipedia.org/wiki?curid=240683", "title": "Passo delle Fittanze", "text": "Il Passo delle Fittanze () \u00e8 un valico alpino dei Monti Lessini situato nel comune di Erbezzo. Mette in comunicazione la val Lagarina (provincia di Trento) con la zona di Erbezzo e da qui a Verona.\nCaratterizzato da ampie distese prative utilizzate come pascoli nel periodo estivo, nel periodo invernale \u00e8 invece una localit\u00e0 sciistica.\n\u00c8 interessato dal passaggio della prova speciale del Rally Due Valli di Erbezzo.\nMalghe ed escursionismo.\nIl Passo delle Fittanze ricade nel territorio delle malghe della Lessinia. Pertanto il territorio viene utilizzato per l'attivit\u00e0 zootecnica d'alpeggio da fine maggio a fine settembre. Il passo ricade all'interno di Malga Fittanze e presenta anche un monumento in ricordo dei caduti opera del celebre scultore Giuseppe Cinetto. Il monumento ospita la terza domenica di luglio un importante pellegrinaggio degli alpini veronesi e trentini, con cerimonia in ricordo dei caduti di tutte le guerre. Numerose sono le escursioni di trekking che si possono effettuare partendo da Passo Fittanze, in particolare verso le malghe sovrastanti come Malga Valbella, Malga Camporetratto, Malga Lessinia, Rifugio Castelberto.\nIn bicicletta.\nDal versante veronese il passo \u00e8 raggiungibile attraverso itinerari mai di notevole difficolt\u00e0: da Erbezzo si pu\u00f2 salire al passo lungo la strada provinciale SP11 oppure, nel periodo estivo, attraverso la strada comunale che porta a Malga Lessinia.\nInteressante dal punto di vista ciclistico \u00e8 la salita dal versante trentino.\nSi parte dalla frazione di Sdruzzin\u00e0, presso Ala e risale il ripido versante della val Lagarina con numerosi tornanti e pendenza costante intorno al 10% per circa 7 chilometri. Dopo 700 metri pianeggianti (dove si trova localit\u00e0 Riondera) ci sono 2 chilometri dalle pendenze notevoli, intorno al 15% e infine un altro tratto di un chilometro oltre il 10% medio. Dopo i primi 10 chilometri, molto impegnativi e a livello delle pi\u00f9 difficili salite europee, la strada si fa pi\u00f9 dolce per i 4 chilometri finali, abbandonando le ripidi pendici della montagna, ed addentrandosi nei prati della Sega di Ala."}
{"id": "240684", "revid": "1280344", "url": "https://it.wikipedia.org/wiki?curid=240684", "title": "Franco Cordero", "text": "Cordero \u00e8 stato autore prolifico, non solo di testi giuridici e saggi, ma anche di romanzi e pamphlet.\nBiografia.\nCarriera accademica.\nLaureatosi in giurisprudenza all'universit\u00e0 di Torino, esercit\u00f2 per breve tempo la professione di avvocato, in seguito abbandonata per dedicarsi esclusivamente all'insegnamento universitario. Allievo del romanista Giuseppe Grosso, si orienta successivamente alla filosofia del diritto, al diritto penale e alla procedura penale.\nVince il concorso per la cattedra di Procedura Penale ed \u00e8 chiamato alla Facolt\u00e0 di Giurisprudenza dell'Universit\u00e0 di Trieste (1960). \u00c8 poi chiamato dall'Universit\u00e0 Cattolica del Sacro Cuore di Milano, dove gli viene affidato anche l'incarico di insegnamento della Filosofia del Diritto (1960-1974). In seguito all'esclusione dall'insegnamento per motivi religiosi, \u00e8 chiamato alla cattedra di procedura penale della Facolt\u00e0 di Giurisprudenza dall'Universit\u00e0 di Torino e infine nel 1977 dell'Universit\u00e0 La Sapienza di Roma, succedendo a Giuseppe Sabatini. Dal 2003 \u00e8 professore emerito.\nIl \"caso Cordero\" del 1972.\nAgli inizi degli anni Settanta \u00e8 protagonista di un caso emblematico. Per l'insegnamento della filosofia del diritto scrive il libro di testo \"Gli osservanti\", un'analisi del come nascano i sistemi penali, libro rispettoso della sensibilit\u00e0 religiosa ma anche fedele a verit\u00e0 storiche. Nel 1970, il testo viene accusato di eterodossia: \"... quel libro cala una sonda nel sottosuolo del comportamento normativo, dai rituali nevrotici ai rendiconti post mortem... Molte formule tramandate non ci fanno bella figura...\" (dalla \"Lettera\" di Monsignor Carlo Colombo).\nL'Universit\u00e0 Cattolica decide di escluderlo dall'insegnamento. Profondamente amareggiato, Cordero riepiloga la vicenda in un pamphlet: \"Risposta a monsignore\". Si rivolge anche alla giustizia amministrativa, la quale a sua volta investe la Corte Costituzionale di una questione di legittimit\u00e0. Con la sentenza 195/72, la Consulta si pronuncer\u00e0 per la non fondatezza della questione di legittimit\u00e0.\nCollaborazioni giornalistiche.\nMolto noti sono i suoi frequenti editoriali pubblicati dal 2002 sul quotidiano \"la Repubblica\", dedicati soprattutto al comportamento in ambito processuale di Silvio Berlusconi - da lui soprannominato negli anni \u00abSignor B\u00bb, \u00abRe Lanterna\u00bb, \u00abCaimano\u00bb, \u00abL'Olonese\u00bb, \u00abSilvius Magnus Fraudolentus\u00bb - e alle modifiche legislative in materia giuridica della sua maggioranza parlamentare. La sua scrittura si distingue per la sua ricercata erudizione, spezzata e densa di riferimenti storici.\nEditorialista di \u201cla Repubblica\u201d dal 2002 chiamatovi da Ezio Mauro, Franco Cordero si ritirer\u00e0 discretamente con l'avvento del direttore Calabresi.\nSuoi articoli sono usciti sul Corriere della Sera; l'Espresso (nelle due versioni di Stampa); Micromega; l'Unit\u00e0, il Fatto; Avanti; e molte riviste specializzate.\nCordero e il \"Caimano\".\nFu appunto in uno dei suoi editoriali, per la prima volta nel 2002, che Cordero paragon\u00f2 con disprezzo Silvio Berlusconi a un caimano, fornendo cos\u00ec l'ispirazione a Nanni Moretti per il film \"Il Caimano\", la cui trama ruota appunto intorno alla figura di Berlusconi.\nCordero ha spesso riproposto la metafora Berlusconi-Caimano, non mancando di equipararlo a un Mackie Messer della contemporaneit\u00e0, ossia il criminale senza scrupoli protagonista de \"L'Opera da tre soldi\" di Bertolt Brecht.\nPensiero.\nPer Cordero la tipicit\u00e0 penale \u00e8 uno dei risultati dell'applicazione della razionalit\u00e0 e della logica a fatti verificabili in opposizione all\"'arbitrium\" del decisore ambiguamente investito, nello stesso tempo, delle funzioni proprie dell'agire politico e di quelle \"giurisdizionali\": \n\u00abL'idea d'uno Stato dove i poteri legislativo, esecutivo, giudiziario appartengano a organi diversi e siano tutti eguali davanti alla legge\u00bb \u00e8 - secondo Cordero - malvista dalla parte dominante nel Ventunesimo secolo. Soprattutto, \u00absono malviste le Costituzioni nate dalla Resistenza. Specie quelle del Sud Europa: in Italia, Grecia, Spagna, Portogallo\u00bb.\nOpere.\nIl suo manuale \"Procedura penale\", completamente riscritto dopo la riforma del Codice avvenuta nel 1988, \u00e8 uno dei pi\u00f9 importanti testi italiani in materia. Oltre alle pubblicazioni giuridiche, ha scritto numerosi saggi e romanzi.\nConferenze, Lectiones magistrales.\nMolteplici conferenze e 'Lectiones cathedrae magistrales' tenute in varie Universit\u00e0, nell'Auditorium di Roma, Festival della Filosofia (anni 2007 a 2016); in molte edizioni del Salone Internazionale del libro di Torino (anni da 2007 a 2016), ed in altri Festival e sedi d'avvenimenti culturali. Tra le altre:"}
{"id": "240685", "revid": "125240330", "url": "https://it.wikipedia.org/wiki?curid=240685", "title": "Cream", "text": "I Cream sono stati un gruppo rock britannico attivo tra il 1966 e il 1968, che, rivisitando vecchi schemi del blues, riusc\u00ec a innovare il rock in generale, influenzando molti artisti, tra i quali Jimi Hendrix, Queen, Black Sabbath e Van Halen. Formati dal chitarrista Eric Clapton, dal bassista Jack Bruce e dal batterista Ginger Baker, furono il primo power trio ad aver avuto notevole successo e uno dei primi supergruppi della storia.\nNei soli tre anni di attivit\u00e0 il gruppo riusc\u00ec a pubblicare tre album (pi\u00f9 un quarto pubblicato nel 1969, dopo lo scioglimento) e a vendere 15 milioni di dischi. Dopo lo scioglimento del gruppo, i tre componenti ebbero delle carriere molto diverse tra loro: Clapton divenne uno dei musicisti pi\u00f9 conosciuti del mondo, grazie a canzoni come \"Layla\" e \"Cocaine\", Bruce collabor\u00f2 con artisti jazz, mentre Baker si dedic\u00f2 alla fusion e alla world music. Tuttavia, la band si riun\u00ec in due occasioni: nel 1993, per suonare alla cerimonia della loro introduzione nel Rock and Roll Hall of Fame, e nel 2005, esibendosi in quattro concerti al Royal Albert Hall di Londra e in due al Madison Square Garden di New York.\nI Cream sono inclusi dalla rivista \"Rolling Stone\" al 67 posto tra i \"100 pi\u00f9 grandi artisti di tutti i tempi\". L'emittente VH1 ha classificato il gruppo al sedicesimo posto tra i 100 migliori artisti hard rock di sempre. Inoltre, tutti e tre i componenti sono nella top 10 nelle rispettive classifiche, Eric Clapton come secondo miglior chitarrista, Ginger Baker come terzo miglior batterista e Jack Bruce come ottavo miglior bassista.\nStoria.\nOrigini e formazione.\nMayall e la nascita dei Cream.\nAlla scuola di John Mayall e fra le file dei suoi gruppi passarono tutti i musicisti che di l\u00ec a poco, per un verso o per l'altro, avrebbero calcato e rinnovato le strutture del blues di quegli anni. Fra questi anche Jack Bruce ed Eric Clapton, le colonne portanti di quello che di l\u00ec a pochi anni sarebbero stati i \"Cream\". Infatti, pur essendo riuscito un personaggio come Mayall a imporsi all'attenzione del pubblico e dei mass-media, rimanevano contemporaneamente emarginati, dalla stampa e dalle multinazionali del vinile, una moltitudine di artisti e di piccoli gruppi che cercavano di imporsi nel nome del blues bianco o del rinnovamento artistico.\nIl nucleo del gruppo era composto da due allievi di Mayall: Eric Clapton, l'unico che abbia avuto a quei tempi la possibilit\u00e0 di scrivere il suo nome accanto a quello del maestro sulla copertina di un disco (\"Bluesbreakers\" - John Mayall with Eric Clapton) e Jack Bruce, bassista. Fuoriusciti dal gruppo i due si unirono al batterista Ginger Baker per formare i Cream, uno dei primi supergruppi, il primo del genere blues-rock della storia della musica rock contemporanea.\nI tre avevano alle spalle una certa esperienza musicale. Jack Bruce (nato nel 1943), era passato tra il 1963 ed il 1966 attraverso le file dei maggiori complessi blues londinesi, dalla Graham Bond Organisation a Manfred Mann fino ad approdare ai Bluesbreakers; Peter Ginger Baker (nato nel 1939), prima di arrivare alla batteria, aveva suonato la tromba per molti gruppi di jazz come le band di Acker Bilk e Terry Lightfoot. Quindi era passato, nel 1962, a sostituire Charlie Watts nei Blues Incorporated di Alexis Korner e nel 1963 nelle file della Graham Bond Organisation dove era rimasto fino al 1966. Eric Clapton (nato nel 1945), aveva formato il suo primo vero gruppo nel 1963: i Roosters. Affascinato dall'ondata blues, aveva fatto parte fra il 1963 ed il 1966 della \"line-up\" di numerose band di grosso nome come Engineers, Yardbirds e i Bluesbreakers di John Mayall.\nI \"Cream\" nascono in Inghilterra e si formano nel giugno del 1966, il gruppo \u00e8 composto da Eric Clapton chitarra e voce, Jack Bruce basso e voce, e Peter \"Ginger\" Baker alla batteria. Il nome \u00e8 scelto ad indicare che i tre rappresentano la \"crema\" fra gli strumentisti blues britannici dell'epoca. Il trio conobbe subito la celebrit\u00e0, riuscendosi a imporre in soli tre anni di attivit\u00e0 effettiva tra il 1966 e il 1968. Il loro modo di fare musica, la loro capacit\u00e0 di fondere il blues classico all'hard rock e alla psichedelia, unitamente alla loro capacit\u00e0 di fare dell'esibizione \"live\" uno sfoggio di potenza, tecnica e improvvisazione, hanno segnato generazioni di musicisti a partire dalla fine degli anni sessanta fino ai nostri giorni. Il debutto ufficiale fu una trionfale partecipazione, datata 31 luglio 1966, al Windsor Jazz &amp; Blues Festival; fin dal suo esordio la formazione viene cos\u00ec immediatamente accreditata dal pubblico e dalla stampa come la novit\u00e0 musicale del momento; numerose sono le apparizioni alla BBC nel corso della trasmissione \"Saturday Club\" e alla radio, dove sono ospiti del leggendario \"Rhythm and Blues Show\". Tutto ci\u00f2 ancor prima che l'LP d'esordio, intitolato \"Fresh Cream\", venga registrato.\n\"Fresh Cream\".\nIl primo lavoro in studio dei Cream usc\u00ec alla fine del 1966: \"Fresh Cream\". L'album, edito dopo il Festival di Windsor del 1966, si colloc\u00f2 alla posizione n\u00b0 6 nella classifica UK e alla n\u00b0 39 in quella US.\nAccanto a rivisitazioni di canzoni appartenenti alla storia del blues, come \"I'm So Glad\" di Skip James, \"Four Till Late\" di Robert Johnson, \"Rollin' and Tumblin\"' di Muddy Waters e \"Spoonful\" di Willie Dixon, completano \"Fresh Cream\" composizioni di Bruce e Brown. Per quanto riguarda un discorso sull'improvvisazione, che di l\u00ec a poco sarebbe divenuta marchio registrato dei Cream, pur essendo rilevante, essa non era la componente principale del disco, ma allo stesso tempo pi\u00f9 che sufficiente per dimostrare la grande potenzialit\u00e0 del gruppo. \nTutto ci\u00f2 che nell'album di esordio il gruppo lascia intendere in potenzialit\u00e0, si trova realizzato in \"Disraeli Gears\".\n\"Disraeli Gears\".\nL'album Disraeli Gears usc\u00ec nel 1967; qui il blues \u00e8 ormai in margine a tutto il contesto musicale che lo accompagna. Le linee melodiche si straniscono fino a diventare acide: la psichedelia nascente influenza il gruppo anche per quel che riguarda la realizzazione grafica della cover: un lavoro firmato da Martin Sharp, che gi\u00e0 si era distinto per delle grafiche apparse sulla rivista (underground) \"Os\". La produzione \u00e8 del newyorkese Felix Pappalardi. Per quanto riguarda le canzoni, la coppia Bruce/Brown continua a scrivere, ma accanto alle loro sono presenti anche una coppia di composizioni di Clapton; una con il testo di Sharp, l'altra scritta in collaborazione con Pappalardi e la moglie Gail Collins.\nNell'album due brani, \"Sunshine of Your Love\" e \"Swlabr\" (il titolo fu ottenuto prendendo le lettere iniziali di quello che doveva essere il titolo originale della canzone e cio\u00e8 \"She Was Like a Bearded Rainbow\"), evidenziarono la nuova strada musicale intrapresa da Jack Bruce, che di l\u00ec a poco fu etichettata come \"heavy riff\".\nIl miglioramento e la novit\u00e0 di \"Disraeli Gears\" vennero recepiti dalla critica e dal pubblico, tanto che il successo train\u00f2 l'album nelle prime posizioni delle classifiche, grazie anche ai tour di concerti che portarono i Cream a suonare un po' ovunque. Da quel momento ogni LP del gruppo vendette sopra il milione di copie.\n\"Wheels of Fire\".\nMa fu il doppio \"Wheels of Fire\", pubblicato nell'estate del 1968, che li consacrer\u00e0 indicandoli come uno dei gruppi leader di tutta la musica popolare.\nUna delle caratteristiche che distinse i Cream da qualsiasi altro gruppo di quel periodo fu il fatto che tutti e tre i componenti del gruppo suonassero liberamente, senza costrizione; questa libert\u00e0 viene esaltata nelle facciate di \"Wheels of Fire\" registrate dal vivo. La versione di \"Spoonful\" copriva quasi per intero la terza facciata.\nTuttavia, malgrado la sperimentazione e l'innovazione fossero le caratteristiche peculiari e basilari sulle quali erano state poste le fondamenta del fortunato sodalizio, con una coraggiosa decisione (visto che la commercialit\u00e0 era assicurata) si scioglie.\nIl concerto di addio, a Londra il 26 novembre del 1968, dal nome Farewell Concert, fu tenuto al Royal Albert Hall. Per ragioni di contratto, il trio dovette in ogni caso assolvere l'incombenza di preparare un quarto disco: \"Goodbye\".\n\"Goodbye\" e la separazione.\nIn questo loro ultimo album \"Goodbye\" risalta la vera ragione della separazione di Bruce, Clapton e Baker: la povert\u00e0 di materiale che i tre potevano incidere su vinile. Infatti la presenza di soli tre pezzi nuovi in un 33 che segue un LP \"live\" dimostra come ormai le tendenze musicali dei tre fossero molto lontane l'una dall'altra cos\u00ec da costringerli ad un continuo recupero del passato .\nArrivato il momento in cui il feeling delle loro composizioni non era pi\u00f9 accettato all'unanimit\u00e0, ecco che subito venivano a cadere tutte le possibilit\u00e0 di rimanere uniti; primi fra tutti i tour americani pieni di centinaia di date: furono probabilmente i concerti americani a lanciare il gruppo in testa alle classifiche e ad esportarli su tutti i mercati discografici del mondo, ma verosimilmente allo stesso tempo furono la macchina che logor\u00f2 e sgretol\u00f2 fisicamente e psichicamente i tre artisti .\nRock and Roll Hall of Fame 1993: la reunion.\nI tre non suonarono insieme di nuovo fino al 1993, quando i Cream furono introdotti e presentati dagli ZZ Top nella \"Rock and Roll Hall of Fame\" e si esibirono alla cerimonia di premiazione suonando tre canzoni: \"Born Under a Bad Sign\", \"Crossroads\" e \"Sunshine of Your Love\". In seguito per celebrare l'evento i Cream pubblicarono un nuovo documentario in DVD dal titolo Fresh Live Cream, pubblicato nel 1993.\nLa seconda riunione: Royal Albert Hall (2005).\nIl gruppo si \u00e8 poi riunito nelle serate del 2-3-5-6 maggio 2005 per una serie di quattro show alla Royal Albert Hall, proprio dove avevano tenuto il loro concerto di addio nel 1968, e da queste serate il gruppo pubblica un doppio CD e un doppio DVD.\nIl 24, 25 e 26 ottobre 2005 altri show si sono svolti al Madison Square Garden."}
{"id": "240688", "revid": "436907", "url": "https://it.wikipedia.org/wiki?curid=240688", "title": "Greatest Hits II (Queen)", "text": "Greatest Hits II \u00e8 la seconda raccolta del gruppo musicale britannico Queen, pubblicata il 28 ottobre 1991 dalla Parlophone.\nSi tratta dell'ultima pubblicazione complessiva del gruppo prima della morte del cantante Freddie Mercury, avvenuta circa un mese pi\u00f9 tardi.\nDescrizione.\nIl disco contiene una selezione dei principali singoli pubblicati dal gruppo nel periodo compreso tra il 1981 il 1991, appartenenti quindi agli album \"Hot Space\", \"The Works\", \"A Kind of Magic\", \"The Miracle\" ed \"Innuendo\".\nNel marzo 1992 la raccolta \u00e8 stata pubblicata anche in America con una lista tracce differente e con il titolo \"Classic Queen\". Due anni pi\u00f9 tardi la Parlophone ha ripubblicato \"Greatest Hits II\" nel box set \"The Gold Collection\" (Greatest Hits I e II) e in seguito nel 2000 nel cofanetto \"The Platinum Collection\"."}
{"id": "240690", "revid": "287204", "url": "https://it.wikipedia.org/wiki?curid=240690", "title": "Huayna Capac", "text": ""}
{"id": "240691", "revid": "125016023", "url": "https://it.wikipedia.org/wiki?curid=240691", "title": "Rosa nel Pugno", "text": "La Rosa nel Pugno - Laici Socialisti Liberali Radicali era una formazione politica italiana nata il 17 novembre 2005, sulla base di un progetto di ispirazione radical-socialista siglato tra Socialisti Democratici Italiani, Radicali Italiani, Associazione Luca Coscioni e Federazione dei Giovani Socialisti. Hanno aderito al progetto anche personalit\u00e0 indipendenti di orientamento laico-socialista.\nIl progetto nasceva come federazione fra questi partiti ed associazioni e si presentava come alleanza elettorale in occasione delle elezioni politiche del 2006, all'interno della coalizione di centro-sinistra denominata L'Unione. La Rosa nel Pugno ha sostenuto una visione molto marcata della laicit\u00e0 dello Stato, ispirandosi esplicitamente ai nomi di Tony Blair, Jos\u00e9 Luis Rodr\u00edguez Zapatero e Loris Fortuna.\nLa RnP ha eletto 18 deputati e nessun senatore.\nStoria.\nIl progetto radical-socialista.\nGi\u00e0 in vista delle elezioni regionali del 2005, i Radicali Italiani - che si sono generalmente mantenuti fuori dalle due coalizioni della politica italiana - chiedono \"ospitalit\u00e0\" a entrambi i poli per presentare delle liste nel nome di Luca Coscioni. Il tentativo non trova riscontri soprattutto per l'opposizione manifestata dai cattolici di entrambi gli schieramenti, che contestano la matrice libertaria, e dalla sinistra che si oppone alla ricetta economica liberista e del filo-atlantismo adottati dai primi anni novanta.\nCos\u00ec il partito non presenta liste alle regionali (ma dei radicali sono \"ospitati\" dallo SDI in Abruzzo) e preferisce dedicarsi alla campagna elettorale per i referendum sulla fecondazione assistita, in programma due mesi pi\u00f9 tardi: in questa occasione ha l'opportunit\u00e0 di stringere rapporti con lo SDI, in cui trova un alleato fondamentale nella campagna per il S\u00ec.\nPer lo SDI questo progetto costituisce un'alternativa alla sua partecipazione alla Federazione dell'Ulivo, all'interno della quale aveva alterato i suoi rapporti con La Margherita, accusata di clericalismo per l'atteggiamento propenso all'astensione nei referendum del 2005.\nLa Rosa nel Pugno costituisce, dunque, la relativa certezza di poter disporre nel nuovo Parlamento di una rappresentanza parlamentare e di poter aspirare a far parte del nuovo governo. Il progetto ha per\u00f2 anche obiettivi strategici di pi\u00f9 lungo respiro, riconosciuto da intellettuali come Biagio De Giovanni e Luciano Pellicani che entrano a far parte degli organi dirigenti della nuova formazione politica, da editorialisti come Francesco Giavazzi, e dall'adesione di personalit\u00e0 della cultura e della scienza che decisero di candidarsi, come il regista Marco Bellocchio, il fotografo Oliviero Toscani e gli scienziati gi\u00e0 attivi durante la campagna referendaria sulla legge 40, o che invitano a votare per la Rosa nel pugno, come Vasco Rossi e Aldo Busi.\nCome scrive Gianfranco Spadaccia, quel progetto\nLa prima \"convention\" costitutiva si tiene nel settembre 2005 a Fiuggi, siglando il progetto di un soggetto socialista e radicale sul modello spagnolo.\nUn gruppo di radicali guidato da Benedetto Della Vedova lascia il partito, in aperto contrasto con la scelta dell'alleanza con i socialisti e il centro sinistra, e fondano i Riformatori Liberali, che si alleano con la Casa delle Libert\u00e0.\nIntanto il Nuovo PSI convoca il suo congresso straordinario, per decidere o meno l'abbandono della Casa delle Libert\u00e0: si contrappongono due mozioni in uno scenario convulso che mette in dubbio la validit\u00e0 del congresso. Lo scontro, non privo di elementi drammatici, \u00e8 fra Gianni De Michelis e Bobo Craxi: il primo chiede in sostanza di posporre un'eventuale adesione al progetto radical-socialista, preferendo comunque mantenere un dialogo pi\u00f9 aperto con lo SDI; il secondo chiede di ritenere sciolto l'accordo con la CdL e di confluire nel nuovo soggetto e, dunque, nell'alleanza di centrosinistra.\nAl termine del congresso, avviene una scissione nel Nuovo PSI. Gianni De Michelis e la maggioranza del partito decidono di rimanere all'interno della CdL e, successivamente, di presentarsi alle elezioni di aprile 2006 con una lista unica insieme alla Democrazia Cristiana per le Autonomie di Gianfranco Rotondi. Bobo Craxi e i suoi seguaci abbandonano invece il partito. Alla scissione segue una lunga lotta sulla propriet\u00e0 del simbolo del Nuovo PSI, ma soprattutto un inaspettato ripensamento da parte di Bobo Craxi riguardo alla \"Rosa nel Pugno\": il leader socialista infatti chiede di realizzare prima l'unit\u00e0 socialista con lo SDI e poi, eventualmente, di raggiungere un accordo elettorale con Radicali Italiani. La proposta non viene accolta e Craxi fonda un suo proprio movimento (I Socialisti, che comunque appoggia L'Unione) e poi accetta di candidarsi nelle liste dei DS in Lombardia. Le scelte di Bobo Craxi e Gianni De Michelis vengono contestate da diversi esponenti tra cui Donato Robilotta che con il gruppo Socialisti Riformisti aderisce alla Rosa nel pugno.\nSDI e Radicali a congresso: le linee guida.\nLa decisione di scegliere la Rosa nel pugno come simbolo del nuovo progetto radical-socialista arriva nel corso del congresso dei Radicali Italiani dal segretario Daniele Capezzone e viene accolta con favore da Enrico Boselli e dal congresso dello SDI, perch\u00e9 la rosa rappresenta uno dei simboli socialisti per eccellenza. Intanto, Boselli si fa promotore presso i vertici de L'Unione affinch\u00e9 si aprano le porte ai Radicali, esortando a considerarli d'ora in poi come un tutt'uno con i socialisti:\nIl simbolo della Rosa nel pugno viene presentato ufficialmente il 17 novembre 2005 presso la Residenza Ripetta di Roma. Il nuovo soggetto politico \u00e8 stato dotato di organismi direttivi provvisori.\nDella \"segreteria nazionale\" entrano a far parte Emma Bonino, Enrico Boselli, Daniele Capezzone, Marco Cappato, Ugo Intini, Cesare Marini, Marco Pannella, Roberto Villetti.\nLa \"direzione nazionale\" \u00e8 costituita da 45 membri, fra cui Ottaviano Del Turco, Pia Locatelli e Claudio Signorile. Ne faceva parte anche Luca Coscioni, deceduto il 20 febbraio 2006.\nLa campagna elettorale.\nSull'incertezza del rapporto fra Rosa nel Pugno e coalizione di centrosinistra scrivono undici componenti del direttivo DS, tra cui Lanfranco Turci, Cesare Salvi e Fabio Mussi in una lettera aperta a Piero Fassino e Massimo D'Alema su \"l'Unit\u00e0\" del 7 gennaio 2006:\nSolo alla fine di gennaio, infatti, la Rosa nel pugno partecipa ufficialmente ad un vertice de L'Unione, celebrando il suo ingresso \"ufficiale\" nella coalizione, con tanto di riconoscimento da parte del leader Prodi.\nContemporaneamente, nasce il problema della nuova legge elettorale che reintroduce il sistema proporzionale puro (abbandonato nel 1994). La Rosa nel pugno ostacola fortemente la nuova legge, a causa dell'obbligo previsto dalla stessa per tutte le nuove formazioni politiche (o comunque quelle che si presentano con un nuovo simbolo) a raccogliere circa 180.000 firme per presentare le proprie liste di candidati per il Parlamento. Liste che, inoltre, vanno presentate almeno 30 giorni prima rispetto alle altre formazioni politiche.\nI parlamentari della Rosa nel Pugno (ovvero dello SDI che hanno acconsentito a mutare denominazione in Parlamento) ed altri esponenti della sinistra cercano di emendare la legge prima della definitiva approvazione, mentre Marco Pannella inizia uno sciopero della fame e della sete. La nuova legge viene tuttavia approvata il 1\u00ba febbraio senza le modifiche proposte.\nI rapporti con L'Unione.\nIl 9 febbraio 2006 la Rosa nel Pugno, rappresentata da Emma Bonino, abbandona il tavolo programmatico de L'Unione a Roma in piazza SS. Apostoli perch\u00e9 vengono escluse dal programma tutte e quattro le proposte avanzate dalla Rosa nel Pugno: una presa di posizione pi\u00f9 netta sui Pacs, l'abolizione del finanziamento pubblico alle scuole private e confessionali, il salario minimo garantito per gli inoccupati, l'abolizione degli ordini professionali. La Rosa nel Pugno non partecipa alla \"convention\" tenutasi al Teatro Piccolo Eliseo di Roma il 10 febbraio 2006, dove viene ufficialmente presentato il programma.\nIl 22 febbraio 2006 sottoscrive comunque il programma dell'Unione ma, contemporaneamente, presenta un documento autonomo, nel quale SDI e Radicali Italiani mettono in chiaro che non hanno partecipato alla stesura del programma della coalizione.\nNonostante la chiara scelta politica di campo e il sostegno alla candidatura di Romano Prodi a Presidente del Consiglio dei ministri, nel corso della campagna elettorale si verificano alcune tensioni con i DS e la Margherita: i primi polemizzano per il passaggio alla Rosa nel Pugno di esponenti di primo piano come Lanfranco Turci, Biagio De Giovanni, Salvatore Buglio, Maurizio Mian e di altri esponenti a livello locale; con i secondi il confronto \u00e8 sul tema della difesa della laicit\u00e0.\nLe elezioni politiche del 2006.\nSi svolgono le elezioni. Il centro-sinistra vince per poche decine di migliaia di voti alla Camera dei deputati, dove ottiene il 49,81% dei consensi contro il 49,74% della CdL. Al Senato, si rivela determinante il voto della circoscrizione Estero, che consente a L'Unione - pur avendo conseguito meno voti della Casa delle Libert\u00e0 - di ottenere due seggi in pi\u00f9.\nLa Rosa nel Pugno ottiene un risultato inferiore alle attese, essendo molto inferiore alla somma delle percentuali raccolte in passato da SDI e Radicali. Il raggruppamento ottiene il 2,6% alla Camera e il 2,5% al Senato (nel 2001, i Radicali da soli ottennero il 2,2% nella quota proporzionale).\nIl risultato della Camera permette comunque alla formazione di superare lo sbarramento nazionale del 2% e di vedersi eletti 18 deputati, tra cui i capofila Emma Bonino ed Enrico Boselli. La presidenza del gruppo viene affidata a Roberto Villetti, mentre Daniele Capezzone diventa presidente della Commissione Attivit\u00e0 Produttive. Al Senato la formazione radicalsocialista supera lo sbarramento regionale del 3% solo in Calabria ed in Umbria, regioni in cui lo sbarramento non garantisce tuttavia alcun eletto.\nRestano dunque fuori da Palazzo Madama i capofila Ugo Intini e Marco Pannella. La Rosa nel Pugno ha comunque presentato ricorso presso la Giunta delle elezioni e delle immunit\u00e0 parlamentari, sostenendo che la legge elettorale non richiederebbe alcuno sbarramento qualora la coalizione abbia avuto accesso al premio di maggioranza regionale (essendo lo sbarramento previsto esplicitamente dalla legge Calderoli solo nei casi in cui una coalizione rimanga al di sotto del 55% dei voti validi complessivi). Dopo una trattazione durata quasi due anni in sede di verifica dei poteri, il ricorso avanzato dalla Rosa nel Pugno non fu accolto.\nNelle elezioni politiche di aprile 2006 \u00e8 stato eletto alla Camera dei deputati per la Rosa nel Pugno anche Sergio D'Elia, il quale in seguito stato nominato segretario alla Presidenza della Camera, suscitando accese proteste sia da parte dei familiari dell'agente Fausto Dionisi, sia da parte di alcuni sindacati delle forze di pubblica sicurezza. Sergio D'Elia inoltre, fa parte della \"III Commissione - Affari esteri e comunitari\" (dal 6 giugno 2006) e al \"Comitato di vigilanza sulle attivit\u00e0 di documentazione\" (dal 29 giugno 2006).\nLa Rosa nel Pugno nel Governo Prodi.\nNasce, intanto, il nuovo governo guidato da Romano Prodi, di cui la Rosa nel Pugno entra a far parte con una sua delegazione: l'unico ministro nominato \u00e8 Emma Bonino, che assume la carica di Ministro del commercio internazionale e le deleghe in materia di politiche europee, dopo una sua discussa candidatura al Ministero della Difesa.\nDella delegazione di governo fanno parte inoltre Ugo Intini, viceministro agli Affari Esteri, Emidio Casula (sottosegretario alla Difesa), Tommaso Casillo (sottosegretario alle Infrastrutture) e Raffaele Gentile (sottosegretario ai Trasporti).\nIl progetto RNP si conclude.\nMa gi\u00e0 negli ultimi mesi del 2006, il progetto della RnP subisce un rallentamento dovuto ad una sostanziale difformit\u00e0 tra la cultura socialista e quella radicale, che si concretizza soprattutto in un diverso modo di intendere l'azione politica: da una parte un'azione storicamente di governo, dall'altra un'attivit\u00e0 referendaria e movimentista. Posizioni in tal senso vengono espresse dal congresso dei Radicali (novembre 2006), dal cui pulpito anche Lanfranco Turci (leader terzista della RnP, gi\u00e0 esponente dei DS) riconosce la crisi del progetto.\nQuella che era nata come alleanza politico-elettorale non \u00e8 riuscita a trasformarsi in un vero nuovo partito ma, anzi, socialisti e radicali sono destinati a dividere le loro strade, pur mantenendo inizialmente il loro gruppo unitario alla Camera. Lo stesso Boselli ammette che la diversit\u00e0 di strategia \u00e8 un limite per il progetto che ormai, pur condividendo un comune campo ideologico d'azione, si mantiene solo come alleanza elettorale e come azione comune nel Parlamento e nel Governo. Per lo SDI si propone, piuttosto, come nuovo obiettivo quello di ricomporre la diaspora socialista. L'alleanza tra socialisti e radicali, tuttavia, prosegue sui temi come i diritti civili, il garantismo, l'economia, la politica estera, la laicit\u00e0.\nIl 9 gennaio 2007 si tiene la Direzione nazionale della RnP che di fatto sancisce il divorzio fra SDI e Radicali.\nNell'aprile 2007 si svolge il V Congresso dello SDI, convocato in forma straordinaria, che esprime contrariet\u00e0 all'adesione al Partito Democratico in contemporanea progettazione, ma d\u00e0 l'avvio ad una Costituente Socialista che raggruppa esponenti che fanno riferimento, a vario titolo, al socialismo democratico e al Partito Socialista Europeo, ponendo le basi di quello che prender\u00e0 il nome di Partito Socialista.\nIl 18 dicembre 2007, delineati i caratteri del nuovo PS, anche il gruppo parlamentare alla Camera perde la denominazione di \"Rosa nel Pugno\" e assume quella di \"Socialisti e Radicali-RnP\". Con questo atto si considera conclusa l'esperienza politica della Rosa nel Pugno.\nSimboli.\nIl simbolo \u00e8 basato su quello utilizzato dal Partito Radicale fino al 1989, a sua volta ispirato alla \"Rosa nel Pugno\" utilizzato da alcuni movimenti e partiti socialisti europei, come ad esempio il Partito Socialista Francese. In realt\u00e0 la rosa \u00e8 quella dell'Internazionale Socialista, che \u00e8 stata ripresa dalla \"rosa nel pugno\" usata da alcuni partiti della socialdemocrazia riformista, che la usavano in seguito alla scelta del simbolo effettuata dal Partito Socialista francese nel 1971."}
{"id": "240694", "revid": "2225", "url": "https://it.wikipedia.org/wiki?curid=240694", "title": "Vivian Leigh", "text": ""}
{"id": "240696", "revid": "62748", "url": "https://it.wikipedia.org/wiki?curid=240696", "title": "Libro di Armagh", "text": "Il Libro di Armagh, \u00e8 un libro miniato scritto principalmente in latino in minuscola irlandese, con le iniziali decorate con animali e spirali, realizzato nello scriptorium presso il monastero di Armagh, nel nord dell'Irlanda e ora conservato alla Trinity College Library di Dublino (MS 52).\nIl libro comprendente sia il Nuovo Testamento con i simboli degli evangelisti, datato 807 e con i nomi dello scriba, Ferdomnach, e dell'abate che diresse la redazione, Torbach, sia numerosi scritti sulla vita di san Patrizio, che secondo la tradizione fond\u00f2 il monastero stesso.\nAlcune fonti riferiscono che alla sua stesura collabor\u00f2 Maelsuthain O'Carroll, cattedratico che si occup\u00f2 dell'istruzione del re Brian Boru"}
{"id": "240698", "revid": "474175", "url": "https://it.wikipedia.org/wiki?curid=240698", "title": "Plaza de Mayo", "text": "Plaza de Mayo \u00e8 la piazza principale di Buenos Aires, capitale dell'Argentina. \u00c8 situata nell'area nota come \"Microcentro\", all'interno del quartiere di Monserrat ed \u00e8 delimitata dalle Calles Bol\u00edvar, Hip\u00f3lito Yrigoyen, Balcarce e dall'Avenida Rivadavia. In quanto centro della capitale argentina \u00e8 stata teatro di alcuni dei pi\u00f9 importanti avvenimenti della storia non solo cittadina, ma nazionale, come la Rivoluzione di Maggio che dar\u00e0 il via all'indipendenza delle Province Unite del R\u00edo de la Plata. In occasione del primo anniversario della rivoluzione, nel 1811, fu costruita la Pir\u00e1mide de Mayo, il primo monumento dedicato alla storia del paese.\nSotto la piazza si estendono tre stazioni di tre differenti linee della metropolitana di Buenos Aires: \"Plaza de Mayo\" (Linea A), \"Catedral\" (Linea D) e \"Bol\u00edvar\" (Linea E).\nSu Plaza de Mayo si affacciano alcuni degli edifici civili e religiosi pi\u00f9 importanti della citt\u00e0: il Cabildo di Buenos Aires, la Casa Rosada (sede del governo nazionale), la cattedrale cittadina, la sede del governo cittadino e il Banco de la Naci\u00f3n Argentina.\nStoria.\nLa piazza sorse in contemporanea con la fondazione della citt\u00e0 di Buenos Aires di Juan de Garay nel 1580 ed era conosciuta come \"Plaza Mayor\" o \"Plaza Grande\". Nel 1803 furono eretti al centro della piazza due porticati uniti da un arco. Questo edificio, noto come \"La Recova\", divider\u00e0 Plaza de Mayo in due piazze, \"Plaza Mayor\" e \"Plaza de Armas\", fino al 1884, anno in cui sar\u00e0 demolito.\nEventi svoltisi nella Plaza de Mayo.\nSin dal XIX secolo, la Plaza de Mayo \u00e8 il centro della vita politica di Buenos Aires, e per estensione dell'Argentina. Il suo attuale nome, che significa \"piazza di maggio\", commemora la Rivoluzione di Maggio del 1810, che diede inizio al processo che port\u00f2 all'indipendenza dalla Spagna nel 1816.\nIl 17 ottobre 1945 in Plaza de Mayo si tenne una dimostrazione sindacale di massa per ottenere il rilascio del detenuto Juan Domingo Per\u00f3n, che sarebbe diventato poi Presidente dell'Argentina. Per molto tempo i peronisti continuarono a radunarsi nella Plaza de Mayo ogni anno il 17 ottobre per dimostrare sostegno al loro \"leader\".\nIl 16 giugno 1955, nel corso di un tentativo di colpo di Stato orchestrato da una parte della Marina e dell'Aviazione argentina, la piazza, che in quel momento ospitava una manifestazione peronista, fu bombardata. Nel corso dell'attacco e dei successivi scontri rimasero uccise 364 persone.\nDagli anni settanta \u00e8 il luogo dove ogni gioved\u00ec le madri di Plaza de Mayo, ovvero le madri dei \"desaparecidos\" si ritrovano a commemorare i figli scomparsi.\nIl 2 aprile 1982 una folla si radun\u00f2 per manifestare il supporto a Leopoldo Galtieri che aveva intrapreso la Guerra delle Falkland.\nNel dicembre del 2001 la Plaza de Mayo fu di nuovo teatro di scontri, durante la rivolta popolare scoppiata in seguito alla grave crisi economica che aveva colpito l'Argentina."}
{"id": "240701", "revid": "120600713", "url": "https://it.wikipedia.org/wiki?curid=240701", "title": "Ugo Intini", "text": "Biografia.\nLaureato in giurisprudenza, giornalista direttore dell\"'Avanti!\" e de \"Il Lavoro\" di Genova, \u00e8 stato uno stretto collaboratore di Bettino Craxi in quanto membro della segreteria, responsabile per l'informazione, portavoce del Partito Socialista Italiano e suo rappresentante nell'Internazionale Socialista, capolista in Liguria dopo il futuro presidente della repubblica Sandro Pertini ed \u00e8 stato deputato dal 1983 al 1994. Dopo lo scoppio dell'inchiesta Mani Pulite continu\u00f2 a militare nel PSI.\nNel 1994 organizza la \"Federazione dei Socialisti\" (ridenominata poi \"Movimento Liberal Socialista\") e nel 1996 fonda il Partito Socialista, del quale sar\u00e0 segretario. Nel 1998 partecipa - insieme ad Enrico Boselli - alla fondazione del partito dei Socialisti Democratici Italiani e viene rieletto deputato alla Camera alle elezioni politiche del 2001 nel collegio di Genova-Sampierdarena-Cornigliano-Sestri Ponente.\nNel 2005, \u00e8 tra i promotori del nuovo progetto radical-socialista: \u00e8 capolista in tutti i collegi del Senato per la Rosa nel Pugno nelle elezioni politiche del 2006, insieme a Marco Pannella, mentre Enrico Boselli ed Emma Bonino lo sono alla Camera.\nHa fatto parte del governo come sottosegretario agli Esteri dal 2000 al 2001 e come viceministro agli Affari Esteri del governo Prodi II dal 2006 al 2008. Ha poi aderito al rinato Partito Socialista Italiano nel 2007.\nImitazioni.\nUgo Intini \u00e8 stato imitato da Corrado Guzzanti in \"Avanzi\", \"Tunnel\" e \"Mai dire gol\"."}
{"id": "240705", "revid": "1165513", "url": "https://it.wikipedia.org/wiki?curid=240705", "title": "Hoyito", "text": "Lo Hoyito \u00e8 un gioco astratto della famiglia dei mancala, giocato nella Repubblica Dominicana. \u00c8 noto anche come El Hoyito, Casitas o Mate (tutti questi nomi indicano elementi del gioco: \"hoyito\" significa \"piccolo buco\"; \"casitas\", \"case\", sono le buche che contengono quattro pezzi; \"mate\" \u00e8 il nome della pianta da cui si prendono solitamente i semi con cui si gioca). Il gioco \u00e8 molto simile al Wari, che \u00e8 il genere di mancala pi\u00f9 diffuso in Centroamerica.\n\"Nota: per la terminologia usata in questa voce, vedi Wari\".\nRegole.\nTavoliere e disposizione iniziale.\nCome il Wari, lo Hoyito utilizza un tavoliere 2x6, con 48 semi, inizialmente disposti in numero di 4 per buca. Ogni giocatore controlla una fila di buche.\nTurno.\nAl proprio turno, il giocatore preleva tutti i semi da una delle sue buche e li semina in senso antiorario. Se la semina termina in una buca vuota, il turno termina. Se la semina termina in una buca occupata (eccetto nel caso descritto sotto), il giocatore preleva tutti i semi dalla buca e procede con una semina a staffetta. Se l'ultimo seme cade in una buca che contiene esattamente 3 semi (che diventano quindi 4) si forma una \"casa\". Tutti i pezzi della casa vengono catturati dal giocatore di turno. Se anche la buca precedente contiene 4 semi, anch'essi vengono catturati, e cos\u00ec via procedendo a ritroso fino alla prima buca che interrompe la sequenza. Un giocatore che cattura ha diritto a giocare di nuovo.\nSe al proprio turno un giocatore non \u00e8 in grado di muovere, passa il turno.\nFine del gioco.\nIl giocatore che esegue la penultima cattura, lasciando solo 4 semi sul tavoliere, cattura automaticamente anche i 4 semi rimasti. Chi ha catturato pi\u00f9 semi vince.\nPartite multiple.\nTerminata una partita, la successiva viene generalmente impostata nel seguente modo. Il giocatore che ha pi\u00f9 semi riempie tutte le proprie buche e mette da parte i semi avanzati. L'altro riempie quante buche pu\u00f2 della sua fila. Le buche rimaste vuote non vengono usate durante la partita.\nVarianti.\nTalvolta viene consentito ai giocatori di scegliere liberamente il verso orario o antiorario di semina (il verso deve per\u00f2 essere conservato per tutta la partita e, se ce ne sono, nelle partite successive)."}
{"id": "240707", "revid": "106456", "url": "https://it.wikipedia.org/wiki?curid=240707", "title": "Claudio Signorile", "text": "Biografia.\nLaureato in lettere, ha insegnato storia moderna nelle Universit\u00e0 degli Studi di Roma \"La Sapienza\" e di Sassari, e storia contemporanea nell'Universit\u00e0 di Lecce; ha militato nel Partito Socialista Italiano dal 1956 ricoprendo prima l'incarico di segretario nazionale della Federazione giovanile socialista (fino al 1965), e poi di membro della Direzione nazionale del Partito, divenendone vicesegretario del partito dal 1978 al 1981 sotto Bettino Craxi.\nDopo Riccardo Lombardi, \u00e8 stato il \"leader\" della sinistra lombardiana nell'ambito del partito, ed \u00e8 stato fra i protagonisti della cosiddetta \"svolta del Midas\", che port\u00f2 Bettino Craxi al vertice del PSI e poi alla Presidenza del Consiglio. Al congresso di Torino del 1978 fu eletto vicesegretario del partito, nel quale era responsabile della politica economica, ma fu sostituito nel 1981 dopo divergenze di opinione con il \"leader\".\nNel 1978 fu tra i protagonisti attivi nella vicenda Moro. Ha legato la linea politica autonomista del PSI alla costruzione di una \"sinistra di governo\" e alla realizzazione della \"democrazia dell'alternanza\".\n\u00c8 stato parlamentare per sei legislature consecutive, dal 1972 al 1994.\nDal 1981 al 1983, nei governi Spadolini e Fanfani, \u00e8 stato Ministro per gli interventi straordinari nel Mezzogiorno. Durante tale incarico ha promosso, con il titolo \"Civilt\u00e0 della ragione\", l'ultima Conferenza nazionale del Mezzogiorno, nella quale venne definito il percorso per la riforma ed il superamento dell'intervento straordinario; ha portato alla realizzazione progetti speciali come gli \"itinerari turistici e culturali del Mezzogiorno\", e \"Tecnopoli\", e altri di forte impatto sul territorio.\nDal 1983 al 1987, sotto la presidenza del Consiglio Craxi, \u00e8 stato Ministro dei trasporti. Durante tale incarico ha promosso la riforma delle Ferrovie dello Stato (legge 210/1985) costituendo l'ente economico, razionalizzando la rete ferroviaria con il potenziamento delle tratte commerciali e regionali, e la riduzione dei cosiddetti \"rami secchi\" sottoutilizzati (tale eliminazione di linee ferroviarie gli procur\u00f2 \"vox populi\" da parte dei dipendenti delle ferrovie un nomignolo in senso di disistima comica, infatti \"treno signorile\" da allora per i ferrovieri significa \"autoservizio sostitutivo\"); ha avviato l'Alta Velocit\u00e0 e disposto la produzione del nuovo materiale rotabile ferroviario. Ha promosso il Piano generale dei trasporti (legge 245/1984) il cui comitato tecnico era presieduto dal Premio Nobel Wassily Leontief; ha fatto varare nella Comunit\u00e0 europea, durante la Presidenza italiana, il \"Master Plan\" comunitario dei trasporti (1985), che ha costituito l'asse portante della strategia europea dei corridoi comunitari. In questo quadro ha portato all'approvazione governativa il Ponte sullo Stretto di Messina e alla firma della convenzione per la relativa concessione (1985).\nHa stipulato il codice di autoregolamentazione dei sindacati e delle aziende di trasporto (1984) che ha migliorato le relazioni industriali nel settore. Ha definito gli interventi di ampliamento e ammodernamento degli aeroporti di Fiumicino e Malpensa (legge 449/1985) e ha avviato il processo di liberalizzazione delle gestioni aeroportuali. Ha autorizzato la gestione autonoma degli aeroporti di Venezia (legge 938/1986), Genova, Bari, Brindisi. Recependo la direttiva comunitaria, ha liberalizzato i voli interregionali passeggeri e merci nel Paese e nella CE (DPR 669/1985). Ha avviato la riforma dell'autotrasporto (1984-1986). Ha promosso l'obbligo del casco protettivo per motociclisti (legge 3/1986), che ha ridotto di oltre il 50% la mortalit\u00e0 per incidenti su due ruote; durante la Presidenza italiana ha promosso l'Anno europeo della sicurezza stradale, anticipandone alcune normative.\nNel 1988 fu uno dei protagonisti del cosiddetto \"scandalo delle lenzuola d'oro\". Accusato insieme al suo segretario Rocco Trane di aver percepito delle tangenti per 720 milioni di lire per la concessione di un appalto per la fornitura della biancheria destinata ai vagoni letto delle Ferrovie dello Stato, fu rinviato a giudizio e successivamente assolto nel 1996.\nGli anni novanta videro lo stravolgimento del sistema politico italiano per effetto dell'inchiesta di Tangentopoli e del processo per mafia nei confronti di Giulio Andreotti i cui rapporti con Cosa nostra furono riconosciuti dai giudici d'appello e di Cassazione come \"organici almeno fino al 1980\". Tutti i partiti italiani furono sciolti o ridotti ai minimi termini e lasciarono spazio a nuove sigle e alleanze, favorite dal nuovo sistema elettorale, tendenzialmente maggioritario, introdotto in vista delle elezioni politiche del 1994.\nNel 1994 Signorile venne espulso dal PSI.\nNel 2004 fond\u00f2 il Movimento di Unit\u00e0 Socialista, caratterizzando il suo impegno politico nel ricongiungimento di tutti i socialisti; tale movimento alle elezioni europee ader\u00ec alla lista Socialisti Uniti per l'Europa, in cui lo stesso Signorile era candidato, senza risultare eletto.\nNel 2005 ha aderito ai progetti unitari avanzati dal partito dei Socialisti Democratici Italiani, entrando nella segreteria nazionale del nuovo progetto radical-socialista La Rosa nel pugno.\nNel 2007 ha promosso, insieme a Ottaviano Del Turco, la partecipazione di un gruppo di socialisti (\"Alleanza Riformista\") alla fase costituente del Partito Democratico, senza assumervi alcun ruolo militante.\nPubblicazioni.\n\u00c8 stato autore di numerose pubblicazioni, fra le quali: "}
{"id": "240708", "revid": "124667587", "url": "https://it.wikipedia.org/wiki?curid=240708", "title": "Steve Purcell", "text": "Presso la California College of Arts and Crafts nel 1980 \"Sam &amp; Max\" apparvero in formato stampato per la prima volta e nel 1987 apparve il primo vero e proprio fumetto \"Sam &amp; Max\" da 32 pagine. Nell'ambito di una produzione LucasArts apparvero quindi altri 3 libri illustrati di \"Sam &amp; Max\".\nSteve contribu\u00ec molto al lavoro sui fondali e l'animazione per le avventure grafiche LucasArts nei primi anni novanta. Il pi\u00f9 famosi tra i giochi ai quali lavor\u00f2 furono i primi due \"Monkey Island\". Steve forn\u00ec anche la grafica per le confezioni di questi due giochi oltre che di Pipe Mania e di Zak McKracken and the Alien Mindbenders. Durante questo periodo molti dei giochi prodotti alla LucasArts contenevano dei cameo o rapide apparizioni di caratteri che Steve aveva inventato per Sam &amp; Max. Ad un certo punto dei primi anni novanta, Purcell cre\u00f2 un'avventura grafica chiamato \"Sam &amp; Max Hit the Road\". Venne sviluppato da LucasArts e vide Sam &amp; Max viaggiare in America in cerca di due attrazioni del \"Carnival Freakshow\" \u2014 Bruno il Bigfoot e Trixie la ragazza con il collo da giraffa.\nDopo aver abbandonato la LucasArts, Steve collabor\u00f2 con la Industrial Light &amp; Magic per la realizzazione di un film di animazione basato sulla figura del Mostro di Frankenstein. Il progetto naufrag\u00f2.\nNegli ultimi anni novanta, i Sam and Max di Steve ebbero la loro serie animata TV presso la Fox Kids, che dur\u00f2 per una stagione. Vennero apposti alcuni cambiamenti al mondo originale del fumetto e del gioco: principalmente si tratt\u00f2 dell'aggiunta di una bambina-genio 'the Geek', ma la maggior parte dello spirito rimase intatto.\nIl seguito previsto di \"Sam &amp; Max Hit the Road\" della LucasArts, \"Sam &amp; Max: Freelance Police\", venne inaspettatamente cancellato molto tardi durante la sua produzione nel marzo del 2004. Comunque, nel settembre 2005, venne annunciato che la Telltale Games, una piccola compagnia nata dal team creativo che stava dietro al lavoro del gioco Grim Fandango, avrebbe creato un nuovo gioco di \"Sam and Max\", con l'aiuto di Purcell. Con la Telltale Purcell ha sviluppato due serie di giochi dedicati a Sam &amp; Max. I giochi sono stati distribuiti come episodi con cadenza mensile tra il 2006 e il 2008 con i titoli di \"Sam &amp; Max Season One\" e \"Sam &amp; Max Season Two\". La terza serie dal titolo \"Sam &amp; Max Season Three\" \u00e8 pubblicata nel 2010 seguendo la classica struttura ad episodi, con il primo, dal titolo \"The Penal Zone\", uscito il 15 aprile 2010; il secondo, \"The Tomb of Sammun-Mak\", uscito il 18 maggio 2010, il terzo episodio \"They Stole Max's Brain!\" uscito il 22 giugno 2010, il quarto episodio \"Beyond the Alley of the Dolls\" uscito il 20 luglio 2010 e l'ultimo episodio \"The City That Dares Not Sleep\" uscito il 30 agosto 2010. Nel 2012 co-dirige il film \"Ribelle\" con il quale vince l'Oscar per il miglior film d'animazione.Ha lavorato con Skunkape Games per le remastered delle tre stagioni Telltale. Inoltre uscir\u00e0 prossimamente per PlayStation Vr e Windows Sam &amp; Max: This Time It\u2019s Virtual! della HappyGiant."}
{"id": "240709", "revid": "14691", "url": "https://it.wikipedia.org/wiki?curid=240709", "title": "El Hoyito", "text": ""}
{"id": "240711", "revid": "14691", "url": "https://it.wikipedia.org/wiki?curid=240711", "title": "Casitas", "text": ""}
{"id": "240712", "revid": "228587", "url": "https://it.wikipedia.org/wiki?curid=240712", "title": "Etnofarmacia", "text": "Etnofarmacia \u00e8 la scienza interdisciplinare che si occupa dello studio della percezione, management ed uso tradizionali dei farmaci, in relazione a componenti/variabili culturali.\nUna parte importante dell'etnofarmacia \u00e8 l'etnofarmacognosia, che si occupa dello studio degli usi tradizionali e demoiatrici di farmaci naturali (soprattutto piante medicinali, ma anche materiali animali e minerali).\nIl termine \"etnofarmacologia\" (\"ethnopharmacology\" in inglese) \u00e8 anche ben noto in letteratura scientifica. Esso si riferisce in particolare agli studi di valutazione bio-farmacologica dei farmaci naturali usati nelle culture tradizionali."}
{"id": "240713", "revid": "1540383", "url": "https://it.wikipedia.org/wiki?curid=240713", "title": "Roberto Villetti (politico)", "text": "Biografia.\nLaureato in scienze politiche, giornalista, \u00e8 di formazione socialista ed ha militato per lungo tempo nel Partito Socialista Italiano. Nel 1969 cura la sezione dei servizi economici de \"l'Opinione\". Giornalista di lungo corso dell\"'Avanti!\", diventa direttore del quotidiano socialista nel 1989. Con l'inizio di Mani pulite, Villetti \u00e8 in forte contrasto con il segretario del suo partito Bettino Craxi a causa degli articoli con i quali quest'ultimo attacca duramente i magistrati di Tangentopoli.\nSi dimette nell'ottobre del 1992; secondo un'altra versione, raccontata dal giornalista Filippo Facci, collaboratore da Milano, Villetti sarebbe stato sfiduciato da Craxi a causa di una gestione poco trasparente del giornale di partito, che aveva visto raddoppiare il disavanzo a fronte di spese ingiustificate.\nIn realt\u00e0 l'aumento delle spese fu dovuto a una serie di miglioramenti, compresa l'informatizzazione del giornale, decisi dai vertici del partito, nel quadro di un ambizioso piano di rilancio del giornale. In questo senso va inserita anche l'immissione di un nutrito numero di collaboratori esterni di alto livello, per far fare all'Avanti! un salto di qualit\u00e0 e farlo uscire dal ristretto bacino di lettori dei giornali di partito.\nCon lo scioglimento del PSI fonda, con Enrico Boselli e Ottaviano Del Turco, il movimento dei Socialisti Italiani, SI, erede diretto del vecchio PSI. Nel 1998 contribuisce a creare lo SDI che comprende i Socialisti Italiani, il PSDI, la Federazione Laburista e infine il Partito Socialista-Socialdemocrazia.\nNel 1996 \u00e8 eletto alla Camera dei deputati con Rinnovamento Italiano della lista Dini e viene rieletto alle elezioni politiche del 2001 col sistema maggioritario in un collegio della Toscana con la lista \"Il Girasole\". Nel 2005 ha partecipato alla fondazione del nuovo progetto radical-socialista, denominato Rosa nel pugno, entrando a far parte della segreteria nazionale. L'anno seguente viene eletto vicesegretario unico dello SDI.\nViene rieletto per la terza volta alla Camera dei deputati nel 2006 nella circoscrizione Sardegna, per la Rosa nel Pugno (SDI-Radicali Italiani). Nella XV Legislatura \u00e8 membro della Commissione Trasporti. Dal maggio 2006 al febbraio 2008 \u00e8 il capogruppo della Rosa nel Pugno alla Camera.\nHa aderito al rinato Partito Socialista. Si candida alle elezioni del 2008 ma non viene eletto perch\u00e9 il Partito Socialista non supera la soglia di sbarramento del 4%. Si dimette da vicesegretario dopo la sconfitta elettorale."}
{"id": "240714", "revid": "339392", "url": "https://it.wikipedia.org/wiki?curid=240714", "title": "Abolizione Scorporo", "text": ""}
{"id": "240715", "revid": "1745361", "url": "https://it.wikipedia.org/wiki?curid=240715", "title": "Cisso", "text": "Cisso (dal greco antico \u03ba\u03b9\u03c3\u03c3\u03cc\u03c2, \u00abedera\u00bb) \u00e8 una figura della mitologia greca.\nEra un giovane di grande agilit\u00e0 che si trasform\u00f2 in edera.\nNonno lo descrive come uno dei satiri al seguito di Dioniso in Lidia, nel periodo della giovinezza del dio. Fu coinvolto in una gara di corsa con un altro satiro, Leneo, e con l'amante di Dioniso, Ampelo, cui il dio assegn\u00f2 la vittoria. In seguito, poco dopo la morte di Ampelo, Cisso si trasform\u00f2 in edera, senza spiegazione apparente, mentre stava arrampicandosi sul tronco di un albero, e da allora si avvolge ai filari della vite, come profetizzato dalle tavolette di Armonia.\nSecondo Nicolao, Cisso era invece un giovane coreuta di Dioniso. Perse la vita cadendo mentre danzava di fronte al tempio del dio, e fu trasformato in edera perch\u00e9 continuasse a danzare agitato dal vento.\nPausania cita Cisso come una delle epiclesi di Dioniso."}
{"id": "240717", "revid": "339392", "url": "https://it.wikipedia.org/wiki?curid=240717", "title": "Paese Nuovo", "text": ""}
{"id": "240718", "revid": "18361", "url": "https://it.wikipedia.org/wiki?curid=240718", "title": "Dante (nome)", "text": ""}
{"id": "240722", "revid": "123439129", "url": "https://it.wikipedia.org/wiki?curid=240722", "title": "Fasore", "text": "Per i circuiti elettrici variabili, il fasore (parola macedonia composta da fase e vettore) \u00e8 un numero complesso, rappresentabile quindi come vettore nel piano complesso, che rappresenta la trasformata di Steinmetz di una funzione sinusoidale di pulsazione ben definita. I fasori sono utilizzati dal metodo simbolico quale comoda rappresentazione in campo complesso di grandezze fisiche reali oscillanti come, in particolare, le grandezze elettriche, tensione o corrente.\nDefinizione.\nLa formula di Eulero consente di rappresentare matematicamente una funzione sinusoidale sia come somma di due funzioni complesse:\nsia come parte reale di una delle funzioni:\ndove formula_3 \u00e8 l'unit\u00e0 immaginaria, spesso indicata con formula_4 per evitare la confusione con la stessa lettera usata per indicare l'intensit\u00e0 di corrente, formula_5 il numero di Nepero e la frequenza \u00e8 data da formula_6.&lt;br&gt;\nIl fasore indica sia formula_7 sia la costante complessa formula_8. Nel secondo caso si usa anche la notazione semplificata formula_9\nIn generale, la seconda forma \u00e8 utilizzata, ad esempio, in uno spazio di fasori che hanno tutti la stessa pulsazione, che, in genere, \u00e8 associata al fasore come oggetto.\nFasori e funzioni sinusoidali.\nOgni famiglia di funzioni sinusoidali isofrequenziali, cio\u00e8 alla stessa frequenza e quindi con pulsazione formula_10 fissata, che rappresenti una generica grandezza formula_11:\ndove formula_13 rappresenta l'ampiezza della grandezza e formula_14 la fase, pu\u00f2 quindi essere rappresentata da un numero complesso con modulo formula_13 e anomalia (o angolo) formula_16. Si pu\u00f2 quindi scrivere, per il nostro caso:\ndove formula_18 indica la trasformazione da funzione del tempo a fasore, mentre formula_19 rappresenta in maniera compatta il fasore. Nella rappresentazione simbolica bisogna tenere conto e specificare sia l'ampiezza del fasore formula_13 sia la fase formula_14 essendo un numero complesso. \nEssendo la pulsazione formula_22 sottintesa, i fasori possono essere impiegati solo in circuiti elettrici nei quali tutte le grandezze elettriche siano sinusoidali e siano tutte alla stessa frequenza. Si pu\u00f2 dimostrare che ci\u00f2 \u00e8 possibile solo nei circuiti lineari.\nI fasori possono essere espressi sia in forma polare, indicando quindi, come sopra, modulo e fase, sia in forma cartesiana. In questo caso si ha:\nLo scopo dei fasori \u00e8 quello di rendere pi\u00f9 semplice e immediata l'analisi a regime dei circuiti lineari dotati di ingressi sinusoidali puri o riconducibili a una somma di sinusoidi. In questo caso la linearit\u00e0 del circuito garantisce la possibilit\u00e0 di applicare il principio di sovrapposizione degli effetti e di analizzare il circuito per ogni singola componente della somma di sinusoidi.\nPropriet\u00e0 dei fasori.\nI fasori permettono di descrivere le grandezze sinusoidali con un numero complesso costante, poich\u00e9 nell'ambito dei circuiti isofrequenziali, il fattore formula_25 viene omesso. Per ritrasformare un fasore nella grandezza fisica corrispondente \u00e8 necessario moltiplicarlo per tale esponenziale ed estrarre la parte reale del fasore:\nquindi estraendo la parte reale:\nLe operazioni con i fasori sono cos\u00ec definite:\nquindi:\nquindi:\nPoich\u00e9 per una grandezza formula_32 e la sua derivata \u00e8:\nallora in termini di fasori:\nLeggi costitutive dei bipoli nel dominio dei fasori.\nDato un circuito in regime sinusoidale isofrequenziale, le leggi costitutive dei bipoli R, L e C si trasformano. Il resistore, per il quale vale la legge\n\u00e8 descritto dal metodo simbolico come:\nLe ampiezze formula_37 e inoltre la tensione e la corrente che attraversano il resistore sono in fase: formula_38.&lt;br&gt;\nPer il condensatore si ha\ne usando la regola di derivazione si ottiene:\nLe ampiezze formula_41 e la corrente \u00e8 in anticipo sulla tensione perch\u00e9 sfasata formula_42.&lt;br&gt;\nPer l'induttore si ha\ne quindi\nLe ampiezze formula_45 e la corrente \u00e8 in ritardo sulla tensione perch\u00e9 formula_46."}
{"id": "240723", "revid": "16066", "url": "https://it.wikipedia.org/wiki?curid=240723", "title": "Timesharing", "text": ""}
{"id": "240730", "revid": "767487", "url": "https://it.wikipedia.org/wiki?curid=240730", "title": "Greatest Hits III", "text": "Greatest Hits III \u00e8 una raccolta del gruppo musicale britannico Queen, pubblicata l'8 novembre 1999.\nIl disco.\nLa raccolta, come intuibile dal titolo, completa la trilogia iniziata con il primo \"Greatest Hits\" del 1981 e proseguita con il secondo \"Greatest Hits II\" del 1991.\nL'album contiene alcuni brani dal vivo eseguiti dalla band con altri artisti internazionali come Elton John e George Michael (quest'ultimo esegu\u00ec il brano \"Somebody to Love\" al Freddie Mercury Tribute Concert del 1992, concerto dedicato alla memoria dell'artista scomparso), altri brani solisti di Freddie Mercury e Brian May, vari remix e per la prima volta quattro brani estratti dall'ultimo album del 1995, \"Made in Heaven\".\nI brani \"Las palabras de amor (The Words of Love)\", \"Princes of the Universe\" e \"These Are the Days of Our Lives\" erano destinati ad essere inseriti nella raccolta \"Greatest Hits II\" ma vennero esclusi per motivi di spazio.\nInoltre il disco include altri due brani, \"No-One but You (Only the Good Die Young)\", inserito nella precedente raccolta \"Queen Rocks\" del 1997 e pubblicato come ultimo singolo della band e la canzone natalizia \"Thank God It's Christmas\", quest'ultima mai pubblicata fino ad ora in nessun album dei Queen e apparsa soltanto nell'EP \"Complete Vision\" (1985) del box \"The Complete Works\".\nIl disco \u00e8 stato incluso nel cofanetto \"The Platinum Collection\" del 2000 che comprende anche i primi due greatest hits. Nel 2011, in occasione del 40\u00ba anniversario della band, il disco \u00e8 stato rimasterizzato assieme all'intero catalogo della discografia del gruppo."}
{"id": "240732", "revid": "254059", "url": "https://it.wikipedia.org/wiki?curid=240732", "title": "Passo Duran", "text": "Il passo Duran (letto \"Dur\u00e0n\", 1605\u00a0m s.l.m.) \u00e8 un valico alpino delle Dolomiti di Zoldo, in Veneto, situato interamente nella provincia di Belluno, fra i comuni di La Valle Agordina e Zoldo Alto, mettendo in comunicazione l'Agordino con la Val di Zoldo.\nDescrizione.\nIl passo \u00e8 posto in una conca abbastanza larga sita tra i monti San Sebastiano e Moiazza. \nDal passo \u00e8 possibile raggiungere vari posti, come Malga Duran o il rifugio Bruto Carestiato.\nLa strada proveniente da Agordo \u00e8 interamente asfaltata. La salita misura una lunghezza di 12,5\u00a0km per un dislivello complessivo di 990\u00a0m, per una pendenza media dell'8%, con picchi del 15%.\nOltre a numerosi passaggi del Giro d'Italia, fa parte del percorso della Granfondo Sportful. Sul passo sono presenti due ristoranti; c'\u00e8 anche una chiesetta eretta dagli alpini, in cui si celebra la seconda domenica di agosto la festa degli alpini (\"festa dei alp\u00ecn\")."}
{"id": "240733", "revid": "709565", "url": "https://it.wikipedia.org/wiki?curid=240733", "title": "Passo del Tonale", "text": "Il passo del Tonale (\"Pas del Ton\u00e0l\" in dialetto solandro, \"Pas del Tun\u00e0l\" in dialetto camuno) (\u00a0) \u00e8 un valico alpino delle Alpi Retiche meridionali che separa le Alpi dell'Ortles a nord dalle Alpi dell'Adamello e della Presanella a sud, mettendo in comunicazione la val di Sole ad est (Vermiglio) con l'Alta Valle Camonica (Ponte di Legno) ad ovest.\nDescrizione.\nSituato sul confine amministrativo fra la provincia di Brescia e la provincia di Trento, si \u00e8 sviluppato urbanisticamente negli ultimi decenni al di fuori delle regole, con una eccessiva speculazione edilizia (soprattutto sul versante trentino) che ha portato alla forte contrapposizione tra l'architettura, decisamente fuori misura, ed il contesto ambientale circostante, distruggendo definitivamente il sereno paesaggio montano che lo caratterizzava ancora negli anni sessanta del Novecento.\nCentro turistico sia estivo che invernale, il passo del Tonale \u00e8 punto di appoggio per numerosi itinerari alpinistici ed escursionistici che consentono di prendere contatto con la natura delle Alpi Retiche e la realt\u00e0 storica della Guerra Bianca che qui ha lasciato numerosi segni ancora vivi nel paesaggio. Le montagne circostanti il passo del Tonale furono, infatti, teatro di combattimenti durante la prima guerra mondiale: un sacrario monumentale realizzato negli anni trenta del Novecento accoglie oggi le spoglie di oltre 800 caduti italiani e austro-ungarici.\nIn zona \u00e8 possibile visitare il Museo della guerra bianca in Adamello a Tem\u00f9, oltre alle interessanti raccolte di cimeli di Vermiglio e di Peio. Nel 2011, a passo Paradiso, a 2600\u00a0m s.l.m., \u00e8 stato inaugurato un percorso multimediale all'interno di una galleria originale del conflitto: \"Suoni e voci della Guerra Bianca\".\nIl sentiero dei fiori permette di ripercorre i camminamenti costruiti durante la Prima Guerra Mondiale.\nMaggiore fra le stazioni di sport invernali del Trentino e della Lombardia, dispone di un comprensorio sciistico di oltre 100\u00a0km di piste, che, dal 2006, grazie ad una cabinovia \u00e8 collegato con le stazioni di Ponte di Legno e di Tem\u00f9. Fino al 2007 era possibile praticare anche lo sci estivo sulla vicina vedretta del Presena. Pu\u00f2 essere raggiunto tramite la strada statale 42 del Tonale e della Mendola, che congiunge Treviglio in provincia di Bergamo con Bolzano attraverso i due passi omonimi. Nei periodi d'estate \u00e8 attiva anche l'aviosuperficie del Tonale situata all'inizio del passo sul lato Trentino.\nCiclismo.\nIl passo del Tonale \u00e8 stato scalato molte volte dal Giro d'Italia fin dal 1933. La salita presenta difficolt\u00e0 non elevate da entrambi i versanti: da Ponte di Legno \u00e8 lunga 12 km con una pendenza massima dell'8.4%, da Fucine sono 15 km con pendenza massima dell'8.8%.\nNel 1939 il Tonale fu decisivo per decidere il Giro: a causa delle condizioni meteo avverse (neve e nebbia) il favorito Gino Bartali perse la maglia rosa prima forando e poi cadendo in discesa, consegnando la vittoria finale a Giovanni Valetti. Nell'edizione 1989 era previsto il transito sul valico e successivamente anche sul passo Gavia, ma la tappa fu annullata per la troppa neve. \u00c8 stato sede di arrivo di tappa per due volte, nel 1997 e nel 2010. In quest'ultima occasione la tappa (caratterizzata dalla nevosa salita scalata dei passi Forcola di Livigno e Gavia) \u00e8 stata uno dei tratti decisivi per la vittoria finale di Ivan Basso.\nDi seguito i vari passaggi al Giro:"}
{"id": "240734", "revid": "301156", "url": "https://it.wikipedia.org/wiki?curid=240734", "title": "Passo di Gavia", "text": "Il passo di Gavia (2.618\u00a0m s.l.m.) \u00e8 un valico alpino delle Alpi Retiche meridionali, posto ai margini sud-occidentali delle Alpi dell'Ortles (Gruppo Sobretta-Gavia), che mette in comunicazione la Val di Gavia (tributaria della Valfurva - Valtellina) e l'alta Valle Camonica, segnando il confine amministrativo fra le province di Sondrio e Brescia.\nStoria.\nGi\u00e0 noto in epoca medievale, il valico faceva parte delle perigliose rotte commerciali alpine della Repubblica di Venezia e metteva in comunicazione con Germania, Tirolo, Austria attraverso la via Imperiale di Alemagna. \nUn tempo il tragitto era percorso in qualsiasi stagione, tra mille pericoli e rischi, come i repentini cambiamenti meteorologici, la nebbia fitta, le bufere di neve e le slavine, al punto da essere soprannominato \"Passo della Testa del Morto\".\nLa costruzione della strada.\nIl sentiero medievale che attraversava il passo fu oggetto di notevoli lavori di ampliamento e ristrutturazione in occasione del primo conflitto mondiale, durante il quale, vista la vicinanza della linea di fronte, la strada divenne di fondamentale importanza strategica. Il percorso restava in ogni caso sterrato, stretto e di notevole pericolosit\u00e0. Dalla seconda met\u00e0 del '900 sono state effettuate notevoli migliorie, tra cui la realizzazione di una galleria per evitare il tratto pi\u00f9 pericoloso e la completa asfaltatura del tracciato.\nIl crocifisso al Lago Bianco.\nA lato della strada, in prossimit\u00e0 delle sponde del Lago Bianco \u00e8 visibile un crocifisso ligneo. Si tratta di un ex voto del 1929 e ricorda una madre e il figlio che, in viaggio in auto da Santa Caterina verso Ponte di Legno, furono investiti in questa zona da una improvvisa fittissima nebbia. Miracolosamente sopravvissuti fecero poi porre il crocifisso a ricordo.\nL'incidente del 1954.\nIl mattino del 20 luglio 1954, un veicolo militare Fiat 639, con a bordo ventuno alpini di et\u00e0 compresa tra i 21 ed i 23 anni, cadde in una scarpata a seguito del cedimento del fondo della strada sul versante bresciano; lo schianto che segu\u00ec al volo di circa 150 metri caus\u00f2 diciassette morti. Dei due feriti pi\u00f9 gravi, uno mor\u00ec il giorno successivo per le ferite, portando cos\u00ec a diciotto il totale delle vittime. \nAll'epoca il tracciato, privo di parapetti e protezioni, era considerato molto rischioso e la sua percorrenza era sconsigliata agli autocarri; vigeva inoltre un divieto di transito, non rispettato, per i veicoli con pi\u00f9 di 14 passeggeri. Nel punto dell'incidente la larghezza totale della carreggiata era di 2,30 m.\nI corpi straziati degli alpini, appartenenti al 6\u00ba Reggimento, battaglione Bolzano, furono trasferiti nella chiesetta di Ponte di Legno per le esequie.\nA ricordo della tragedia furono collocate due lapidi commemorative, tuttora esistenti. In loro memoria \u00e8 inoltre stata eretta la croce di vetta della Becca di Nana, in Valle d'Aosta.\nDescrizione.\nDominato a nord dal Monte Gavia, \u00e8 raggiungibile in automobile tramite la strada statale 300 del Passo di Gavia, un tracciato di alta quota ad elevato contenuto panoramico che da Bormio, passando per Santa Caterina di Valfurva (in Alta Valtellina), conduce a Ponte di Legno. \nDurante l'anno il traffico veicolare \u00e8 piuttosto scarso, per effetto del percorso tortuoso, della carreggiata particolarmente stretta, delle elevate pendenze e degli scarsi parapetti e protezioni, mentre in inverno, per via dell'elevata altitudine raggiunta, la strada \u00e8 soggetta a chiusura per neve gi\u00e0 in autunno fino a primavera inoltrata; d'estate essa \u00e8 invece frequente meta di cicloamatori e motociclisti provenienti da tutta Europa.\nDue chilometri prima del passo vi \u00e8 il rifugio Arnaldo Berni, intitolato all'omonimo capitano morto durante la prima guerra mondiale sul ghiacciaio del Doseg\u00f9 intrappolato in una galleria di ghiaccio sotto la Punta S.Matteo.\nAmbiente.\nA circa 300 metri di distanza dal Passo esiste, unico in Italia, un lembo di tundra artica, relitto dell'ultima glaciazione (Glaciazione W\u00fcrm), che, disteso su piccoli dossi morenici, copre una superficie di circa quattrocento metri quadrati. Su suoli poligonali esso accoglie specie tipiche come: \"Polytrichum sexangularis\", \"Salix herbacea\", \"Carex curvula\", \"Loiseleuria procumbens\" o \"Ranunculus glacialis\". Si tratta quindi di una zona ad alto valore naturalistico, nonch\u00e9 ad altrettanto elevata vulnerabilit\u00e0.\nRifugio Arnaldo Berni.\nIl Rifugio Berni sorge a quota 2541 m, sul versante valtellinese del valico. \u00c8 dedicato al capitano Arnaldo Berni, caduto durante la Prima Guerra Mondiale, cos\u00ec come un monumento accanto alla chiesetta alpina. Prima di questo edificio esisteva un altro rifugio sul versante opposto, che era stato costruito con la funzione di ricovero militare.\nCiclismo.\nLa salita del Gavia \u00e8 classificabile come salita alpina lunga, dall'importante dislivello, dall'elevata quota altimetrica raggiunta e con pendenze medio-alte dal versante di Ponte di Legno, completamente asfaltato solo dagli anni novanta. Pi\u00f9 lungo, ma con pendenze meno aspre, \u00e8 il versante valtellinese. Oggi, insieme ai vicini Passo dello Stelvio e Passo del Mortirolo, rappresenta una delle mete alpine pi\u00f9 ambite dai cicloamatori.\nGiro d'Italia.\nIl Passo deve la sua celebrit\u00e0 al Giro d'Italia, in quanto rappresenta una delle salite storiche della Corsa Rosa, nonostante rappresenti una strada secondaria poco frequentata dal traffico veicolare. Il valico \u00e8 stato infatti inserito nel percorso del Giro quattordici volte, e in otto di esse \u00e8 stato Cima Coppi: nel 1989 e 2019 (ma non fu scalato causa maltempo), 1996, 1999, 2004, 2006, 2008 e 2010.\nLa prima ascesa risale al 1960, con la celebre impresa del vicentino Imerio Massignan: passato solitario in vetta, fu costretto a cedere la prima posizione al lussemburghese Charly Gaul a causa di ben due forature in discesa, arrivando al traguardo di Bormio con 14 secondi di ritardo e con il tubolare a terra, non avendo potuto sostituirlo nel finale di gara. Allora la strada era ancora sterrata in molti tratti.\nL'anno successivo il Giro sarebbe dovuto passare nuovamente dal passo, ma la corsa fu deviata per neve a favore del passo dello Stelvio.\nDopo di allora si torn\u00f2 a salire sul Gavia solo nel Giro d'Italia 1988, con una tappa divenuta mitica, corsa sotto un'improvvisa e inaspettata bufera di neve.\nNel 1989 la scalata fu nuovamente annullata per le avverse condizioni meteo, mentre nelle edizioni del 1996, del 1999, del 2000, del 2004 del 2006, del 2008 e del 2010 si transit\u00f2 regolarmente, nonostante in quest'ultima occasione la tappa fosse stata in dubbio fino alla mattina stessa della scalata; in quella occasione la salita al Passo fu affrontata per la prima volta dal versante di Bormio, mentre in precedenza era sempre stata affrontata da quello, ben pi\u00f9 difficile, di Ponte di Legno.\nIl transito sul Gavia era previsto anche nella 19\u00aa tappa del Giro d'Italia 2013 (frazione da Ponte di Legno a Val Martello) assieme al passo dello Stelvio, ma a causa delle avverse condizioni meteorologiche i due passaggi vennero annullati e la tappa prima modificata in pi\u00f9 punti e poi definitivamente annullata. La medesima frazione fu riproposta per il Giro d'Italia 2014 e, nonostante le condizioni meteo difficili (neve durante il passaggio in vetta), vide il transito per primo del colombiano Robinson Chalapud. La salita venne affrontata dal versante di Ponte di Legno.\nDurante il Giro 2019 il Gavia era stato designato come Cima Coppi nella 16\u00aa tappa. Pochi giorni prima della frazione fu per\u00f2 annullato il transito a causa della troppa neve presente, dirottando la corsa al Passo dell'Aprica.\nDi seguito i passaggi in vetta al Gavia nelle varie edizioni del Giro (in grassetto le edizioni in cui il passo \u00e8 stato Cima Coppi):\nIl 27 agosto 2017 il cicloamatore 79enne Tarcisio Persegona ha compiuto la sua 500\u00aa scalata in bicicletta del passo, impresa ricordata da una targa commemorativa posta in cima al valico."}
{"id": "240735", "revid": "254059", "url": "https://it.wikipedia.org/wiki?curid=240735", "title": "Passo Sella", "text": "Il passo Sella, (\"Jouf de Sela\" in ladino fassano, \"J\u00ebuf de Sela\" in ladino gardenese, \"Sellajoch\" in tedesco) \u00e8 un valico alpino delle Dolomiti, posto a 2240 m s.l.m., fra il gruppo del Sassolungo e il gruppo del Sella. Mette in comunicazione Canazei, in val di Fassa con Selva di Val Gardena, in val Gardena. Situato al confine fra le province di Trento e di Bolzano, \u00e8 un'apprezzata meta turistica, sia invernale che estiva.\nSci alpino.\nI suoi numerosi impianti di risalita fanno parte del comprensorio sciistico del Dolomiti Superski e del famoso Sellaronda, di cui \u00e8 uno dei punti pi\u00f9 spettacolari.\nTrekking e alpinismo.\nPer la bellezza del paesaggio e delle montagne circostanti, \u00e8 una delle mete preferite dagli escursionisti.\nNella zona del passo si trova l'area naturalistica nota come \"Citt\u00e0 dei Sassi\", un labirinto di massi e alberi che, negli ultimi anni, \u00e8 diventato uno dei luoghi culto per tutti gli amanti dell'arrampicata libera. Attraverso il sentiero n. 649 si raggiunge l'attacco della Ferrata delle M\u00e8sules.\nCiclismo.\nIl passo Sella \u00e8 una delle mete pi\u00f9 ambite dei ciclisti di tutto il mondo, in quanto \u00e8 stato pi\u00f9 volte scalato dal Giro d'Italia e rappresenta uno dei passi leggendari a cui sono legate le vicende agonistiche dei pi\u00f9 forti ciclisti di tutte le epoche.\nEsso \u00e8 uno dei quattro della manifestazione Sellaronda Bike Day (detta anche \"Giro del Gruppo del Sella\" o \"Giro dei quattro passi\"), che prevede la scalata, in successione, dei passi Campolongo, Gardena, Sella, Pordoi, partendo da Arabba. Si pu\u00f2 iniziare il Sellaronda Bike Day anche da Corvara in Badia, Selva di Val Gardena o Canazei.\nGiro d'Italia.\nAl Giro d'Italia il passo Sella \u00e8 stato scalato per la prima volta nel 1940, per poi essere percorso svariate volte negli anni successivi, spesso insieme ai vicini passi Gardena o Pordoi. In 3 occasioni (1969, 1976 e 1998) \u00e8 stato anche cima Coppi, cio\u00e8 il punto pi\u00f9 alto toccato dalla corsa. Di seguito le edizioni del Giro transitate al valico (in grassetto quando \u00e8 stato Cima Coppi).\nLimitazioni al traffico.\nDal 23 luglio al 31 agosto 2018 il traffico verso il Passo Sella \u00e8 stato limitato a 350 mezzi al giorno, con pass di un'ora, che si richiedeva lungo il percorso o tramite app per smartphone. La limitazione \u00e8 stata poi cancellata a partire dall'anno successivo."}
{"id": "240736", "revid": "2169205", "url": "https://it.wikipedia.org/wiki?curid=240736", "title": "Giudicarie", "text": "Il nome Giudicarie \u00e8 utilizzato per definire una zona del Trentino occidentale che comprende l'alto corso del Sarca immissario del lago di Garda, dalla sorgente nell'alta Val Rendena fino alla forra del Limar\u00f2 (m 270) e del Chiese fino al suo sbocco nel lago d'Idro (m 368).\nL'origine del termine.\nIl primo utilizzo del nome risale al XIII secolo con derivazione probabilmente dal latino \"Judicium\", nel senso di ufficio giudiziario o di luogo in cui si celebravano i giudizi e quindi di zona di competenza di un ufficio giudiziario: si ricordi che nell'ordinamento asburgico ancora agli inizi del XX secolo anche le zone di competenza amministrativa erano definite \"Giudizi\" o \"Giudicature\" perch\u00e9 come controllore dell'amministrazione statale e locale di una certa zona era preposto il giudice competente per quella zona. In tal senso \u00e8 di particolare rilievo che fin da tempi immemorabili e comunque dal Medioevo, le Giudicarie erano una zona che si era conquistata una certa autonomia amministrativa dal dominio del Principe Vescovo di Trento, il quale esercitava per esempio un pi\u00f9 pregnante controllo sul \"libero\" comune di Storo (comprendente l'attuale abitato di Storo e la frazione di Darzo), posto all'estremit\u00e0 sud delle Giudicarie sulla Valle del Chiese, mentre il vicino abitato di Lodrone (sempre all'estremo sud delle Giudicarie) era sotto il dominio diretto dei conti di Lodron per nomina imperiale diretta di un territorio sito pur sempre nella stessa zona della Valle del Chiese ed unito ad altri piccoli territori sotto dominio dei conti di Lodron nelle vicinanze e fuori attualmente dal territorio trentino come la Val Vestino (ora parte della provincia di Brescia), anche se ovviamente, con alterne vicende, i conti di Lodron risentirono e furono in qualche modo subordinati al Principe Vescovo di Trento.\nI \"liberi\" comuni rurali delle Valli Giudicarie mantennero la loro unione per centinaia di anni sotto il nome di \"sette Pievi delle Giudicarie\", \"pievi\" essendo le chiese parrocchiali e parrocchie essendo il territorio delle chiese pi\u00f9 importanti, a cui erano subordinate le \"curazie\", chiese rette da un curato con una determinata competenza territoriale, mentre le chiese minori secolari (cio\u00e8 non annesse a conventi) senza competenza territoriale erano dette \"cappellanie\". \nLe valli furono possedimento della chiesa tridentina dal 1359, ma le faide fra i conti d'Arco e di Lodrone, che si protrassero sino al 1441, dilaniarono le Giudicarie che nel 1447 appaiono divise in \"Giudicarie Interne\" (dette anche \"Interiori\"; \"Ulteriori\" od \"Occidentali\") composte da 4 pievi occidentali: Bono, Condino, Rendena, Tione; e in \"Giudicarie Esterne\" (altres\u00ec dette pure \"Esteriori\"; \"Citeriori\" od \"Orientali\") composte da 3 pievi orientali: Lomaso, Bleggio, Banale; situazione \"de facto\" riconosciuta dal vescovo Giorgio II nel 1451.\nLa principale attivit\u00e0 unitaria delle \"Sette Pievi delle Giudicarie\", oltre a rappresentarsi unitariamente verso le Autorit\u00e0 superiori, cio\u00e8 il (Principe Vescovo di Trento e l'Imperatore del Sacro Romano Impero \"nationis germanicae\", quest'ultimo poi identificato nell'Imperatore d'Austria) era la suddivisione dell'utilizzo dei pascoli montani e dei boschi, analogamente a quanto avveniva in altre zone del Trentino (ad esempio Magnifica comunit\u00e0 di Fiemme). Nel 1872 le Sette Pievi delle Giudicarie costruirono con un grosso esborso a loro carico la strada diretta di collegamento da Tione a Trento, che prima non esisteva, il collegamento diretto essendo prima con Riva del Garda attraverso il passo del Durone ed il passo di Ballino e da Riva del Garda verso Mori e quindi verso Rovereto e poi verso Trento.\nNel XVIII secolo lo storico locale Cipriano Gnesotti descrisse l'area situata intorno ai fiumi Sarca e Chiese includendovi \"le sette Chiese principali dette con vocabolo usitato Le Sette Pievi: due sopra il Chiese, e sono Bono e Condino; le altre cinque stanno sulle sponde del fiume Sarca, cio\u00e8 Rendena, Tione, Banale, Bleggio e Lomaso.\" e prosegue affermando che \"Questa unione di Terre e Villaggi viene denominata Giudicaria, ovvero in termine plurale Giudicarie, ... governate dal Vescovo Principe di Trento, il quale si denomina \u201cMarchese delle Giudicarie\u201d.\"\nL'area delle Giudicarie nel corso del XIX secolo fu colpita da numerose inondazioni. Tra queste si ricordano quella del settembre 1882 e del giugno 1883 che causarono alcune vittime.\nGeografia.\nIl territorio \u00e8 diviso in Giudicarie interiori ed esteriori. \nAttualmente le Giudicarie Interiori comprendono:\nle Giudicarie Esteriori comprendono:\nSino alla fine del XIX secolo comprendevano anche i comuni di Ranzo e Margone, ora frazioni del comune di Vallelaghi.\nLe Valli Giudicarie, situate all'estremit\u00e0 sud-occidentale della Provincia di Trento, includono l'alto bacino del fiume Chiese ed il bacino del fiume Sarca. Il punto pi\u00f9 elevato del territorio \u00e8 la Cima Presanella a quota 3.558 m s.l.m.\nLa popolazione di 35.442 abitanti (censimento 2001) pari al 7,44% del totale provinciale (476.442 abitanti). La popolazione media dei 40 Comuni \u00e8 di 886 unit\u00e0, dal comune di Massimeno con 106 abitanti al comune di Storo con 4.554 abitanti e la densit\u00e0 \u00e8 di 30,12 abitanti/km\u00b2. Le Giudicarie sono costituite da un territorio prevalentemente montuoso; la colonizzazione riguarda quasi esclusivamente il fondovalle e le pendici pedemontane.\nEnte istituzionale.\nIn Trentino-Alto Adige le comunit\u00e0 montane sono state sostituite dai comprensori. Il territorio delle Giudicarie \u00e8 stato amministrato dal Comprensorio delle Giudicarie (C8) con sede in Tione di Trento fino al 2010, da quando, con l'istituzione delle Comunit\u00e0 di valle in provincia, il comprensorio \u00e8 stato sostituito dalla Comunit\u00e0 delle Giudicarie."}
{"id": "240738", "revid": "46300", "url": "https://it.wikipedia.org/wiki?curid=240738", "title": "Piazza Santo Stefano (Bologna)", "text": "Piazza Santo Stefano (\"pi\u00e2za San St\u00eaven\" in bolognese, detta anche \"Piazza delle Sette Chiese\") \u00e8 una piazza di Bologna. Si tratta in realt\u00e0 di uno slargo di forma triangolare della via Santo Stefano: infatti la denominazione \"Piazza Santo Stefano\" non compare nello stradario cittadino, per quanto sia comunemente usata dai bolognesi.\nStoria.\nLo slargo su via Santo Stefano era anticamente noto come Trebbo dei Beccadelli, dalla parola \"trebbo\" (riunione) e dal nome della famiglia Beccadelli, che l\u00ec possedeva delle abitazioni. Vi sorgeva una grande quercia, con attorno alberi e sedili dove pare si riunissero i cittadini notabili della citt\u00e0. A seguito della cacciata dei Beccadelli, avvenuta nel pieno delle lotte negli anni '30 del Trecento fra le fazioni guelfe degli Scacchesi (fedeli ai Pepoli) e dei Maltraversi (fedeli ai Gozzadini, fra cui i Beccadelli), la quercia secolare venne abbattuta da un certo ser Polo di mastro Schiavo Bualelli, e le case della famiglia vennero vendute.\nDescrizione.\n\u00c8 uno dei caratteristici scorci del centro storico di Bologna. Provenendo dalle Due Torri il fronte opposto della piazza \u00e8 chiuso dal complesso della Basilica di Santo Stefano, o delle Sette Chiese.\nLa piazza, spesso utilizzata per manifestazioni culturali e concerti, \u00e8 circondata da importanti palazzi. Guardando la Basilica, sulla sinistra abbiamo il complesso dei palazzi Isolani composti dai palazzi gi\u00e0 Lupari e Bolognini, acquistati e uniti in tempi diversi dalla famiglia Isolani. Sulla destra invece si trovano il Palazzo Bolognini Amorini Salina, celebre per il suo fregio con teste in terracotta, e una schiera di case mercantili del XV secolo, appartenute in diversi momenti alle famiglie Beccadelli, poi Bovi e Tacconi. Dal lato sinistro \u00e8 possibile raggiungere Strada Maggiore attraverso il passaggio di Corte Isolani.\nCuriosit\u00e0.\nLa piazza \u00e8 stata il soggetto della canzone \"Piazza Santo Stefano\" del cantante bolognese Cesare Cremonini."}
{"id": "240740", "revid": "123094779", "url": "https://it.wikipedia.org/wiki?curid=240740", "title": "Libreria Babele", "text": "La Libreria Babele di Milano \u00e8 stata una libreria specializzata in opere culturali a tematica omosessuale, lesbica, e transessuale, sotto forma di libri, opere cinematografiche, ed opere grafiche. Faceva parte del fenomeno delle librerie di comunit\u00e0, diffuso negli anni settanta con le librerie delle donne, le librerie operaie, le librerie alternative, eccetera.\nFu fondata dalla rivista gay \"Babilonia\", e nel nome scelto contiene un'allusione sia all'omonima opera di Borges, sia al nome della rivista fondatrice. Il motivo della creazione fu la difficolt\u00e0 incontrata dalle persone LGBT nel rintracciare nelle librerie generaliste le opere a tematica LGBT, particolarmente accentuata nell'epoca precedente all'avvento di Internet e delle vendite di libri online.\nSuccessivamente la \"Libreria Babele\" di Milano \u00e8 diventata un'azienda autonoma, staccandosi dalla rivista \"Babilonia\".\nIn anni successivi la \"Libreria Babele\" di Milano ha aperto anche a Roma una seconda \"Libreria Babele\", che ha mantenuto la medesima specializzazione anche dopo la separazione dalla libreria-madre.\nEntrambe le librerie Babele propongono attivit\u00e0 culturali regolari sotto forma di conferenze, dibattiti, presentazione di autori ed editori.\nAlle attivit\u00e0 tradizionali la Libreria Babele di Milano ha aggiunto nel 2000 l'attivit\u00e0 di galleria d'arte specializzata anch'essa nella tematica LGBT.\nLa libreria di Milano ha cessato le sue attivit\u00e0 il 1\u00ba settembre 2008 per un breve periodo sino al 31 luglio 2009, quando ha ricominciato la propria attivit\u00e0 con un nuovo proprietario in una nuova sede in viale Regina Giovanna.\nAnche il punto di vendita di viale Regina Giovanna \u00e8 stato poi chiuso definitivamente nel 2012. Da allora, \"La Babele GLBT Bookshop &amp; More\" esiste solo come agenzia di vendita online."}
{"id": "240744", "revid": "712828", "url": "https://it.wikipedia.org/wiki?curid=240744", "title": "Shii-Cho", "text": ""}
{"id": "240746", "revid": "1566286", "url": "https://it.wikipedia.org/wiki?curid=240746", "title": "L'intrusa (film 1929)", "text": "L'intrusa (\"The Trespasser\") \u00e8 un film del 1929, diretto da Edmund Goulding, che si misur\u00f2 per la prima volta con il cinema sonoro.\nNel 1937, Goulding riprese la storia, girandone un remake, \"Vivo per il mio amore (That Certain Woman)\" con protagonista Bette Davis.\nTrama.\nUna giovane di umili origini, Marion Donnell, lavora come segretaria presso l'ufficio di un dispotico milionario, John Merrick Senior, e di lei si innamora il figlio, John Merrick chiedendole di sposarla. Tuttavia l'opposizione del suocero e la sua prepotenza spingono la ragazza ad abbandonare i suoi progetti amorosi e a dileguarsi nel nulla senza prima per\u00f2 confidare al vecchio milionario di essere incinta di suo figlio. Grazie ad una inaspettata eredit\u00e0, la donna diventer\u00e0 ricca a sua volta, entrando a far parte di quell'alta societ\u00e0 che le era stata negata, ma viene a scoprire che intanto l'uomo che ella amava si \u00e8 sposato con una donnina avida e senza scrupoli, Catherine Merrick detta \"Flip\", che presto mander\u00e0 in rovina suo marito. Marion si sacrificher\u00e0 per amor suo, rivelandogli l'esistenza di suo figlio, che lascer\u00e0 in sua custodia, insieme ad un cospicuo conto in banca per manterlo.\nProduzione.\nIl film fu prodotto dalla Gloria Productions e venne girato negli studi della United Artists al 7200 del Santa Monica Boulevard a Hollywood.\nDistribuzione.\nDistribuito dall'United Artists, il film usc\u00ec in sala l'11 novembre 1929. Incass\u00f2 negli USA 1.241.091 dollari.\nData di uscita.\nIMDb\nAlias"}
{"id": "240747", "revid": "767487", "url": "https://it.wikipedia.org/wiki?curid=240747", "title": "L'intrusa (film 1956)", "text": "L'intrusa \u00e8 un film del 1956 diretto da Raffaello Matarazzo.\nIl film \u00e8 tratto dal dramma \"La moglie del dottore\" (e questo \u00e8 stato il titolo provvisorio di lavorazione del film) di Silvio Zambaldi rappresentato in teatro da diverse compagnie.\nTrama.\nIl medico Carlo Conti, provato dal fatto che la sua fidanzata \u00e8 appena morta, si trasferisce per lavoro in un piccolo centro sul mare. Qui salva una ragazza che ha tentato il suicidio avvelenandosi: la giovane si chiama Luisa Marcelli e fa l'insegnante.\nLa profonda depressione di Luisa \u00e8 stata causata dalla storia d'amore con il giovane ingegnere Alberto Serpieri, che l'ha abbandonata dopo averla \"disonorata\". La ragazza \u00e8 rimasta incinta ma la gravidanza ha avuto un esito sfortunato con un aborto spontaneo: la ragazza non potr\u00e0 pi\u00f9 avere figli.\nCarlo decide di sposare la giovane pi\u00f9 per tenerezza che per vero amore. Un giorno il medico deve prestare soccorso a una giovane signora incinta che ha subito un incidente d'auto. Il marito della donna accorre: \u00e8 l'ingegner Serpieri ma Carlo, che non ha mai voluto conoscere il nome di chi ha fatto tanto soffrire la sua compagna, non lo sa. Luisa vorrebbe cacciare l'uomo che le ha rovinato la vita, abbandonandola e impedendole di avere figli, ma non lo fa per l'intercessione di don Peppino, il parroco, e per le dichiarazioni di sincero pentimento del Serpieri. Nascono dissapori tra Luisa e Carlo ma il tutto si risolve con la riconciliazione, la scoperta di un'intesa pi\u00f9 profonda e la partenza per un lungo viaggio.\nDistribuzione.\nIl film venne distribuito nelle sale cinematografiche italiane il 18 maggio del 1956.\nManifesti e locandine.\nLa realizzazione dei manifesti per l'Italia fu affidata al pittore cartellonista Anselmo Ballester.\nBibliografia.\nIl soggetto del film \u00e8 stato tratto dal dramma di Zambaldi pubblicato dall'editore Treves:"}
{"id": "240748", "revid": "767487", "url": "https://it.wikipedia.org/wiki?curid=240748", "title": "Liol\u00e0 (film)", "text": "Liol\u00e0 \u00e8 un film del 1963 diretto da Alessandro Blasetti, tratto dall'omonima commedia di Luigi Pirandello."}
{"id": "240751", "revid": "131358", "url": "https://it.wikipedia.org/wiki?curid=240751", "title": "Dynamo Kiev", "text": ""}
{"id": "240755", "revid": "438678", "url": "https://it.wikipedia.org/wiki?curid=240755", "title": "L'isola del diavolo (film 1929)", "text": "L'isola del diavolo (\"Condemned \") \u00e8 un film del 1929, diretto da Wesley Ruggles. Tratto dal romanzo del 1928 \"Condamned to Devil's Island\" di Blair Niles, narra di un rapinatore che viene condannato ai lavori forzati sull'Isola del Diavolo dove ha sede una famigerata prigione. L\u00ec incontra la moglie di un carceriere, tanto dolce lei quanto brutale lui.\nRonald Colman ricevette una candidatura all'Oscar come migliore attore protagonista per questo film e per \"Bulldog Drummond\".\nTrama.\nVidal, direttore della famigerata colonia penale francese dell'Isola del Diavolo, la governa con pugno di ferro. Al bagno penale, arrivano Michel, un giovane ladro, e Jacques, un pericoloso assassino. Madame Vidal, la bella moglie del direttore, disgustata dalla brutalit\u00e0 di quel mondo, si sente attratta da Michel, che \u00e8 stato comandato come domestico in casa. Vidal, messo in allarme dai pettegolezzi che hanno come soggetto la moglie, minaccia il presunto rivale. La donna cerca di difendere Michel, accusando s\u00e9 stessa: \u00e8 vero che lei lo ama, ma il giovane \u00e8 assolutamente innocente. Il suo intervento non serve a salvarlo dall'essere inviato in isolamento nella temuta isola di San Giuseppe. Avendo scoperto che il marito vuole tornare in Francia, la donna invia un messaggio a Michel attraverso Jacques. Il giovane progetta di fuggire per incontrarsi con la sua amata su un battello. Durante la fuga, Vidal annega e Jacques viene colpito a morte. Michel finisce per arrendersi, ma giura eterna fedelt\u00e0 a Madame Vidal.\nProduzione.\nIl film venne prodotto dalla Samuel Goldwyn Company e fu girato nei Samuel Goldwyn Studios, al 7200 di Santa Monica Boulevard di West Hollywood usando per il sonoro il sistema Movietone.\nDistribuzione.\nDistribuito dall'United Artists, il film usc\u00ec nelle sale cinematografiche statunitensi dopo essere stato presentato in prima a New York il 3 novembre 1929. Il copyright del film, richiesto da Samuel Goldwyn, fu registrato il 1\u00ba dicembre 1929 con il numero LP912. Negli anni trenta, fu distribuito internazionalmente: in Argentina (26 giugno 1931) con il titolo \"Condenado a Isla del Diablo\"; in Svezia (19 febbraio 1932) come \"Mannen som stal k\u00e4rlek...\"; in Portogallo (17 dicembre 1934), con il titolo \"Condenado\"."}
{"id": "240756", "revid": "438678", "url": "https://it.wikipedia.org/wiki?curid=240756", "title": "L'isola del diavolo (film 1940)", "text": "L'isola del diavolo (\"Strange Cargo\") \u00e8 un film del 1940, diretto da Frank Borzage. \u00c8 l'ultimo degli otto film che vedono come protagonisti Joan Crawford e Clark Gable.\nLa sceneggiatura, firmata da Lawrence Hazard e Anita Loos, si basa su \"Not Too Narrow, Not Too Deep\", romanzo di Richard Sale pubblicato a Londra e a New York il 1936.\nTrama.\nUn gruppo di galeotti (al quale si unisce in seguito anche una donna) evade dalla colonia penale di un'isola e cerca di raggiungere il continente. Tra i fuggitivi c'\u00e8 un uomo di nome Cambreau, un misterioso individuo del quale nessuno sapeva nulla prima dell'evasione e che ora pare conoscere in anticipo tutto quello che accadr\u00e0. Lungo il pericoloso tragitto attraverso la foresta e a bordo di una barca a vela, Cambreau induce ciascun evaso a riflettere sul proprio passato criminale e soprattutto sulle azioni che intende commettere lungo la via che dovrebbe condurlo alla libert\u00e0. Alla fine il pi\u00f9 coraggioso e determinato del gruppo, il ladro Andr\u00e9 Verne, comprender\u00e0 che le sole cose importanti sono l'amore della donna che l'ha seguito e l'espiazione in carcere delle proprie colpe.\nProduzione.\nLe riprese del film - prodotto dalla Metro-Goldwyn-Mayer (MGM) - durarono dal 17 ottobre al 28 dicembre 1939, con alcune scene aggiunte girate a met\u00e0 gennaio 1940. Direttore della registrazione fu Douglas Shearer che utilizz\u00f2 per il sonoro il sistema monofonico Western Electric Sound System.\nDistribuzione.\nIl copyright del film, richiesto dalla Loew's Inc., fu registrato il 27 febbraio 1940 con il numero LP9466. Distribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi della Loew's il 1\u00ba marzo 1940."}
{"id": "240757", "revid": "712828", "url": "https://it.wikipedia.org/wiki?curid=240757", "title": "Makashi", "text": ""}
{"id": "240760", "revid": "106456", "url": "https://it.wikipedia.org/wiki?curid=240760", "title": "L'isola del peccato (film 1952)", "text": "L'isola del peccato (\"Saturday Island\") \u00e8 un film del 1952 diretto da Stuart Heisler.\nTrama.\nSeconda guerra mondiale, il tenente Elizabeth Smythe e il caporale Michael Dugan si ritrovano su di un'isola sperduta, dopo che la nave ospedale sulla quale viaggiavano \u00e8 affondata a causa di una mina.\nLa convivenza sembra funzionare almeno fino a quando non precipita un aereo, il cui pilota, William Peck, sopravvissuto ma ferito, viene curato dal tenente scatenando la gelosia del caporale.\nFinalmente vengono tratti in salvo e il pilota capisce che il sentimento per il tenente non \u00e8 vero amore."}
{"id": "240768", "revid": "767487", "url": "https://it.wikipedia.org/wiki?curid=240768", "title": "L'isola del tesoro (film 1934)", "text": "L'isola del tesoro (\"Treasure Island\") \u00e8 un film del 1934, diretto da Victor Fleming e basato sull'omonimo romanzo di Robert Louis Stevenson.\nIl film fu pensato come veicolo per la coppia Jackie Cooper e Wallace Beery, che tanto successo avevano riscosso nel film \"Il campione\" (1931). La trama originaria fu opportunamente rivista e adattata in modo da incentrarsi interamente sul rapporto tra Jim Hawkins e Long John Silver.\nTrama.\nPrima di morire il capitano Bones lascia al giovane Hawkins una mappa e questi parte a bordo della nave Hispaniola per cercare il tesoro cui la carta dovrebbe condurre. Sulla sua strada per\u00f2 si metter\u00e0 il terribile Long John Silver insieme ai suoi feroci pirati.\nProduzione.\nIl film fu prodotto da Hunt Stromberg per la Metro-Goldwyn-Mayer (MGM) (controlled by Loew's Inc.). Venne girato dal 20 marzo 1934 al maggio 1934 in California, utilizzando svariate localit\u00e0: Alameda, Big Sur, Oakland, Point Lobos e l'isola di Santa Catalina. Riprese in esterni vennero girate anche alle Hawaii.\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale cinematografiche USA il 17 agosto 1934 dopo una prima tenuta l'8 agosto 1934."}
{"id": "240775", "revid": "228587", "url": "https://it.wikipedia.org/wiki?curid=240775", "title": "L'isola del tesoro (film 1950)", "text": "L'isola del tesoro \u00e8 un film del 1950 diretto da Byron Haskin. Tratto dall'omonimo romanzo di Robert Louis Stevenson del 1883, \u00e8 il primo film completamente in live-action prodotto dalla Walt Disney Productions, nonch\u00e9 il primo adattamento de \"L'isola del tesoro\" girato a colori. Ha come protagonisti Bobby Driscoll nei panni di Jim Hawkins e Robert Newton in quelli di Long John Silver. Girato in Inghilterra in esterni e ai Denham Film Studios, nel Buckinghamshire, fu distribuito negli Stati Uniti il 30 luglio 1950, ottenendo un buon successo di pubblico e critica.\nTrama.\nNel 1765, sulla costa occidentale dell'Inghilterra, un ragazzino di nome Jim Hawkins vive con la madre nella piccoola locanda campagna che gestiscono. Il capitano William Bones, un ospite malaticcio della locanda, consegna a Jim la mappa di un tesoro dopo che sono venuti a fargli visita due pirati, uno dei quali gli ha dato un biglietto segnato con una macchia nera, e lo manda a cercare aiuto dopo avergli fatto una vaga promessa su una ricompensa. Jim riturna col cavalier Trelawney e il dottor Livesey, ma trova Bones senza vita, e allora mostra la mappa a Trelawney. Trelawney riconosce la mappa come appartenuta al bucaniere capitano Flint e finanzia un viaggio per recuperare il tesoro perduto del pirata. Trelawney ingaggia il capitano Smollett e la sua nave, la \"Hispaniola\", portando con s\u00e9 anche Livesey come medico di bordo e Jim come mozzo.\nPrima della partenza, Trelawney coinvolge Long John Silver, un oste con una gamba sola, che accetta di radunare una ciurma. Silver si lega d'amicizia con Jim e si aggrega alla spedizione come cuoco di bordo. Smollett nutre delle preoccupazioni sulla ciurma, specialmente quando rivela a Trelawney che tutti conoscono lo scopo del loro viaggio.\nSul mare, Silver convince Jim a portargli del rum, che utilizza per far ubriacare il primo ufficiale, il signor Arrow, in modo che cada dalla murata durante una tempesta.\nA Jim accade di sentire per caso il progetto di ammutinamento di Silver e dell'equipaggio, scoprendo che i marinai assunti da Silver costituivano la vecchia ciurma del capitano Flint. Jim rivela il tradimento a Smollett, che gli chiede di rimanere amico di Silver in modo da raccogliere ulteriori informazioni. Dopo aver raggiunto l'isola del tesoro, Silver si offre di rimorchiare la nave verso un approdo pi\u00f9 sicuro, usando due delle lance della nave. Durante l'operazione di traino, uno degli uomini di Silver, Merry, guida l'ammutinamento sulla \"Hispaniola\". Smollett, essendo stato avvertito del complotto da Jim, riesce a sfuggire loro con i pochi uomini rimastigli fedeli, e imprigiona gli ammutinati sotto coperta. Silver slega le lance dalla \"Hispaniola\" e sbarca col resto dei suoi uomini, prendendo Jim in ostaggio. Smollett, Trelawney e Livesey sbarcano dopo di loro, lasciando sulla nave due uomini di guardia.\nSull'isola, Jim scappa e incontra Ben Gunn, abbandonato da Flint cinque anni prima. Gunn mostra a Jim la barca che si \u00e8 costruito, poi lo conduce al fortino di Flint, dove si riunisce a Smollett e agli altri. Nel frattempo, Merry sfugge alla prigionia, s'impadronisce della nave e alza il Jolly Roger. Silver torna alla \"Hispaniola\", arma i suoi uomini con moschetti e progetta di prendere il fortino. A corto d'uomini, Silver tenta di parlamentare con Smollett, ma quando le sue proposte vengono respinte, manda i suoi uomini all'attacco. L'assalto al fortino fallisce, ma Silver ferisce Smollett. Anche se la palizzata sembra una protezione sufficiente, Smollett ipotizza che, con la marea mattutina, Silver possa portare la \"Hispaniola\" a portata di cannone e radere al suolo il fortino.\nJim prende la barca di Gunn e taglia la corda dell'ancora della \"Hispaniola\". Il pirata Israel Hands lo scopre e lo insegue nel sartiame. Hands ferisce il braccio di Jim scagliandogli addosso un coltello ma viene ucciso da un colpo partito dalla pistola del ragazzo. La \"Hispaniola\" s'incaglia, Jim abbassa il Jolly Roger e alza l'Union Jack. Rallentato dalla sua ferita, che s'infetta a causa dall'acqua stagnante, gli occorre tutta la notte per tornare alla palizzata, che \u00e8 rimasta impresidiata. All'interno, Jim va in cerca del dottore per curare la sua ferita, ma l'uomo che dorme sotto il soprabito di Livesey \u00e8 Long John Silver. Jim sviene sul posto. Silver trova la mappa su di lui e i suoi uomini si ridestano. Merry vorrebbe Jim morto, ma Silver dichiara che vuole scambiarlo con la mappa, che i suoi uomini credono nelle mani di Smollett. Gli uomini escono per votare, alla maniera dei pirati. Dagli spalti del fortino, mentre chiama Livesey, Silver vede la nave incagliata, con l'Union Jack al vento, e crede che la fazione di Smollett abbia ripreso il controllo della nave. Gli altri pirati danno a Silver la macchia nera, ma questi rifiuta di riconoscere la loro decisione. Irritati, lo lasciano trattare con Livesey, venuto a curare la ferita infetta di Jim, per la mappa.\nSilver tratta segretamente con Livesey per ottenere la clemenza della corte, rivelandogli inavvertitamente che la nave non \u00e8 pi\u00f9 sotto il suo controllo. Livesey accetta solo quando Jim rifiuta di tentare la fuga con lui dal momento che since Silver gli ha salvato la vita chiamando il medico. Livesey se ne va e Silver torna con Jim, sbandierando la mappa per convincere i suoi uomini che la sua trattativa ha avuto successo. I pirati sono pazzi di felicit\u00e0 e ritirano la macchia nera, quindi partono in un'ardua caccia al tesoro. Quando finalmente giungono al punto dove si suppone che il tesoro \u2014 valutato in 700 000 sterline \u2014 sia sepolto, vi scoprono invece una buca completamente vuota tranne che per una ghinea. I pirati si rivoltano contro Silver, che riesce a uccidere tre di loro prima che gli uomini di Smollett compaiono per sbaragliare gli altri. Salutando Silver, Gunn rivela che ha dissepolto il tesoro di Flint e l'ha nascosto in una grotta. \nSebbene abbia tenuto fede alla sua parte dell'accordo, il capitano Smollett vuole ancora riportare Silver in Inghilterra per processarlo per l'ammutinamento. Hawkins, Trelawney e altri due portano Silver sulla \"Hispaniola\" tramite una barca a remi caricata con alcuni scrigni del tesoro. Silver agguanta la pistola di Jim e costringe Trelawney e gli altri a scendere dalla barca, ma fa stare Jim con lui per guidarlo fuori dall'insenatura. Jim, invece, lo fa arenare su un banco di sabbia, e Silver gli ordina, sotto la minaccia della pistola, di spingere la barca per disincagliarla, ma Jim rifiuta coraggiosamente. Silver non se la sente di dar seguito alla sua minaccia di sparare e getta la pistola nell'acqua, cercando da s\u00e9 di spingere la barca. Vedendo gli sforzi di Silver, Jim lo aiuta, dandogli un esitante addio mentre Silver se ne va via a forza di remi con parte del tesoro e gli ricambia l'addio.\nProduzione.\nLe scene in esterni furono girate in Cornovaglia (fiume Fal, Falmouth, Carrick Roads, Gull Rick e fiume Helford), Devon (scene sugli scogli), Bristol (pontile), e Iver Heath nel Buckinghamshire. Gli interni furono filmati ai Denham Film Studios di Denham nel Buckinghamshire.\nDistribuzione.\nL'anteprima mondiale del film ebbe luogo a Londra il 22 giugno 1950; lfu poi distribuito nelle sale statunitensi dal 30 luglio dello stesso anno. In Italia usc\u00ec l'8 marzo 1951.\nNel 1975 usc\u00ec di nuovo nei cinema americani. A tale scopo, dovette essere visionato dalla MPAA per ricevere una classificazione, che fu \"Parental Guidance\" (PG). All'epoca, la linea della Disney (che sarebbe durata ancora quattro anni) era che tutti i suoi film dovessero essere classificati come \"G\", cos\u00ec furono apportati dei tagli per farlo ricadere nella categoria \"G\", per 9 minuti complessivi, cosa che port\u00f2 la durata a 87 minuti. Le scene tagliate furono reintegrate nelle edizioni per lo \"home video\" a partire dagli anni Novanta, mentre le prime edizioni VHS e laser disc riportavano ancora la versione di 87 minuti.\n\u00c8 disponibile per lo \"streaming\" su Disney+ da quando il servizio \u00e8 stato lanciato, il 12 novembre 2019.\nAccoglienza.\nIncassi.\nIl film incass\u00f2 in tutto il mondo l'equivalente di 4 100 000 dollari, dei quali 2 100 000 tra Stati Uniti e Canada, da un budget iniziale di 1 800 000 dollari\nFu il sesto film pi\u00f9 popolare al botteghino britannico nel 1950.\nCritica.\nLe recensioni dei critici furono per lo pi\u00f9 positive. Thomas M. Pryor del \"New York Times\" defin\u00ec \"un intrattenimento magnifico e glorioso\" che \"cattura il vero spirito del romanzo.\" \"Variety\" lod\u00f2 il film per le sue \"sontuose\" ambientazioni e per l'interpretazione di Newton, \"un oggettivo \"tour de force\"\". Sonia Stein del \"Washington Post\" scrisse che il film era \"come uno scrigno di un tesoro di pietre preziose,\" con \"una parte della pi\u00f9 bella fotografia a colori mai scattata\". \"Harrison's Reports\" lo defin\u00ec \"un melodramma avventuroso di prim'ordine che appassioner\u00e0 in egual misura grandi e piccini,\" mentre Philip Hamburger del \"New Yorker\" lo defin\u00ec \"assolutamente di prima categoria [...] montato in Technicolor with con cura talmente meticulosa e immaginosa che ho avuto la sensazione, durante tutta la visione, di guardare una bella edizione illustrata del libro che prendeva vita.\" \"The Monthly Film Bulletin\" fu tuttavia meno positivo definendo i valori della produzione \"funzionali pi\u00f9 che immaginosi\" e trovando che Driscoll non potesse non essere preso \"in questo contesto, per un americano del XX secolo\".\nSequel.\nNel 1954, Newton vest\u00ec di nuovo i panni di Long John Silver in un sequel non Disney di produzione australiana diretto ancora da Haskin, \"Long John Silver\" , e in una serie televisiva, \"The Adventures of Long John Silver\" (girata nel 1954-55), anch'essa girata ai Pagewood Studios di Sydney, ancor prima che l'Australia avesse una propria televisione.\nOpere derivate.\nUn adattamento a fumetti fu pubblicato sul numero 624 dell'aprile 1955 della testata \"Four Color Comics\" della Dell."}
{"id": "240784", "revid": "438678", "url": "https://it.wikipedia.org/wiki?curid=240784", "title": "L'isola misteriosa (film 1929)", "text": "L'isola misteriosa (\"The Mysterious Island\") \u00e8 un film del 1929, diretto da Benjamin Christensen, Lucien Hubbard e Maurice Tourneur.\nLa storia del conte Dakkar e delle sue avventure sottomarine \u00e8 un prequel di \"Ventimila leghe sotto i mari\" tranne che per il fatto che il protagonista muore alla fine del film.\nTrama.\nIl conte Dakkar ha costruito una societ\u00e0 utopica su di un'isola di cui non si conosceva l'esistenza. Ma il suo nemico, il Barone Falon, li scopre e invade l'isola. Il conte Dakkar prende la fuga a bordo di un sottomarino da lui costruito insieme ad alcuni suoi compagni. In fondo all'oceano, gli avventurieri non solo troveranno creature e piante di ogni specie, sconosciute e fantastiche, ma dovranno anche difendersi da loro.\nProduzione.\nIl film fu prodotto dalla MGM con un budget di 1.300.000 dollari in versione muta, poi sonorizzata con il Western Electric System. Era stato pensato come il primo lungometraggio della Metro a colori, girato con il sistema Technicolor 2 strip.\nLa produzione della pellicola, iniziata nel 1926, si interruppe diverse volte prima che si potesse completare il film. Sorsero numerosi problemi, tra cui l'avvento del sonoro che prima rallent\u00f2 la lavorazione per poi arrivare addirittura a bloccarla. Il film, infatti, venne distribuito appena tre anni dopo il primo ciak. Le scene girata da Maurice Tourneur e da Benjamin Christensen nel 1927 furono incorporate nella versione finale del 1929.\nLa protagonista femminile era l'attrice Jacqueline Gadsden che in questo film venne accreditata come Jane Daly.\nDistribuzione.\nIl film fa parte del catalogo della Turner Library in una versione di 93 minuti."}
{"id": "240796", "revid": "438678", "url": "https://it.wikipedia.org/wiki?curid=240796", "title": "L'isola misteriosa (film 1961)", "text": "L'isola misteriosa \u00e8 un film del 1961, diretto da Cy Endfield, ispirato all'omonimo romanzo di Jules Verne.\nTrama.\nDurante la Guerra civile americana alcuni soldati dell'Union Army fuggono via a bordo di una mongolfiera, ma una violenta tempesta li spinge alla deriva. Approdati su un'isola, che all'apparenza sembra deserta, i nostri eroi scopriranno pian piano le fantastiche creature che la popolano.\nNon molto tempo dopo un altro uomo raggiunge l'isola: si tratta del Capitano Nemo, il proprietario di un gigantesco sottomarino chiamato \"Nautilus\"."}
{"id": "240797", "revid": "438678", "url": "https://it.wikipedia.org/wiki?curid=240797", "title": "Lo sciopero delle mogli (film 1931)", "text": "Lo sciopero delle mogli (\"Politics\") \u00e8 un film del 1931, diretto da Charles Reisner."}
{"id": "240800", "revid": "767487", "url": "https://it.wikipedia.org/wiki?curid=240800", "title": "Lo sciopero delle mogli (film 1955)", "text": "Lo sciopero delle mogli (\"The Second Greatest Sex\") \u00e8 un film del 1955 diretto da George Marshall."}
{"id": "240805", "revid": "767487", "url": "https://it.wikipedia.org/wiki?curid=240805", "title": "Lo scippo (film 1965)", "text": "Lo scippo \u00e8 un film del 1965 diretto da Nando Cicero."}
{"id": "240810", "revid": "6923", "url": "https://it.wikipedia.org/wiki?curid=240810", "title": "Lo scippo (film 2001)", "text": "Lo scippo \u00e8 un film del 2001 diretto da Massimo De Pascale.\nProdotto da Suburbia multimedia con la partecipazione di Tele+.\nTrama.\nLa storia d'amore tra Max e Jo: un viaggio iniziatico che \u00e8 anche un pretesto per descrivere un ambiente in cui si muovono travestiti, puttane e rapitori, con i loro drammi e i loro amori. I protagonisti vivono con distacco la quotidianit\u00e0, fatta di furti, prostituzione e gioco, come due personaggi di una fiaba finiti per errore in un documentario di cronaca.\nDistribuzione.\nNel 2001 fu presentato al 19\u00ba Torino film festival nella sezione \"Orizzonte Europa 2001\".\nNei cinema il film debutta il 19 ottobre 2002.\nDistribuito nei circuiti di cinema indipendente.\nCollegamenti esterni.\nhttps://www.youtube.com/watch?v=Y5iHQc2BRT8"}
{"id": "240813", "revid": "767487", "url": "https://it.wikipedia.org/wiki?curid=240813", "title": "Lo scoiattolo (film 1921)", "text": "Lo scoiattolo (\"Die Bergkatze\") \u00e8 un film del 1921 diretto da Ernst Lubitsch.\n\"Die Bergkatze\", letteralmente \"gatto della montagna\", \u00e8 stato il primo grande flop commerciale del regista, che al contrario amava molto la sua opera. Il film \u00e8 una satira della vita militare dai toni farseschi che venne recepita malamente dal pubblico tedesco, reduce da poco dalla sconfitta della prima guerra mondiale.\nTrama.\nIl tenente Alexis, viveur e donnaiolo, viene spedito per punizione alla fortezza di Tossenstein. La notizia mette in agitazione tutta la popolazione femminile della citt\u00e0 che si raccoglie per salutare il beneamato tenente in partenza. Finalmente la slitta riesce a fendere la folla convenuta e il cocchiere parte. Nel frattempo, nei pressi della fortezza, un gruppo di briganti \u00e8 intento alle solite faccende mattutine: quella che li mette in squadra \u00e8 la figlia del capo, la bella Rischka, che non esita a bacchettarli con frustini improvvisati. A un tratto, dalla neve compare Alexis, caduto a causa di un sobbalzo senza che il cocchiere si sia reso conto di nulla. Rischka, davanti ai ricchi abiti del tenente, gli chiede di spogliarsi e lei li incamera tutti, lasciandolo in mutandoni. Affascinata dal militare, non cerca per\u00f2 di trattenerlo e Alexis pu\u00f2 andarsene dall'accampamento, guadagnando la strada verso il forte. L\u00ec, il comandante sta intanto organizzando una squadra che vada alla ricerca del disperso. Quando la pattuglia incrocia Alexis che \u00e8 arrivato da solo al forte, lo arresta e lo porta davanti al comandante. Questi gli fa grandi feste, lasciando allibiti gli uomini che, in mutande, non avevano riconosciuto il superiore. Anche la figlia e la moglie del comandante spiano incuriosite il nuovo venuto che, scapolo, si propone come un oggetto interessante per una madre che vuole accasare la figlia. Durante una festa al forte, capitanati da Rischka che non riesce a dimenticare Alexis, i banditi vi si imbucano, travestiti con alcune divise trovate mentre stavano saccheggiando gli appartamenti degli ufficiali. Anche Rischka indossa l'abito di Lilli, ormai fidanzata ad Alexis. Mentre balla con il comandante che la corteggia, \u00e8 vista da Alexis: i due si chiudono in una stanza, attratti uno dall'altra. Ma Alexis \u00e8 vinto dal dovere e va a chiamare rinforzi al fine di arrestare la banditessa, chiudendola a chiave nella saletta. Lilli, gelosa, li ha spiati e ora apre la porta. Rischka ne approfitta, scappa dalla stanza e la richiude alle sue spalle: quando Alexis ritorna -sorpreso- trova dentro Lilli. Rischka non riesce a dimenticare l'uomo di cui si \u00e8 innamorata e lo sogna continuamente. Suo padre, incuriosito dal sonno agitato della figlia, intuisce che ormai \u00e8 ora che la ragazza si sposi. Cos\u00ec tutta la banda viene riunita per decidere chi sar\u00e0 il futuro marito di Rischka. Quando questa per\u00f2 minacciosamente chiede: \"Chi \u00e8 che vuole sposarmi?\", scappano tutti, intimoriti dal suo tono. Tutti meno uno, che alza un dito e dichiara di volerlo. Rischka allora lo aggredisce: ma il ragazzo reagisce, la butta a terra e comincia a trascinarla sulla neve. Quando si fermano, Rischka \u00e8 conquistata e comincia a baciarlo. Le nozze sono decise: mentre al forte si tengono quelle di Lilli e di Alexis, nella neve si tengono quelle dei banditi. Rischka viene ammanettata al suo sposo e i due si recano nella tenda che sar\u00e0 la loro casa. Ma Rischka ha un ripensamento, ricorda Alexis e comincia a sospirare. Il marito si rende conto della tristezza della moglie, prende dalla saccoccia le chiavi delle manette e la libera. Rischka si avvia verso il forte, proprio mentre Alexis scappa via da l\u00ec per incamminarsi verso la montagna. Scivolando gi\u00f9 da una discesa, il tenente cade letteralmente in braccio a Rischka: i due si riconoscono e cominciano a baciarsi e ad abbracciarsi. Il militare porta la bella selvaggia nei suoi appartamenti, organizzando la serata e una bella cena. Rischka per\u00f2 considera gli agi della vita civile come un disturbo: si siede e spacca una sedia, non usa i bicchieri bevendo a garganella dalla bottiglia, spara a un orologio importuno che rumoreggia con il suo tic tac, scompiglia i capelli perfettamente lisciati di Alexis che non gradisce. Incontra, mentre Alexis si \u00e8 ritirato per mettersi a proprio agio, in vestaglia e profumi, la povera Lilli che \u00e8 stata abbandonata: Rischka capisce che quello non \u00e8 il suo posto e si comporta ancora pi\u00f9 da selvaggia per disamorare Alexis. Quando lei se ne va, il tenente trovatosi Lilli davanti, le chiede: \"Dove diavolo eri andata a finire?\" e se la porta via. Rishka torna dai suoi: sulla neve, a terra, davanti alla tenda, un rivolino strano sembra provenire dall'interno: sono le lacrime di suo marito, che non ha fatto altro che piangere tutto il tempo a provocare quel piccolo fiume. Intenerita, Rischka gli si siede accanto e lo bacia.\nProduzione.\nIl film fu prodotto dalla Projektions-AG Union (PAGU). Venne girato a Kreuzeck, nei pressi di Garmisch in Baviera, e all'Ufa-Atelier, di Berlino a Tempelhof.\nDistribuzione.\nDistribuito dall'Universum Film (UFA), il film fu presentato in prima il 14 aprile 1921.\nIl film \u00e8 stato restaurato nel 2000 per opera della Cineteca di Bologna e pubblicato in DVD in Italia in prima mondiale da Ermitage con una colonna sonora di Marco Dalpane eseguita da Ensemble \"Musica nel buio\"."}
{"id": "240816", "revid": "767487", "url": "https://it.wikipedia.org/wiki?curid=240816", "title": "Lo scoiattolo (film 1981)", "text": "Lo scoiattolo \u00e8 un film del 1981, diretto dal regista Guido Zurli.\nIl film fu girato nel 1979 in Turchia, dove usc\u00ec con il titolo \"M\u00fccevher H\u0131rs\u0131zlar\u0131\", ed \u00e8 l'ultimo interpretato dall'attore Paolo Carlini scomparso dopo la fine delle riprese il 3 novembre 1979."}
{"id": "240817", "revid": "767487", "url": "https://it.wikipedia.org/wiki?curid=240817", "title": "Lo sconosciuto (film 1927)", "text": "Lo sconosciuto (\"The Unknown\") \u00e8 un film del 1927 diretto da Tod Browning.\nStoria d'amore a tinte nere in ambiente circense, avente personaggi e tematiche assai simili al successivo, pi\u00f9 famoso e fortunato, \"Freaks\" dello stesso Browning.\nTrama.\nAlonzo \u00e8 un circense privo di entrambe le braccia che ama segretamente la bella Nanon, sua partner nello spettacolo, a sua volta corteggiata da Malabar, l'uomo forzuto.\nNanon ha una repulsione per le mani degli uomini perci\u00f2 rifugge da Malabar e piuttosto asseconda le attenzioni di Alonzo.\nAlonzo che in effetti ha un'abilit\u00e0 fenomenale con i piedi, in realt\u00e0, ben celate sotto uno stretto corpetto, ha entrambe le braccia. Solo il suo fido Cojo, un nano, sa il suo segreto dietro al quale si cela l'identit\u00e0 di un criminale noto per un'altra stranezza fisica, un doppio pollice.\nIl padrone del circo e padre di Nanon, entrato in conflitto con Alonzo, ne scopre anche il segreto e viene cos\u00ec ucciso dallo stesso. Nanon assiste all'omicidio, ma tutto quello che vede dell'assassino \u00e8 una mano con due pollici.\nIl circo si scioglie e Alonzo volendo conquistare Nanon si fa amputare entrambe le braccia.\nDi ritorno dall'operazione scopre per\u00f2 che Nanon ha superato la sua fobia e ora si lascia felicemente abbracciare dall'uomo forzuto. Alonzo \u00e8 smarrito ma poi escogita un piano per ottenere ci\u00f2 che brama.\nDurante un numero nel quale Malabar ha le braccia legate a due cavalli che corrono in sensi opposti, manomette il marciapiede mobile facendo imbizzarrire gli animali. Nanon accorre per mettere in salvo il suo amato ma Alonzo vistala in pericolo la allontana venendo travolto e ucciso da un cavallo.\nAlonzo ha trovato la morte, Nanon e Malabar si promettono eterno amore.\nCritica.\n\"Lo sconosciuto\" \u00e8 uno dei pi\u00f9 intensi e sottovalutati capolavori del regista Tod Browning (suoi sono anche \"Dracula\" e \"Freaks\"). Joan Crawford raccont\u00f2 sempre di avere imparato di pi\u00f9 del mestiere di attrice lavorando insieme a Chaney in questo film che da chiunque altro durante la sua lunga carriera, e i critici spesso citano l'interpretazione di Chaney come una delle migliori mai catturate su pellicola. Burt Lancaster sosteneva che il ritratto dato da Chaney del personaggio in \"Lo sconosciuto\" era la performance d'attore pi\u00f9 emozionante che avesse mai visto.\nLon Chaney mor\u00ec quarantasettenne nel 1930 subito prima di venire diretto in un film da suo figlio ventiquattrenne Lon Chaney Jr..\nCome nei confronti di \"Freaks\", la critica contemporanea al film, mostr\u00f2 di non apprezzarlo affatto. \"\u00abVisitare la sala delle autopsie di un ospedale sarebbe pi\u00f9 divertente\u00bb\", sentenzi\u00f2 il \"New York Evening Post\", \"\u00abe allo stesso tempo pi\u00f9 istruttivo\u00bb.\" La critica moderna ha completamente rivalutato l'opera, definendola forse la migliore di Browning.\nRestauro.\nPer molti anni il film \u00e8 stato disponibile solo attraverso una copia incompleta in formato 9.5 mm, fino a quando ne fu trovata una copia di qualit\u00e0 superiore in 35 mm nel 1968, preservata nella Cin\u00e9math\u00e8que fran\u00e7aise. Nonostante questo, varie scene della parte iniziale del film sono ancora mancanti, anche se queste non sono essenziali per la comprensione della storia."}
{"id": "240818", "revid": "767487", "url": "https://it.wikipedia.org/wiki?curid=240818", "title": "Lo sconosciuto (film 1978)", "text": "Lo sconosciuto (\"Attention, les enfants regardent\") \u00e8 un film del 1978 diretto da Serge Leroy tratto da un romanzo americano di Laird Koenig e Peter Dixon.\nTrama.\nUn dramma a fosche tinte che vuole mettere in guardia sulle conseguenze terribili di un eccesso di televisione da parte dei ragazzi. Lasciati dai genitori nella grande villa della Costa Azzurra, quattro fratelli (due maschi e due femmine), provocano l'annegamento della governante spagnola restando quasi indifferenti alla scena. Un vagabondo per\u00f2 ha visto tutto e si installa nella villa come un nuovo padrone e prendendo possesso delle molte armi da caccia presenti nell'abitazione. Marl\u00e8ne, la maggiore dei fratelli, divenuta una sorta di \"capo famiglia\" riuscir\u00e0 a liberarsi del nuovo intruso."}
{"id": "240820", "revid": "438678", "url": "https://it.wikipedia.org/wiki?curid=240820", "title": "Lo sguardo che uccide (film 1946)", "text": "Lo sguardo che uccide \u00e8 un film del 1946, diretto dal regista Lew Landers.\nTrama.\nDiijon, un vecchio mago annoiato, rinuncia al numero sullo studio dei poteri della mente. Sua moglie, una volta indipendente, adesso ha difficolt\u00e0 a pagare i conti. Ella quindi spinge il suo cocciuto vecchio marito a riprendere l'attivit\u00e0 di mago, nella quale era considerato grande. Dapprima rifiuta poi, con riluttanza, accetta ad eseguire un numero di ipnotismo in un night club su insistenza della moglie Victoria. Il numero non riesce e DiiJon \u00e8 sbeffeggiato dietro le quinte. Egli \u00e8 convinto che ci\u00f2 sia opera dell'ex amante di Victoria.\nIn seguito Diijion scopre che egli ha davvero il potere del controllo della mente ed inizia a prendersi la rivincita sulla gente che lo faceva sembrare un folle. Egli ipnotizza la sua giovane moglie per farle uccidere l'ex amante. Sfortunatamente per Diijon, tutto andr\u00e0 terribilmente per il peggio.\nIl film si apre con una scena memorabile, descrivendo una donna che sta per essere decapitata con una ghigliottina, che poi si rivela essere invece un uomo."}
{"id": "240823", "revid": "438678", "url": "https://it.wikipedia.org/wiki?curid=240823", "title": "Lo sparviero (film 1933)", "text": "Lo sparviero \u00e8 un film del 1933, diretto dal regista Erle C. Kenton."}
{"id": "240826", "revid": "438678", "url": "https://it.wikipedia.org/wiki?curid=240826", "title": "Lo sparviero (film 1976)", "text": "Lo sparviero (\"L'alpagueur\") \u00e8 un film del 1976 diretto da Philippe Labro.\nIl film, interpretato da Jean-Paul Belmondo, Bruno Cremer, Jean N\u00e9groni e Patrick Fierry, \u00e8 tratto da un soggetto scritto da Philippe Labro, riadattato cinematograficamente dal regista, con la collaborazione di Jacques Lanzmann.\nLa colonna sonora \u00e8 stata composta ed orchestrata dal maestro Michel Colombier e i brani, specialmente quelli dei famosi titoli iniziali, sono stati creati, sovrapponendo strumenti musicali, come il pianoforte, il basso e la batteria.\nTrama.\nUn cacciatore di taglie dall'identit\u00e0 sconosciuta noto col soprannome de lo \"Sparviero\", si mette al servizio della polizia francese come agente segreto, con l'obiettivo di sgominare una banda di criminali, operanti nel campo dell'alcol e della droga.\nDopo aver compiuto al meglio tale missione, il suo capo e l'Ispettore Doumecq gli chiedono di neutralizzare un criminale freddo e spietato, operante in Francia, noto come la \"Iena\". L'unico testimone oculare ad averlo visto, essendo stato momentaneamente una sua pedina, \u00e8 un giovane di nome Costa Valdez, ora in carcere per rapina. \"Lo sparviero\" si far\u00e0 mettere dentro per un tempo indeterminato e, una volta fuggito di prigione con un tranello assieme all'amico, si metter\u00e0 sulle tracce della rimanente banda di criminali che operava nel campo dell'alcol e della droga, nonch\u00e9 su quelle della \"Iena\".\nVersione italiana.\nNella versione italiana del film, i nomi dei personaggi sono stati cambiati: nella versione originale del film lo \"Sparviero\" \u00e8 il soprannome del killer interpretato da Bruno Cr\u00e9mer e Jean-Paul Belmondo \u00e8 invece l'\"Alpagueur\"."}
{"id": "240827", "revid": "767487", "url": "https://it.wikipedia.org/wiki?curid=240827", "title": "Lo spaventapasseri (film 1920)", "text": "Lo spaventapasseri (\"The Scarecrow\") \u00e8 un film del 1920 diretto da Edward F. Cline e Buster Keaton. In Italia il film usc\u00ec con il titolo Saltarello sfortunato\nTrama.\nIl contadino Buster e un altro contadino si contendono la figlia di un contadino. Dopo che Buster viene inseguito dal cane di questo quando in realt\u00e0 l'animale voleva solo fare amicizia, prende la ragazza e la porta via per sposarla, inseguiti dal rivale e dal padre di lei. vengono sposati da un prete che era finito per caso sul mezzo col quale i due stavano fuggendo. Finiti in acqua col mezzo di trasporto, gli innamorati divengono marito e moglie."}
{"id": "240830", "revid": "767487", "url": "https://it.wikipedia.org/wiki?curid=240830", "title": "Lo spaventapasseri (film 1973)", "text": "Lo spaventapasseri (\"Scarecrow\") \u00e8 un film drammatico del 1973 diretto da Jerry Schatzberg, con protagonisti Gene Hackman e Al Pacino. La pellicola \u00e8 stata anche vincitrice del Grand Prix per il miglior film al 26\u00ba Festival di Cannes.\nTrama.\nSu una strada della California Max e Lion si incontrano casualmente mentre fanno l'autostop verso l'est degli Stati Uniti; sono due persone che hanno esperienze e caratteri molto differenti: il primo, di indole rude e litigiosa, \u00e8 appena uscito dal carcere di San Quintino, dopo avere scontato una condanna a 6 anni, e deve raggiungere Pittsburgh dove intende aprire un autolavaggio, mentre il secondo, di carattere sempre allegro e noncurante, \"come gli spaventapasseri che fanno ridere gli uccelli\", \u00e8 appena rientrato dopo essere stato imbarcato per 5 anni e deve raggiungere Detroit per vedere suo figlio.\nDopo avere accettato un passaggio iniziano il viaggio e, lungo la strada, decidono di aprire l'autolavaggio insieme, ma la strada e lunga e la prima sosta \u00e8 a Denver, dove Max incontra una vecchia amica con cui ha una breve relazione e che gli chiede di non andarsene e di aprire l'autolavaggio l\u00ec, ma dopo una rissa in un bar, i due vengono condannati ad una pena di un mese e, durante la detenzione, Lion viene picchiato da un detenuto che cercava di violentarlo, venendo subito dopo \"punito\" da Max. Usciti di prigione, i due proseguono il viaggio.\nLe vicende che si susseguono durante il viaggio e soprattutto la compagnia di Lion sembrano cambiare il carattere di Max, ma una volta arrivati a Detroit, Lion telefona alla ex-moglie e scopre che si \u00e8 sposata da due anni, ma l'odio che lei ha covato negli anni dopo che lui si \u00e8 imbarcato, pur continuando a mandarle periodicamente il denaro per il mantenimento, esplode ed alla richiesta di Lion di potere vedere il figlio almeno per un momento la donna mente rispondendogli che \u00e8 morto, anzi che non \u00e8 mai nato poich\u00e9 lo ha perso a seguito di una caduta.\nUna volta uscito dalla cabina telefonica Lion non riferisce a Max quanto gli ha detto la donna, limitandosi a dire che non vuole recarsi a casa sua per non destabilizzare la nuova famiglia, e gli propone di festeggiare, ma mentre i due si trovano in un parco, Lion perde il controllo e, mentre gioca con alcuni bambini, entra dentro una fontana con uno di loro e Max, attirato dalle grida della madre, riprende il bambino cercando di fare uscire l'amico dall'acqua, ma egli viene preso dalle convulsioni e sviene.\nLion viene trasportato in ospedale, gli viene diagnosticata la schizofrenia e deve essere rinchiuso in un istituto psichiatrico, Max comincia a capire che qualcosa deve essere successo nella telefonata alla ex-moglie, ma nonostante egli cerchi di convincere il medico che intende occuparsi personalmente di lui, non pu\u00f2 fare pi\u00f9 nulla per l'amico, ma recatosi alla stazione per prendere il treno per Pittsburgh, compra un biglietto di andata e ritorno, con la probabile intenzione di tornare per non abbandonare Lion al suo destino.\nDistribuzione.\nIl film, distribuito dalla Warner Bros., \u00e8 stato distribuito nelle sale cinematografiche statunitensi a partire dall'11 aprile del 1973 solamente nella citt\u00e0 di New York."}
{"id": "240831", "revid": "767487", "url": "https://it.wikipedia.org/wiki?curid=240831", "title": "Lo specchio (film 1975)", "text": "Lo specchio () \u00e8 un film del 1975 diretto da Andrej Tarkovskij.\nTrama.\nAleksej, un uomo in fin di vita, rivede la sua vita passata e, in un disordine apparente, rivive i suoi ricordi, rievocando due vicende familiari analoghe, complementari e che spesso si intersecano: la propria infanzia con la madre e la sorellina, dopo che il padre li aveva lasciati, e se stesso adulto che si \u00e8 separato dalla moglie e dal figlio.\nContenuti.\nL'infanzia del protagonista \u00e8 privilegiata nelle scene \u201cperch\u00e9 [nell'infanzia] tutto \u00e8 davanti a me e tutto \u00e8 ancora possibile\u201d.\nMargarita Terechova impersona la madre e la moglie Natal'ja, suscitando sentimenti contrastanti nello spettatore e inducendolo a identificare le due figure. Anche la vera madre di Tarkovskij (Marija Vi\u0161njakova Tarkovskaja) compare nelle scene finali del film.\nColonna sonora.\nI brani non originali presenti nel film sono:"}
{"id": "240832", "revid": "767487", "url": "https://it.wikipedia.org/wiki?curid=240832", "title": "Lo specchio (film 1997)", "text": "Lo specchio \u00e8 un film del 1997, diretto dal regista Jafar Panahi.\nTrama.\nPer la prima volta da quando va a scuola la piccola Mina alla fine delle lezioni non trova ad attenderla la madre, che l'aveva sempre riaccompagnata a casa. Decide allora di avviarsi da sola e sale su un bus, ma non \u00e8 quello giusto...\nIn realt\u00e0 la storia di Mina \u00e8 una finzione nella finzione: la bambina \u00e8 infatti un'attrice che \u00e8 stata scelta per sostenere proprio il ruolo di una scolaretta. A un certo punto per\u00f2 si rifiuter\u00e0 di proseguire, abbandonando cos\u00ec la produzione."}
{"id": "240833", "revid": "438678", "url": "https://it.wikipedia.org/wiki?curid=240833", "title": "Lo specchio della vita (film 1934)", "text": "\"Lo specchio della vita (Imitation of Life)\" \u00e8 un film del 1934 diretto da John M. Stahl. La sceneggiatura si basa sul romanzo \"Imitation of Life\" di Fannie Hurst, pubblicato a New York nel 1933.\nNel 2005, il film \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 2015, nella lista del National Film Registry \u00e8 stato inserito anche il remake \"Lo specchio della vita\", film del 1959 diretto da Douglas Sirk e interpretato da Lana Turner.\nProduzione.\nProdotto dall'Universal Pictures sotto la dizione \"A John M. Stahl Production\", il film ebbe dei problemi di censura gi\u00e0 in fase di produzione: la Association of Motion Picture Producers (AMPP) era riluttante ad approvare il soggetto che trattava dei rapporti, anche sessuali, tra bianchi e neri e dove appariva anche un episodio di tentato linciaggio. Un argomento che, secondo l'AMPP, non solo violava il codice di produzione ma era anche pericoloso. Dopo un incontro con il produttore Carl Laemmle, Jr. e Harry H. Zehner, venne suggerito che il personaggio della ragazza apparentemente bianca ma di madre nera non fosse frutto di meticciato, bens\u00ec che il colore della sua pelle fosse dovuto a un fatto naturale, un caso raro ma scientificamente possibile, eliminando in tal modo implicazioni di mescolanze sessuali tra bianchi e neri che potevano offendere non solo il pubblico del Sud, dove venivano pubblicamente condannate, ma quello di qualsiasi altro luogo.\nLa sceneggiatura \u00e8 firmata da William Hurlbut; non accreditati, vi misero mano diversi sceneggiatori: Preston Sturges, Finley Peter Dunne, Walter Ferris, Bianca Gilchrist, Victor Heerman, Sarah Y. Mason, Samuel Ornitz, Arthur Richman.\nDistribuzione.\nIl copyright del film, richiesto dall'Universal Pictures Corp., fu registrato il 22 novembre 1934 con il numero LP5115.\nDistribuito dalla Universal Pictures, il film usc\u00ec nelle sale statunitensi 26 novembre 1934 dopo essere presentato in Giappone nell'ottobre 1934.\nPremi e riconoscimenti.\nIl film ottenne tre candidature agli Oscar: per il miglior film (che quell'anno fu vinto da \"Accadde una notte\"), per il migliore aiuto regista a Scott Beal, per il miglior sonoro a Theodore Soderberg e all'Universal Studio Sound Department."}
{"id": "240834", "revid": "438678", "url": "https://it.wikipedia.org/wiki?curid=240834", "title": "Lo specchio della vita (film 1959)", "text": "Lo specchio della vita (\"Imitation of Life\") \u00e8 un film del 1959 diretto da Douglas Sirk.\n\u00c8 il \"remake\" del film \"Lo specchio della vita\" (\"Imitation of Life\") di John M. Stahl (1934). Il film, nel 2015, \u00e8 stato scelto per la conservazione nel National Film Registry della Biblioteca del Congresso.\nTrama.\nDurante una gita al mare, Lora Meredith perde di vista sua figlia Susie di sei anni. Grazie all'aiuto del fotografo Steve Archer, la ritrova assieme a Sarah Jane, un'altra bambina di otto anni, mentre gioca tranquilla sulla sabbia. Lora ha un'opportunit\u00e0 di lavorare in pubblicit\u00e0, ma non sa a chi affidare la figlia. La soluzione le viene offerta da Annie Johnson, la donna di colore madre di Sarah Jane che, con stupore di Lora \u00e8 chiara di carnagione. Lora accetta l'offerta di Annie e la assume come governante. Quello che doveva essere un rapporto di convenienza si trasforma subito in una collaborazione di lavoro e un'amicizia ricambiata.\nSteve si fa nuovamente vivo con Lora, con il pretesto di portare delle foto che aveva promesso alle bambine, e comincia a corteggiarla. Lora gli racconta di essere vedova e di avere come aspirazione quella di recitare in teatro, ma respinge gli approcci del fotografo.\nLa donna incontra poi Loomis, un agente teatrale che le fa capire che, per poter ottenere dei ruoli come attrice, deve assecondare le avances di uomini molto influenti che le presenter\u00e0. Intanto le bambine crescono e vanno insieme a scuola. Un giorno Annie si reca a scuola della figlia per portarle un ombrello, ma la bambina \u00e8 visibilmente seccata perch\u00e9 si vergogna del colore della pelle della madre. Di l\u00ec a poco arriva per Lora la prima scrittura importante: diventa protagonista di una commedia che viene replicata con successo e il suo nome incomincia a circolare tra la gente che conta.\nDopo molti anni, Lora riceve inaspettatamente una visita in camerino: \u00e8 di nuovo Steve che le confessa di non averla mai dimenticata, e resta sorpreso di trovare cresciute le due ragazze. Anche questa volta Lora non \u00e8 sicura dei suoi sentimenti, e di l\u00ec a poco deve partire per girare un film in Italia. Sarah Jane, nel frattempo, frequenta la scuola pubblica e fa di tutto per nascondere le proprie origini. Una sera chiede al suo ragazzo di scappare con lei, ma questi, venuto a sapere che ha una madre di colore, la picchia e l'abbandona. Susie, ormai sedicenne, durante l'assenza della madre frequenta Steve e s'innamora di lui.\nSarah Jane, sentendosi derisa ed evitata da tutti a causa del razzismo strisciante, decide di scappare di casa perch\u00e9 pensa che l'unico modo di riscattarsi sia quello di tenere segrete le sue origini. Questo causa un enorme dolore alla madre che, pur ammalata, continuer\u00e0 a cercarla finch\u00e9 non la ritrova in un night, dove lavora come ballerina. Annie desidera stringere sua figlia un'ultima volta fra le braccia, ma si scontra ancora una volta con la sua vergogna e decide di assecondarla, dicendo alle colleghe di lavoro di essere stata la sua governante.\nFinalmente Lora decide di accettare la corte di Steve, che nel frattempo ha avuto successo come fotografo, ma accorgendosi che anche Susie \u00e8 infatuata di lui, decide di tirarsi indietro a favore della figlia, come per risarcirla di tutti gli anni in cui le \u00e8 stata lontana e l'ha trascurata. In questo caso \u00e8 la figlia che rinfaccia alla madre tutte le manchevolezze, e il fatto di sacrificarsi \"facendo l'attrice\" acuisce il risentimento.\nTutte queste tensioni vengono spazzate dalla morte di Annie: improvvisamente ci si accorge di quanto era indispensabile la sua discreta presenza. Il film termina con un grandioso funerale con coro gospel e la celebre cantante Mahalia Jackson che impersona se stessa cantando \"Troubles of the World\". Le ultime scene mostrano Sarah Jane che, amaramente pentita, mostra la sua disperazione e il suo rimorso per il trattamento che aveva riservato alla madre.\nProduzione.\nIl film fu prodotto dalla Universal International Pictures (UI). Le riprese, girate in interni nei Warner Bros. Studios, durarono dal 5 agosto ai primi di ottobre del 1958.\nDistribuzione.\nIl copyright del film, richiesto dalla Universal Pictures Co., fu registrato il 24 giugno 1959 con il numero LP14526.\nDistribuito dalla Universal Pictures, il film venne presentato in prima mondiale a Chicago il 17 marzo 1959; il 20 marzo, fu proiettato a Chicago e il 17 aprile a New York. Nel corso del 1959, usc\u00ec anche nel Regno Unito (10 maggio); in Giappone, il 26 maggio; in Irlanda il 26 giugno; in Argentina il 6 agosto; nella Germania Ovest il 26 agosto; in Finlandia, il 28 agosto; in Austria, in ottobre; in Francia, il 2 ottobre; in Svezia, il 5 ottobre; in Danimarca, l'11 ottobre.\n\u00c8 l'ultimo film hollywoodiano del regista Douglas Sirk ed \u00e8 quello di maggior successo sia di pubblico sia di critica. In seguito questo film \u00e8 diventato un cult movie del genere \"m\u00e9lo\".\nLana Turner diceva che Sirk in questo film era riuscito a farla sentire un'attrice e non solo una bella donna, e in effetti la sua interpretazione in questa pellicola \u00e8 considerata da tutti una delle migliori.\nNel 1959 la pellicola vinse come miglior film ai Laurel Awards, mentre Juanita Moore risult\u00f2 seconda classificata.\nNel 1960 sia Susan Kohner che Juanita Moore ebbero la candidatura agli Oscar come miglior attrice non protagonista, Douglas Sirk venne candidato ai Directors Guild of America come miglior regista, Juanita Moore venne candidata ai Golden Globe come miglior attrice non protagonista, ma il Golden Globe per questa categoria fu vinto da Susan Kohner."}
{"id": "240835", "revid": "767487", "url": "https://it.wikipedia.org/wiki?curid=240835", "title": "Lo straniero (film 1946)", "text": "Lo straniero (\"The Stranger\") \u00e8 un film del 1946 diretto, interpretato e co-sceneggiato da Orson Welles.\nTrama.\nNell'immediato secondo dopoguerra, la Commissione delle Nazioni Unite contro i Crimini di guerra cerca di rintracciare uno dei pi\u00f9 efferati capi dei campi di sterminio nazisti, Franz Kindler, che \u00e8 scomparso senza lasciare tracce (di lui non si trova neppure una fotografia, si sa solo che ha l\"'hobby\" di riparare i meccanismi di grossi orologi). Mr. Wilson, investigatore della Commissione, sotto la propria responsabilit\u00e0 fa liberare Konrad Meinike, uno degli ex collaboratori di Kindler, che \u00e8 in prigione appunto per crimini di guerra. Come previsto, Konrad riprende i contatti con gli ex-compagni nazisti, si dirige in Messico e, pedinato e sorvegliato con discrezione dalla polizia messicana, si reca da un fotografo, legato evidentemente all'Organizzazione che si occupa di aiutare gli ex nazisti ricercati per crimini di guerra. Il fotografo lo indirizza ad Harper, Connecticut (Stati Uniti d'America), ove Kindler vive sotto le mentite spoglie di uno stimato professore di storia, Charles Rankin, e sta per imparentarsi con una delle pi\u00f9 eminenti famiglie della cittadina grazie all'imminente matrimonio con Mary Longstreet, figlia del giudice della Corte Suprema degli Stati Uniti, Adam Longstreet.\nSfuggito al pedinamento di Mr. Wilson, Konrad incontra Rankin ma questi, temendo che Konrad sia stato seguito (come effettivamente \u00e8 avvenuto), lo uccide e ne sotterra il corpo in un boschetto del parco cittadino. Spacciandosi per antiquario (ed appassionato di grossi orologi), Wilson riprende invano le ricerche di Konrad, ma al momento di abbandonare l'impresa, durante un pranzo cui \u00e8 stato invitato dalla famiglia del giudice, sente pronunciare dal professor Rankin la frase \u00ab...ma Carlo Marx non era tedesco, era ebreo...\u00bb. Questo lo convince che il sedicente Charles Rankin \u00e8 in realt\u00e0 proprio il nazista Kindler, che verr\u00e0 smascherato con l'aiuto (inizialmente involontario) della sposa e verr\u00e0 tradito dalla sua passione per i grossi orologi: egli ripara infatti il vecchio orologio del campanile della chiesa, dotato di un meccanismo che allo scoccare delle ore muove un carosello di statue di angeli e fa suonare un \"carillon\"; l'epilogo della vicenda avr\u00e0 come protagonista proprio l'orologio da lui riparato.\nDistribuzione.\nHome video.\nIl film \u00e8 stato distribuito in home video, in Italia, su DVD e Blu Ray:\nAccoglienza.\n In Italia il film, presentato al Festival del Cinema di Venezia nel 1947, viene subito recensito come \u00absemplicemente buono\u00bb da Pietro Bianchi pur giudicando Orson Welles non cos\u00ec potente come in \"Quarto potere\". In ogni caso mentre lo stesso Pietro Bianchi afferma che Welles con questo film ci dona un \u00abracconto memorabile nella sfera del film d'avventure\u00bb confermandosi creatore \u00abdi \"atmosfere\", evocatore di ambienti suggestivi e una grande forza del cinema contemporaneo, altri, come ad esempio Georges Sadoul, che non dedica neanche la scheda critica a questa opera di Welles o Alfonso Canziani seguono la valutazione negativa suggerita dallo stesso regista.\nIl film \u00e8 stato nominato per l'Oscar del 1947 per il miglior soggetto originale."}
{"id": "240836", "revid": "1460200", "url": "https://it.wikipedia.org/wiki?curid=240836", "title": "Lo straniero (film 1967)", "text": "Lo straniero \u00e8 un film diretto da Luchino Visconti, tratto dal romanzo omonimo di Albert Camus.\nTrama.\nArthur Mersault \u00e8 un giovane impiegato che vive la sua vita in modo impassibile e uniforme; perfino la morte inaspettata della madre non gli fa provare alcuna emozione. Il protagonista ha come unica via di fuga dal mondo quotidiano una relazione carnale con la collega Marie e l'amicizia con il malvivente Raymond. Un giorno, invitato in spiaggia dallo stesso Raymond, uccide un uomo senza un motivo razionale e valido. Inizia, cos\u00ec, un lungo processo per capire esattamente il motivo che lo ha spinto a compiere questo gesto.\nProduzione.\nL'idea di trarre un film dal romanzo era stata pensata dallo stesso autore durante gli anni cinquanta. Alla regia si ipotizzava, inizialmente, il nome di Jean Renoir, mentre per il ruolo da protagonista furono considerati i volti di Alain Delon e Tony Curtis. La sceneggiatrice D'Amico sostenne, in una intervista, che l'opera di Visconti fosse riuscita solo parzialmente.\nDistribuzione.\nIl film ha avuto una travagliata distribuzione. Uscito nelle sale cinematografiche, venne edito, successivamente, solo in VHS. Dopodich\u00e9, non \u00e8 stato ristampato in altri formati home video pi\u00f9 recenti.\nLa Cineteca Nazionale restaur\u00f2 la pellicola nel 1999.\nAccoglienza.\nMorando Morandini giudic\u00f2 \"Lo straniero\" come \u00abIl meno riuscito e il pi\u00f9 opaco film di Visconti, che rincorre inutilmente una fedelt\u00e0 illustrativa alla lettera di Camus, impotente a ricrearne lo spirito\u00bb."}
{"id": "240838", "revid": "438678", "url": "https://it.wikipedia.org/wiki?curid=240838", "title": "Lo straniero (film 1991)", "text": "Lo straniero (\"Agantuk\") \u00e8 un film del 1991 diretto da Satyajit Ray.\nTrama.\nQuando Anile riceve una lettera da un uomo, che si dichiara d'esser lo zio, a lungo creduto scomparso, suo marito Subindra si insospettisce. L'uomo professa d'esser Manomohan Mitra e inizia a viver con la famiglia.\nAnila, che inizialmente credeva al nuovo venuto, inizia a sospettare che in realt\u00e0 voglia solo metter le mani sulla casa, approfittando della presunta parentela. Solo il figlio di Manila crede che Manomohan sia suo zio. Subindra inizia a sottoporre il presunto zio ad una serie di test per risolvere il mistero. Ad un certo punto invita un avvocato suo amico per risolvere pacificamente la questione. La visita degenera e l'ospite viene invitato ad andarsene.\nLa mattina dopo l'ospite \u00e8 scomparso e si viene a scoprire che era in realt\u00e0 Manmohan Mitra, nel momento in cui si trova in un remoto villaggio. Anche Mitra stava in realt\u00e0 cercando di accertare l'identit\u00e0 della sua nipote, che gli appare evidente nel momento in cui questa balla con la sua attuale compagna al villaggio. Mitra consegna un foglio alla nipote, che risulter\u00e0 essere la rinuncia alla sua parte della propriet\u00e0."}
{"id": "240840", "revid": "125900419", "url": "https://it.wikipedia.org/wiki?curid=240840", "title": "Lo zoo di vetro (film 1950)", "text": "Lo zoo di vetro (\"The Glass Menagerie\") \u00e8 un film del 1950 diretto da Irving Rapper. Si tratta della prima pellicola tratta da uno dei drammi di Tennessee Williams.\nTrama.\nLaura Wingfield \u00e8 una dolce e graziosa fanciulla claudicante di Saint Louis che collezionando statuette di animali in cristallo tenta di sottrarsi all'oppressione della madre Amanda, abbandonata dal marito. Riuscir\u00e0 a farlo e a vincere la propria timidezza anche grazie all'incontro con Jim O'Connor, un suo ex compagno di liceo nonch\u00e9 collega di lavoro del fratello Tom, compagno di cui lei era segretamente innamorata. Purtroppo ora Jim \u00e8 fidanzato e in procinto di sposarsi, ma Laura \u00e8 comunque felice perch\u00e9 pi\u00f9 sicura di s\u00e9. Amanda e Tom hanno un ultimo violento litigio, e Tom se ne va via, questa volta per sempre. Il suo ultimo pensiero, ora che si trova su una nave nel mezzo dell'oceano, \u00e8 rivolto a sua madre Amanda e a sua sorella Laura.\n\"Remake\".\n1987 - \"Lo zoo di vetro\" (\"The Glass Menagerie\") di Paul Newman."}
{"id": "240841", "revid": "767487", "url": "https://it.wikipedia.org/wiki?curid=240841", "title": "Lo zoo di vetro (film 1987)", "text": "Lo zoo di vetro (\"The Glass Menagerie\") \u00e8 un film del 1987 diretto da Paul Newman. \u00c8 il remake dell'omonima pellicola girata in bianco e nero da Irving Rapper nel 1950.\nTratto dal lavoro teatrale omonimo di Tennessee Williams, \u00e8 stato presentato in concorso al 40\u00ba Festival di Cannes.\nTrama.\nTom Wingfield, dopo anni di vagabondaggi per il mondo, torna a St. Louis nella sua vecchia casa abbandonata e fatiscente dove ha la madre Amanda e la sorella Laura e fra quelle mura inizia a ricordare la sua vita di giovane insoddisfatto. Insofferente alle prediche ossessive della madre, una volta benestante e ammirata, abbandonata dal marito coi due figli piccoli, preoccupata in modo quasi patologico per l'avvenire della figlia, complessata da sempre per il fatto di essere claudicante. La donna, nevrotica, delusa e scoraggiata dagli eventi della sua vita e dalle prospettive per i figli, assilla i ragazzi con sollecitazioni ed osservazioni esasperanti trasformando il suo morboso amore per loro in una vera e propria persecuzione psicologica. Tom, che si diletta a scrivere poesie e a sognare grandi avventure, si ribella a questo suo atteggiamento e ha con lei frequenti litigi che finiscono per\u00f2 sempre con il ragazzo che chiede scusa alla madre. Laura invece si chiude sempre di pi\u00f9 in se stessa e nella sua vita monotona e senza sbocchi: le uniche sue occupazioni sono una collezione di statuette di animali di vetro e l'ascolto di vecchi dischi. La madre, disperata, desidererebbe per lei un uomo che l'amasse e le assicurasse l'avvenire. Quindi chiede risolutamente a Tom, il quale cerca di placare la propria insoddisfazione rifugiandosi per ore al cinema, di presentare un ragazzo alla sorella. Amanda, dal canto suo, oltre a pungolare la figlia a reagire cerca di riallacciare rapporti di amicizia con alcune persone tramite patetiche telefonate che per\u00f2 si risolvono con un nulla fatto. E cos\u00ec Tom una sera invita a cena Jim O'Connor, un suo amico e collega di lavoro nonch\u00e9 ex compagno di liceo di Laura, la quale ne era anche infatuata."}
{"id": "240842", "revid": "287204", "url": "https://it.wikipedia.org/wiki?curid=240842", "title": "Arbutus", "text": "Arbutus \u00e8 un genere di piante della famiglia delle Ericacee che comprende una ventina di specie distribuite nella fascia a clima temperato e subtropicale.\nDescrizione.\nSi tratta di piante arbustive o arboree (di piccola taglia), con foglie semplici, persistenti e coriacee, e fiori a corolla urceolata, riuniti in infiorescenze a grappolo.\nLa corteccia \u00e8 rossastra e fioccosa.\nI frutti sono bacche rosse o gialle, commestibili. Lo sviluppo dei frutti avviene con un ritardo di circa cinque mesi dall'impollinazione, cosicch\u00e9 i fiori compaiono mentre i frutti dell'anno precedente stanno maturando.\nDistribuzione e habitat.\nIl genere cresce nelle regioni a clima caldo e temperato, in particolare nel bacino del Mediterraneo, in Europa occidentale e in America settentrionale.\nTassonomia.\nDella ventina di specie che compongono il genere, le pi\u00f9 note sono:\nRicerche filogenetiche.\nUno studio pubblicato nel 2001, con il quale si analizz\u00f2 l'RNA ribosomiale del genere \"Arbutus\" e di generi ad esso correlati, suggerisce che l\"'Arbutus\" \u00e8 parafiletico e che le specie di \"Arbutus\" del bacino del Mediterraneo sono geneticamente pi\u00f9 vicine ai generi \"Arctostaphylos\", \"Arctous\", \"Comarostaphylis\", \"Ornithostaphylos\" e \"Xylococcus\" piuttosto che alle specie di \"Arbutus\" del Nord America; inoltre, la separazione tra i due gruppi della specie avvenne al passaggio da Paleogene a Neogene.\nEcologia.\nLe specie di \"Arbutus\" sono utilizzate come piante alimentari da alcune specie di Lepidoptera, tra le quali vi \u00e8 la falena Imperatore (\"Pavonia pavonia\").\nImpieghi e simbolismo.\nParecchie specie sono coltivate come piante ornamentali al di fuori dei loro areali naturali, sebbene spesso la coltivazione sia difficile a causa dell'intolleranza verso il disturbo delle radici. L'ibrido \"Arbutus Marina\" si adatta molto pi\u00f9 facilmente e prospera nelle condizioni dei vivai.\nL'albero di \"Arbutus unedo\" fa parte dello stemma (\"El oso y el madro\u00f1o\", l'orso e il corbezzolo) della citt\u00e0 di Madrid, Spagna. Nel centro della citt\u00e0 (Puerta del Sol) si trova una statua rappresentante un orso che mangia frutti del corbezzolo.\nL'immagine appare su molte infrastrutture della citt\u00e0 (ad esempio sui taxi e sui coperchi dei chiusini delle reti fognarie).\nL\"'Arbutus\" era importante per gli abitanti della popolazione dei Salish dell'isola di Vancouver, che utilizzavano la corteccia e le foglie di \"Arbutus\" per produrre medicine in grado di curare raffreddori, problemi allo stomaco e tubercolosi, e fare da base per la produzione di contraccettivi. \nL'albero figurava anche in alcuni miti dei Salish dello stretto..\nI frutti sono eduli, ma hanno un gusto povero, cosicch\u00e9 sono scarsamente consumati. In Portogallo, talvolta il frutto \u00e8 distillato (pi\u00f9 o meno legalmente) per preparare un potente brandy noto come \"medronho\". Anche a Madrid il frutto \u00e8 distillato per preparare il Madro\u00f1o, un liquore dolce e fruttato.\nL\"'Arbutus\" \u00e8 un grande albero da legna combustibile, in quanto la sua legna brucia a lungo e con fiamma molto calda.\nMolti stati del nordovest degli USA (stati del Pacifico) usano il legno di \"A. menziesii\" primariamente come fonte di calore, in quanto quel legno non ha alcun valore nella costruzione di case poich\u00e9 non cresce in lunghe travi rettilinee.\nMitologia.\nSecondo i Salish della costa una forma antropomorfica di resina andava a pescare, ma ritornava a riva prima che diventasse troppo caldo.\nUn giorno si era fatto troppo tardi per ritornare a riva e per il calore si fuse. Quindi parecchi alberi antropomorfi accorsero per prendere la resina: il primo ad arrivare fu il pino di Douglas, che prese la maggior parte della resina, l'abete di Vancouver ricevette una porzione piccola e il madrone non ne ricevette affatto, motivo per cui essi dicono che ancora oggi non ha resina.\nInoltre, secondo le leggende del diluvio universale di parecchie trib\u00f9 nel nordovest, il madrone aiutava la gente a sopravvivere fornendo un punto di ancoraggio in cima a una montagna. Per questa credenza, il popolo Saanich non brucia il madrone tranne che per ringraziarlo di averli salvati."}
{"id": "240843", "revid": "767487", "url": "https://it.wikipedia.org/wiki?curid=240843", "title": "Lohengrin (film 1936)", "text": "Lohengrin \u00e8 un film del 1936, diretto dal regista Nunzio Malasomma."}
{"id": "240844", "revid": "767487", "url": "https://it.wikipedia.org/wiki?curid=240844", "title": "Lohengrin (film 1947)", "text": "Lohengrin \u00e8 un film-opera del 1947, diretto da Max Calandri, tratto dal \"Lohengrin\" di Richard Wagner.\nIncassi.\nIncasso accertato sino a tutto il 31 dicembre 1952 \u00a3 12.500.000\nBibliografia.\nCatalogo Bolaffi del cinema italiano 1945/1955 a cura di Gianni Rondolino."}
{"id": "240845", "revid": "767487", "url": "https://it.wikipedia.org/wiki?curid=240845", "title": "L'ombra (film 1917)", "text": "L'ombra \u00e8 un film del 1917 diretto da Mario Caserini.\nTratto dall'opera teatrale di Dario Niccodemi rappresentata a Milano nel 1916 al Teatro Manzoni con la Compagnia Giannina Chiantoni, Irma Gramatica ed Ernesto Sabatini."}
{"id": "240846", "revid": "767487", "url": "https://it.wikipedia.org/wiki?curid=240846", "title": "L'ombra (film 1920)", "text": "L'ombra \u00e8 un film del 1920 diretto da Roberto Roberti."}
