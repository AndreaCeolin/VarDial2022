{"id": "253915", "revid": "468393", "url": "https://it.wikipedia.org/wiki?curid=253915", "title": "Gian Galeazzo Visconti", "text": "Biografia.\nInfanzia.\nGian Galeazzo Visconti nacque a Pavia il 16 ottobre 1351, figlio primogenito di Galeazzo II e Bianca di Savoia. Nel gennaio del 1356, ancora bambino, fu nominato cavaliere dall'imperatore Carlo IV di Lussemburgo durante la sua visita a Milano. Fin da giovane diede prova di grande sagacia e di speciali attitudini militari. \nMatrimonio.\nAlla fine di novembre del 1360 spos\u00f2 Isabella di Valois, figlia di re Giovanni II di Francia, ottenendo in cambio la contea di Vertus. Questo feudo gli valse il soprannome, tra gli italiani, di \"Conte di Virt\u00f9\". Per questa unione il padre Galeazzo II sbors\u00f2 l'immensa cifra di 500.000 fiorini d'oro. Sar\u00e0 sulla base di questo matrimonio che re Luigi XII di Francia avanzer\u00e0 pretese nei confronti del Ducato di Milano sotto Ludovico il Moro. Isabella mor\u00ec l'11 settembre 1372 dando alla luce il quartogenito Carlo; entrambi furono seppelliti nella Chiesa di San Francesco a Pavia.\nAscesa al potere.\nNel 1378, alla morte del padre, Gian Galeazzo divenne il nuovo Signore di Pavia. Il 5 settembre Gian Galeazzo invi\u00f2 presso papa Urbano VI una Supplica per ottenere la dispensa per il matrimonio tra suo figlio Azzone ed Elisabetta, figlia di Bernab\u00f2. I due si sarebbero sposati una volta raggiunta la debita et\u00e0 e Azzone sarebbe diventato l'unico erede alla Signoria di Milano. Bernab\u00f2 prometteva di appoggiare il nipote nel suo tentativo di ottenere la mano di Maria di Sicilia, figlia di re Federico IV, operazione vista favorevolmente dal papa che sdegnava una donna quale nuovo sovrano dell'isola.\nD'altra parte Galeazzo dovette promettere allo zio che la Signoria di Milano non sarebbe passata ai figli avuti con la nuova consorte. Tuttavia il matrimonio tra Gian Galeazzo e Maria non ebbe mai luogo per l'opposizione dei baroni siciliani appoggiati da Pietro IV d'Aragona. Il 29 agosto, a Pavia, Gian Galeazzo stabil\u00ec una pace con Amedeo VI di Savoia in cambio della cessione del marchesato d'Ivrea e di alcuni feudi in Piemonte, mentre gli giurarono fedelt\u00e0 le citt\u00e0 di Asti e Vercelli. Il 21 novembre la pace si trasform\u00f2 in alleanza.\nNel 1378 nomin\u00f2 Jacopo Dal Verme capitano generale dell'esercito; gli sarebbe stato fedele per i successivi trent'anni. \nNel 1380 assecond\u00f2 Bernab\u00f2 nella lotta contro i veneziani, e nello stesso anno fu nominato vicario imperiale. Spos\u00f2 la figlia di Bernab\u00f2, sua cugina Caterina.\nLa trappola a Bernab\u00f2.\nVedendo minacciate le sue alleanze francesi, Gian Galeazzo mosse risolutamente contro lo zio Bernab\u00f2.\nSecondo il Giovio, la moglie di questi, Regina della Scala, aveva istigato da tempo i suoi figli ad eliminare lo scomodo cugino che aveva ereditato i ricchi domini del padre ma questi, bench\u00e9 se ne fosse accorto, faceva finta di non saperlo. \nIn compenso, Gian Galeazzo prendeva ogni precauzione per evitare di essere eliminato: restrinse il numero dei domestici, ridusse la sua tavola a poche vivande che faceva assaggiare prima di consumare, costitu\u00ec la sua guardia personale di veterani fedeli, non metteva piede fuori dalla porta di un castello se prima non aveva fatto esplorare i dintorni da una squadra di soldati, si mostrava devoto, debole e pusillanime andando a pregare in chiesa con una scorta armata, attirando su di s\u00e9 il disprezzo dei cugini e facendosi sottovalutare dallo zio.\nIl 6 maggio 1385, con la scusa di un pellegrinaggio al santuario di Santa Maria del Monte sopra Varese, si avvi\u00f2 da Pavia a Milano, spingendo Bernab\u00f2 ad accoglierlo fuori dalla Porta Vercellina, presso l'ospedale di Sant\u2019Ambrogio a Milano.\nBernab\u00f2 si rec\u00f2 all'appuntamento su una mula accompagnato solo dai figli Rodolfo e Ludovico e da pochi armati sebbene molti cercassero di dissuaderlo.\nGian Galeazzo arriv\u00f2 accompagnato da 500 lancieri guidati dai fedelissimi Ottone Mandelli, Bernardino da Lonato, Jacopo dal Verme, Ugolotto Biancardo e Giovanni Malaspina.\nBernab\u00f2 e i suoi vennero pertanto facilmente circondati e catturati dagli uomini di Gian Galeazzo mentre, per ingraziarsi il popolo, egli lasciava saccheggiare la C\u00e0 di Can presso la chiesa di San Giovanni in Conca e le residenze dei figli di Bernab\u00f2.\nPromise inoltre l'eliminazione del dazio sul sale e di altre gabelle come quelle sul grano, sul lino e sulle ruote ferrate; le ultime due vennero poi reintrodotte negli anni successivi.\nLe fortezze poste presso ciascuna delle porte principali della citt\u00e0 si arresero con l'eccezione della rocca di Porta Romana che resistette fino al giorno successivo.\nIl Corio afferma che al suo interno furono trovati sei carri pieni d'argento e l'immensa cifra di 700.000 fiorini d'oro.\nIl vecchio tiranno fu rinchiuso nelle segrete del Castello di Porta Giovia per poi essere trasferito il 25 maggio da Gaspare Visconti nel castello di Trezzo sull'Adda dove rimase rinchiuso per sette mesi.\nI figli legittimi Ludovico e Rodolfo furono imprigionati nel castello di San Colombano al Lambro e di l\u00ec a poco la stessa fine tocc\u00f2 agli illegittimi Galeotto e Sagramoro, rinchiusi nel castello di Monza.\nUn altro figlio di Barnab\u00f2, Carlo, abbandonato da tutti, fugg\u00ec insieme alla moglie in diverse citt\u00e0 italiane per poi ritirarsi dai parenti in Baviera.\nPresa Milano, entro il mese di maggio tutte le principali citt\u00e0 della Signoria si arresero a Gian Galeazzo, con l'eccezione della cittadella di Brescia, dove si era rifugiato Gianmastino Visconti, figlio quindicenne di Bernab\u00f2, con l'aiuto dei Gonzaga.\nIn agosto, dopo quasi due mesi d'assedio, il signore di Milano riusc\u00ec a convincerlo a cedere la fortezza in cambio di una pensione di 1.000 fiorini d'oro e il ragazzo si ritir\u00f2 a Venezia.\nSignore di Milano.\nGian Galeazzo tent\u00f2 di giustificare il suo colpo di stato agli occhi delle altre signorie italiane e degli stati esteri facendo passare per illegittima la signoria di Bernab\u00f2, in quanto la carica di vicario imperiale, alla morte di Carlo IV di Lussemburgo, non gli era stata confermata dal nuovo imperatore Venceslao di Lussemburgo.\nIn realt\u00e0 Venceslao aveva legittimato Bernab\u00f2 e in ogni caso sarebbe stato compito dell'imperatore spodestarlo e non del nipote. Addusse inoltre tutte le crudelt\u00e0 e le angherie dello zio, lo accus\u00f2 di aver tentato di assassinarlo insieme a sua madre e di aver cercato di toglierli i feudi e persino di stregoneria.\nBernab\u00f2 mor\u00ec il 19 dicembre tra le braccia di Donnina Porro forse per avvelenamento da una scodella di fagioli avvelenati. Aveva raggiunto i sessantadue anni e aveva signoreggiato per trenta.\nIl Giulini racconta che essendosi accorto di essere stato avvelenato, proruppe in gran pianto e si percosse il petto ripetendo continuamente \"cor contritum et humiliatum Deus non despiciet\", finch\u00e9 spir\u00f2.\nGian Galeazzo tribut\u00f2 solenni funerali allo zio-suocero per non farne un martire. Il giorno dopo il Consiglio dei Novecento offr\u00ec la signoria della citt\u00e0 a Gian Galeazzo.\nCon la morte del tiranno e gran parte dei figli in carcere, Gian Galeazzo aveva eliminato il problema dei dissidi interni alla sua famiglia e governava la pi\u00f9 potente Signoria italiana che si estendeva da Alba a Brescia, dal Ticino a Reggio Emilia.\nIn giugno la moglie Caterina diede la luce alla prima figlia che per\u00f2 mor\u00ec appena undici giorni dopo.\nGian Galeazzo e Caterina fecero allora voto alla Madonna di aggiungere a tutti i loro figli maschi il nome di Maria se gli avesse concesso altri figli.\nIn effetti il 7 settembre 1388 Caterina diede alla luce il primo figlio maschio, Giovanni Maria, futuro duca di Milano.\nAlleanze e Matrimoni.\nNel novembre del 1385 Gian Galeazzo strinse un'alleanza militare con la Firenze, Pisa, Lucca, Siena, Perugia e Bologna per contrastare le compagnie di ventura che imperversavano sull'Italia.\nA tal fine tutte le citt\u00e0 alleate contribuirono a creare una milizia composta da un migliaio di lance e 150 balestrieri cui fu posto come comandante Bartolomeo Sanseverino.\nNel luglio del 1386 stipul\u00f2 un'alleanza decennale con i Carraresi, gli Estensi e i Gonzaga secondo la quale tutti i contraenti si sarebbero impegnati a combattere uniti contro qualsiasi minaccia interna o esterna.\nIn merito ai rapporti diplomatici con la Chiesa, inizialmente non prese posizione n\u00e9 in favore di Urbano VI n\u00e9 dell' Antipapa Clemente VII. Fu per\u00f2 pi\u00f9 vicino alle posizioni dell'antipapa e quando Urbano non gli volle accordare il titolo di re, egli lasci\u00f2 che alcuni cardinali suoi detrattori, in particolare Pileo da Ravenna, congiurassero contro di lui. \nEntro fine anno per\u00f2 si riconcili\u00f2 con il pontefice che gli concesse di provvedere a tutte le dignit\u00e0 e ai benefici ecclasiastici della Signoria di Milano e di poter imporre perfino taglie sui chierici per finanziare il sontuoso matrimonio della figlia Valentina con Luigi I di Valois-Orl\u00e9ans concordato a Parigi nel gennaio del 1387.\nL'accordo prevedeva il versamento da parte del Visconti dell'immensa somma di 400.000 fiorini d'oro e la cessione di Asti, del suo contado e di molti castelli del Piemonte al francese, in cambio la figlia avrebbe avuto la possibilit\u00e0 di succedere al trono di Francia qualora Carlo VI fosse morto senza lasciare eredi maschi.\nLa cifra cre\u00f2 non pochi malumori tra il popolo, costretto a sobbarcarsi le spese, ed ebbe conseguenze disastrose per il Ducato negli anni a venire poich\u00e9 fu il pretesto con cui Luigi XII lo invase nel 1499 ai danni di Ludovico il Moro.\nIl matrimonio, degno di un re, si tenne infine a Melun il 17 agosto 1389.\nEspansione della Signoria.\nLa deposizione degli Scaligeri.\nDopo aver consolidato la Signoria, la sfrenata ambizione di Gian Galeazzo lo port\u00f2 a volerla espandere a danno dei vicini.\nIl 19 aprile 1387 si accord\u00f2 con Francesco da Carrara e con Francesco I Gonzaga contro gli Scaligeri: qualora fossero state prese le citt\u00e0 di Verona e Vicenza, la prima sarebbe rimasta ai milanesi, la seconda ai padovani, inoltre sarebbero stati restituiti ai Gonzaga alcuni castelli che gli erano stati sottratti dai veronesi.\nIl pretesto per aggredire i signori di Verona consisteva nell'aiuto fornito da Antonio della Scala a Gianmastino Visconti e a Carlo Visconti e di aver ostacolato le trattative matrimoniali della figlia Valentina con alcuni nobili tedeschi. \nIl signore di Verona cerc\u00f2 di difendersi ma gi\u00e0 pochi giorni dopo il suo stato fu invaso dall'esercito dei collegati.\nSapendo di non poter resistere a tali forze, Antonio della Scala si appell\u00f2 all'imperatore Venceslao di Lussemburgo che cerc\u00f2 di accomodare una pace con la cessione al Visconti della riviera del Garda.\nGian Galeazzo fece finta di essere interessato alla proposta e temporeggi\u00f2. Nel mentre Antonio Bevilacqua, esule veronese e comandante dell'esercito milanese, si accord\u00f2 con alcuni oppositori dello Scaligero.\nLa notte del 18 ottobre il Bevilacqua si avvicin\u00f2 a Porta San Massimo che gli fu aperta, vi fece entrare i suoi uomini e in breve prese possesso di Verona.\nAntonio della Scala si rifugi\u00f2 in Castelvecchio che per\u00f2 in breve consegn\u00f2 nelle mani dell'ambasciatore imperiale rifugiandosi a Venezia.\nCos\u00ec termin\u00f2 il dominio degli Scaligeri sulla citt\u00e0 di Verona. \nL'ambasciatore imperiale consegn\u00f2 il castello ai Visconti e tre giorni dopo il Bevilacqua ebbe il controllo dei castelli del veronese.\nGian Galeazzo riusc\u00ec a prendere anche Vicenza, facendo in modo che il popolo consegnasse la citt\u00e0 alla moglie Caterina Visconti, che era figlia di Regina della Scala e non ai Carraresi come da accordi.\nIl 31 gennaio 1388 la madre di Gian Galeazzo, Bianca di Savoia mor\u00ec a Pavia e fu sepolta nel monastero di Santa Chiara la Reale.\nLa guerra contro i Carraresi.\nFrancesco I da Carrara, furioso per essere stato gabbato dal Visconti, inizi\u00f2 a querelare il rivale cercando alleanze tra gli altri signori italiani e lo ingiuri\u00f2 di fronte ai suoi ambasciatori.\nGian Galeazzo approfitt\u00f2 delle sue azioni per sfruttarle quale pretesto per muovere guerra anche a lui.\nPrima di procedere con le ostilit\u00e0 il 19 giugno del 1388 si assicur\u00f2 l'alleanza di Amedeo VII di Savoia, Francesco I Gonzaga, Alberto V d'Este, del doge veneziano Antonio Venier e il Patriarcato d'Aquileia a danno dei Carraresi, dimostrando ancora una volta grande abilit\u00e0 diplomatica.\nL'accordo prevedeva la consegna di Treviglio e Ceneda ai veneziani, Este (Italia) e i castelli circostanti ai ferraresi e altre concessioni.\nDue giorni dopo fu pubblicata la sfida ai Carraresi.\nFrancesco I da Carrara, ormai anziano, cedette la signoria al figlio Francesco Novello e decise di abbandonare Padova trincerandosi a Treviso.\nTra la fine di giugno e l'inizio di luglio, l'esercito milanese guidato da Jacopo Dal Verme e quello veneziano invasero il territorio dei Carraresi da ovest e da est.\nFrancesco Novello usc\u00ec dalla citt\u00e0 e pur in inferiorit\u00e0 numerica cerc\u00f2 di fare il possibile per respingere i nemici ma fu infine sconfitto il 3 novembre nella battaglia di Piove di Sacco e costretto a riparare a Padova.\nOrmai in una situazione disperata, cerc\u00f2 di trattare con i veneziani ma questi non gli fecero concessioni.\nIntavol\u00f2 allora trattative con Gian Galeazzo e si giunse ad un accordo secondo cui il Dal Verme avrebbe presidiato il castello di Padova sino alla fine delle trattative e glielo avrebbe restituito qualora avessero avuto esito negativo.\nL'incauto Francesco Novello si rec\u00f2 poi a Milano insieme alla famiglia e al tesoro della citt\u00e0.\nPoco dopo i cittadini di Treviso si ribellarono costringendo Francesco I da Carrara a riparare nel castello dove Spinetta II Malaspina lo convinse ad arrendersi al Visconti insieme al figlio.\nIl 28 dicembre si arrese anche Padova e Gian Galeazzo ottenne tutti i domini dei Carraresi.\nQuesta volta il Visconti rispett\u00f2 gli accordi con gli alleati che ottennero quanto pattuito.\nFrancesco Novello da Carrara rimase a Milano sotto la protezione del Visconti.\nVolendosi vendicare del torto subito acquist\u00f2 una casa a Pavia e pianific\u00f2 l'assassinio del Signore di Milano.\nGian Galeazzo soleva infatti sfilare ogni marted\u00ec lungo la strada maggiore della citt\u00e0 prima di dedicarsi ad una battuta di caccia.\nIl padovano avrebbe voluto assalirlo in quel momento insieme ad un gruppo di fedelissimi ben armati.\nPer sua sfortuna un padovano si lasci\u00f2 sfuggire il suo intento e il signore di Milano lo venne a sapere.\nIncredibilmente il Visconti non incarcer\u00f2 n\u00e9 uccise Francesco Novello, garantendogli anzi un castello nell'astigiano e una pensione di 6.000 fiorini d'oro.\nLe concessioni non bastarono per sedare l'animo del Carrarese che dopo essersi trasferito prima in Francia e poi a Firenze, tram\u00f2 per tornare in possesso della sua signoria, appoggiato segretamente dal padre, da Carlo Visconti, dal comune di Bologna e dalla Repubblica di Firenze che temeva l'espansionismo visconteo.\nIl Visconti per\u00f2 intu\u00ec cosa stava bollendo in pentola e fece arrestare Francesco I da Carrara facendo rinchiudere prima in Castel Baradello a Como poi nei terribili \"Forni\" del castello di Monza, dove termin\u00f2 i suoi giorni quattro anni dopo.\nLa guerra quell'anno non ebbe luogo poich\u00e9 si giunse ad una tregua quando gli ambasciatori due parti si incontrarono a Pisa.\nLa controffensiva dell'Acuto e del conte d'Armagnac.\nNel marzo del 1390, Gian Galeazzo rinnov\u00f2 l'alleanza difensiva con Amedeo VII di Savoia e ne strinse una con Carlo Malatesta.\nIn previsione della guerra contro i fiorentini e i bolognesi, si finanzi\u00f2 aumentando di un quarto il prezzo del sale. Il 22 del mese l'esercito milanese guidato da Giovanni d'Azzo degli Ubaldini marci\u00f2 in Toscana dove si colleg\u00f2 con gli alleati senesi e perugini e il 25 e 26 aprile lanci\u00f2 la sfida rispettivamente ai fiorentini e ai bolognesi che gli rinfacciarono i suoi tradimenti nei confronti dello zio, degli Scaligeri e dei Carraresi e i suoi propositi di regnare sull'Italia intera.\nI fiorentini assunsero quale comandante del loro esercito non altri che l'inglese Giovanni Acuto, uno dei pi\u00f9 grandi condottieri di ventura operanti nella Penisola, nonch\u00e9 acerrimo nemico di Gian Galeazzo essendo suocero di Bernab\u00f2.\nL'esercito milanese, sempre guidato da Jacopo Dal Verme, dopo aver invaso il modenese e il bolognese fu intercettato dalle forze nemiche e il suo comandante decise di ritirarsi prudentemente a Parma essendo in inferiorit\u00e0 numerica. In giugno il Dal Verme assedi\u00f2 Bologna ma dopo appena cinque giorni fu raggiunto dalla notizia che Francesco Novello da Carrara aveva catturato Padova e ne stava assediando il castello, difeso dalla guarnigione viscontea.\nFu pertanto costretto a togliere l'assedio a Bologna e inviare a Padova 800 lance al comando di Ugolotto Biancardo.\nIl 22 giugno, mentre era in viaggio verso Padova, apprese che i veronesi si erano ribellati e avevano costretto le forze viscontee a ritirarsi nel Castelvecchio, per cui, contravvenendo agli ordini, punt\u00f2 su quest'ultima citt\u00e0 e ottenutone il controllo la sottopose ad un violento sacco come monito per tutte altre come Bergamo, Brescia e Cremona che gi\u00e0 accennavano a voler seguirne l'esempio.\nIl Biancardo si diresse poi a Padova dove sed\u00f2 la rivolta e rinforz\u00f2 la guarnigione. Gi\u00e0 in agosto per\u00f2 i fiorentini fecero intervenire il duca Stefano III di Baviera-Ingolstadt (con l'appoggio dei veneziani) che permise a Francesco Novello di rinnovare l'assedio alla citt\u00e0 e ottenere la resa della guarnigione alla fine del mese.\nFrancesco Novello minacci\u00f2 allora il ferrarese e subito Alberto V d'Este scese a patti e cambi\u00f2 partito diventando nemico del Visconti.\nIn Emilia, l'Acuto devast\u00f2 le campagne di Parma per poi collegarsi agli alleati e marciare in autunno su Verona che per\u00f2 riusc\u00ec a resistere.\nNel 1391 si rinnovarono le ostilit\u00e0.\nI collegati entrarono nel mantovano e Francesco I Gonzaga accett\u00f2 di buon grado di passare dalla loro parte. Nel frattempo i fiorentini con denaro e promesse erano riusciti a convincere il conte Giovanni III d'Armagnac a scendere in Italia con un esercito contro il Visconti.\nN\u00e9 il re di Francia, n\u00e9 Amedeo VII di Savoia cercarono in alcun modo di fermarlo malgrado fossero alleati del signore di Milano.\nGian Galeazzo si trov\u00f2 circondato da nemici e costretto ad affrontare enormi spese di guerra che lo costrinsero ad aumentare pesantemente il carico fiscale sui suoi sudditi. Verso maggio l'Acuto invase il bresciano alla testa di un esercito di circa 20.000 uomini composto principalmente da fiorentini, bolognesi e padovani.\nLa spedizione prosegu\u00ec nel bergamasco sino a Villa d'Adda e a Brignano Gera d'Adda dove le forze dei collegati non riuscirono a passare il fiume e si ritirarono prima a Pandino poi a Soncino e Soresina.\nA questo punto l'esercito milanese, forte di 26.000 uomini, insegu\u00ec il nemico forzandolo a ritirarsi prima nel bresciano e poi a Padova, senza peraltro scontrarvisi, se non in poche scaramucce.\nIl Dal Verme era infatti consapevole di quanto fosse scoperto il fronte occidentale della Signoria, motivo per cui, dopo aver rinforzato il parmigiano minacciato dai bolognesi, si port\u00f2 prima a Tortona poi ad Alessandria.\nIl 25 luglio l'Armagnac sfid\u00f2 i milanesi ad uscire dalla citt\u00e0 e ad affrontarlo.\nIl Dal Verme non rispose e lo lasci\u00f2 assaltare le mura facendo stancare i francesi per poi dividere l'esercito in tre corpi e scontrarsi con il nemico nella battaglia di Alessandria (1391).\nLo scontro si risolse in una completa disfatta dei francesi, molti dei quali furono uccisi o catturati, compreso lo stesso Giovanni d'Armagnac che mor\u00ec il giorno successivo per le ferite riportate.\nI francesi restanti furono costretti dapprima a fuggire nel Monferrato e poi a tornarsene in patria.\nIn tutte le citt\u00e0 della Signoria furono proclamati tre giorni di festa.\nLa campagna in Toscana.\nDopo aver fatto battere in ritirata l'Acuto e sconfitto il conte d'Armagnac, l'esercito milanese penetr\u00f2 in Toscana e dopo aver puntato su Pisa si colleg\u00f2 con gli alleati senesi, aumentando i propri effettivi sino a circa 20.000 uomini.\nI viscontei puntarono su Firenze e sul pistoiese dove per\u00f2 furono sconfitti dall'Acuto prima nella battaglia di Paterno poi, il 17 settembre, in quella della Nievole.\nI milanesi si ritirarono prima nel lucchese per poi stabilirsi attorno a Pisa, per evitare che Pietro Gambacorti supportasse i fiorentini; Gian Galeazzo fece realizzare anche alcune galee per intercettare qualunque nave da carico cercasse di rifornire il nemico. Il Gambacorti non manc\u00f2 di essere parziale ai fiorentini e dopo essersi accordato con loro cerc\u00f2 di inviargli vettovaglie mediante un grande convoglio.\nNiccol\u00f2 Pallavicino lo venne a sapere e lo rifer\u00ec al Dal Verme che il 16 dicembre tese un'imboscata alla scorta fiorentina presso Cascina, sconfiggendo il nemico e catturando tutti i carriaggi.\nI fiorentini passarono allora alla diplomazia e chiesero l'intercessione di papa Bonifacio IX che invi\u00f2 quale mediatore Riccardo Caracciolo.\nLa pace fu raggiunta a Genova il 20 gennaio 1392.\nIn base agli accordi i Visconti si ritirarono dalla Toscana, fatti salvi i territori che avevano catturato mentre Padova e il padovano sarebbero rimasti in possesso di Francesco Novello da Carrara sotto il pagamento di una grossa somma di denaro a Gian Galeazzo.\nGi\u00e0 in aprile l'esercito milanese attacc\u00f2 i castelli di Asola, Ostiglia e Canneto sull'Oglio che precedentemente aveva impegnato nelle mani di Francesco I Gonzaga.\nIl Gonzaga allora si rec\u00f2 dal papa che si disse d'accordo per formare una nuova lega anti-viscontea di durata decennale a cui presto aderirono anche Firenze, Pisa, Bologna, Ferrara, Padova, Genova, Forl\u00ec ed Imola mentre non riusc\u00ec a convincere la Repubblica di Venezia.\nAd ottobre mor\u00ec Pietro Gambacorti e al governo di Pisa subentr\u00f2 Jacopo I Appiano, amico del Visconti, con cui subito strinse alleanza accogliendo 300 lance milanesi.\nPoco dopo i fiorentini, forse a causa di un morbo che imperversava in citt\u00e0, avviarono le trattative di pace. \nIl Visconti allora tent\u00f2 di prosciugare i laghi di Mantova costruendo il grande ponte-diga di Valeggio ma il Mincio con una piena ne fece crollare la parte centrale e il piano fall\u00ec.\nNel 1394 strinse un'alleanza con re Carlo VI di Francia, esortandolo alla cattura di Genova e con Amedeo VIII di Savoia e Teodoro II del Monferrato.\nIn settembre i francesi giunsero in Italia con un migliaio di cavalieri ed assoldarono altri 1.500 cavalieri pesanti nell'astigiano.\nVi furono trattative a Pavia in merito alla cessione di Genova al re ma non si concluse nulla pertanto i francesi puntarono su quella citt\u00e0 senza per\u00f2 riuscire a catturarla. In compenso riuscirono a prendere Savona e Albenga.\nIl Ducato.\nQuello stesso anno scelse quale ambasciatore Fra Pietro Filargo da Candia, coltissimo francescano, suo parente (che avrebbe avuto una luminosa carriera: divenuto arcivescovo di Milano, fu nominato poi cardinale e infine nel 1409 fu eletto Papa con il nome di Alessandro V).\nCon quest'ambasciata, Gian Galeazzo chiese all'Imperatore di essere elevato al rango di Duca di Milano in cambio di una cospicua somma di denaro: il 5 settembre 1395 si tenne l'insediamento sul sagrato di Sant'Ambrogio in presenza di Benesio, rappresentante dell'imperatore.\nSullo stemma del Ducato apparve l'aquila imperiale che pi\u00f9 tardi sarebbe stata mantenuta anche dagli Sforza.\nNel 1396 ottenne dall'imperatore un secondo diploma, con il quale veniva legittimato un sistema successorio basato sulla primogenitura maschile e Pavia era elevata a Contea, lasciando cos\u00ec all'erede al trono, il titolo di Conte di Pavia. Nel 1397, durante uno sfortunato tentativo di conquistare Mantova, Gian Galeazzo eman\u00f2 un decreto sulle cernide, che mobilit\u00f2 militarmente grossi contingenti reclutati tra i propri sudditi.\nDedizione di Genova a Carlo VI di Francia.\nNel 1396 re Carlo VI di Francia, contrariato per non essere riuscito a catturare Genova e credendo che Gian Galeazzo avesse mire sulla citt\u00e0, stabil\u00ec una lega anti-viscontea con Firenze, Bologna, Ferrara, Mantova e Padova.\nNel frattempo Antoniotto Adorno, doge di Genova, avendo molti nemici sia in citt\u00e0 che fuori, decise di vendere la citt\u00e0 al miglior offerente.\nLa spunt\u00f2 Carlo VI che in ottobre gli offr\u00ec 40.000 fiorini, due castelli in Francia ed altri privilegi, compresa la possibilit\u00e0 di rimanere quale doge della citt\u00e0.\nAmbizioni regali.\nNegli anni successivi, il Duca continu\u00f2 a combattere gli Stati confinanti, spesso per cause ingiuste, spesso in violazione di trattati da lui stesso conclusi, con il disegno di unificare l'Italia settentrionale in un unico Stato nazionale, analogamente a quanto stava avvenendo in quegli anni in Francia e in Spagna.\nIl grande disegno monarchico dei decenni finali del XIV secolo fu ideato e solo in parte realizzato da Gian Galeazzo prima della sua improvvisa scomparsa nel 1402, e poi ripreso con molto meno vigore dagli Sforza. \nFaceva parte del progetto la creazione della contea di Pavia (1396) destinata al primogenito, la duplicazione della capitale e delle sedi della corte (Milano e Pavia), la fondazione della Certosa di Pavia come \"Pantheon\" dinastico e l'istituzione di una struttura burocratica e camerale che raddoppiava le istituzioni milanesi (solo nel Quattrocento sforzesco questa dualit\u00e0 fu superata, ma a Pavia restarono archivi, Biblioteca, reliquie, strutture residenziali cortigiane e l'immenso Parco Visconteo).\nLa duplice sede della corte tra Milano e Pavia, attribuiva a quest'ultima un ruolo distinto, una identit\u00e0 forte e prestigiosa all'interno del dominio e rispetto alle altre citt\u00e0, a scapito della centralit\u00e0 milanese.\nVa poi osservato che, come per suo padre Galeazzo II, anche per Gian Galeazzo Pavia rappresentava un forte valore simbolico: la citt\u00e0 era stata capitale del regno longobardo prima e di quello d'Italia poi, e proprio a quell'esperienza volevano richiamarsi i Visconti per legittimare le loro pretese regie.\nNon a caso, anche dopo il colpo di mano che gli permise di riunificare lo stato visconteo, Gian Galeazzo (e la sua corte) pur itinerando di continuo tra Pavia e Milano, molto pi\u00f9 spesso risiedeva a Pavia, soggiornando volentieri nel castello e frequentando il Parco Visconteo, che Gian Galeazzo non solo fece ampliare, ma lo dot\u00f2 di nuove strutture, al termine del quale si trovava la Certosa, il tempio dinastico voluto dal signore.\nPer questo Gian Galeazzo ingrand\u00ec continuamente il proprio stato, arrivando a includere parti del Veneto, dell'Emilia, dell'Umbria e della Toscana. In quest'ultima regione trov\u00f2 la strenua opposizione di Firenze, mentre riusc\u00ec a conquistare Pisa, Siena e la vicina Perugia.\nIn pochi anni, Gian Galeazzo aveva messo insieme un esercito comandato da valorosi condottieri quali Ugolotto Biancardo, Pandolfo e Carlo Malatesta, Ottobuono de' Terzi e Facino Cane.\nAlcuni di questi raggiungevano Gian Galeazzo a comando, altri facevano parte della cerchia ristretta dei suoi ufficiali.\nL'unico Stato che fu in grado di tenere testa all'esercito di Gian Galeazzo fu la Repubblica di Firenze, che gli oppose i suoi eserciti sotto la guida di Giovanni Acuto.\nL'ultimo successo del Duca di Milano avvenne nel 1402, quando riusc\u00ec a sconfiggere i bolognesi e i fiorentini con l'aiuto dell'alleato Alberto V d'Este: cinquant'anni prima, suo zio Bernab\u00f2 aveva assediato l'avamposto bolognese del Castello di Santo Stefano alla Molinella, ma era stato costretto alla ritirata.\nAlberto V d'Este, al contrario, rase al suolo il castello alla Molinella, e marci\u00f2 su Bologna per stringerla d'assedio: sconfitti i fiorentini e i bolognesi nella battaglia di Casalecchio ad opera di Jacopo dal Verme, Alberico da Barbiano e Facino Cane, Gian Galeazzo entr\u00f2 vittorioso anche a Bologna.\nMorte.\nMor\u00ec di peste nel 1402 nel castello di Melegnano, dove si era rifugiato in seguito al dilagare del contagio.\nI sontuosi funerali ebbero luogo a Milano.\nPer volont\u00e0 testamentaria ordin\u00f2 che il suo corpo fosse seppellito nella Certosa di Pavia, mentre lasci\u00f2 il suo cuore alla basilica di San Michele Maggiore in Pavia e le viscere nel convento di Sant'Antonio di Vienne. Giace nella Certosa di Pavia, da lui fatta erigere nel 1396.\nDiscendenza e successione.\nMatrimoni e figli.\nNel 1360, Gian Galeazzo spos\u00f2 Isabella di Valois (Castello di Vincennes, 1\u00ba ottobre 1348 - Pavia, 11 settembre 1372), e ne ebbe quattro figli:\nIl 15 novembre 1380, Gian Galeazzo si rispos\u00f2 con la cugina Caterina Visconti (1360 - 17 ottobre 1404), e ne ebbe tre figli:\nEbbe inoltre un figlio naturale e legittimato da una relazione con Agnese Mantegazza, Gabriele Maria, (1385 - 15 dicembre 1407) Signore di Pisa e di Crema. Ebbe anche un altro figlio naturale, Antonio Visconti, che mor\u00ec bambino nel 1391. Non \u00e8 chiaro se figlio anch'egli di Agnese Mantegazza o di un'altra donna.\nSpartizione e smembramento del Ducato.\nNel testamento, Gian Galeazzo divise lo Stato tra i suoi figli, legittimi e illegittimi:\nI due figli legittimi, poich\u00e9 minorenni, erano posti sotto la reggenza della loro madre, la duchessa Caterina Visconti, assistita da un consiglio di reggenza composto da Francesco Barbavara, Jacopo Dal Verme, Alberico da Barbiano, il conte Antonio d'Urbino, Pandolfo Malatesta, Francesco I Gonzaga e Paolo Savelli. Affidando il governo ai migliori capitani d'Italia, Gian Galeazzo sperava di mantenerli fedeli ai suoi figli e a questi di assicurare un valido aiuto contro i nemici dei Visconti: il papa Bonifacio IX, i Fiorentini e Francesco Novello da Carrara. In realt\u00e0 questi stessi capitani di ventura solo in minor numero rimasero fedeli alla duchessa Caterina, e gli altri iniziarono ad impadronirsi per loro conto di varie citt\u00e0, mentre gli antichi signori tornarono in possesso delle loro citt\u00e0 (\u00e8 il caso dei Carraresi a Padova).\nParticolarmente gravido di conseguenze a lungo termine, tuttavia, fu la dote concessa all'unica figlia giunta all'et\u00e0 adulta, Valentina Visconti, che aveva sposato Luigi di Valois, Duca d'Orl\u00e9ans e fratello minore del re Carlo VI di Francia: in dote al marito, Valentina aveva portato la Contea di Asti, con i diritti feudali sul Marchesato di Ceva (poich\u00e9 i marchesi di Ceva erano vassalli dei Conti di Asti), e aveva ricevuto il diritto di successione per lei e per i suoi figli e discendenti sul ducato di Milano, nel caso la discendenza legittima in linea maschile dei suoi fratelli si fosse estinta. Filippo Maria Visconti mor\u00ec senza figli legittimi nel 1447, e cinquant'anni dopo divenne Re di Francia Luigi XII di Valois, nipote di Valentina: all'epoca regnavano a Milano gli Sforza, discendenti dei Visconti solo in linea illegittima, e Luigi XII scese in Italia a reclamare il Ducato, dando inizio al secondo atto delle lunghe e sanguinose Guerre d'Italia.\nEredit\u00e0.\nGian Galeazzo \u00e8 passato alla storia non solo per la sua ambizione politica, ma anche per le sue opere architettoniche. \nArmoriale.\nMotto\nImprese"}
{"id": "253919", "revid": "339392", "url": "https://it.wikipedia.org/wiki?curid=253919", "title": "C.I.L.", "text": ""}
{"id": "253922", "revid": "23", "url": "https://it.wikipedia.org/wiki?curid=253922", "title": "Or esclusivo", "text": ""}
{"id": "253924", "revid": "2147167", "url": "https://it.wikipedia.org/wiki?curid=253924", "title": "Conversione delle unit\u00e0 di misura", "text": "La conversione delle unit\u00e0 di misura \u00e8 l'applicazione di operazioni aritmetiche (in genere moltiplicazioni e divisioni) o altre funzioni pi\u00f9 complesse svolta allo scopo di calcolare il valore di una grandezza espressa in un'unit\u00e0 di misura differente rispetto all'unit\u00e0 di misura associata al valore noto. Ad esempio se si conosce il valore di una lunghezza espressa in pollici, per ottenere il valore della stessa lunghezza espressa in centimetri \u00e8 necessario moltiplicare il valore noto per un determinato fattore, che in questo caso \u00e8 pari a 2,54, per cui un pollice (1\u00a0in) risulter\u00e0 ad esempio uguale a 1\u00d72,54 = 2,54\u00a0cm.\nPerch\u00e9 tale conversione sia possibile \u00e8 necessario che le due unit\u00e0 di misura siano dimensionalmente coerenti tra di loro. Ad esempio \u00e8 possibile convertire il valore di una lunghezza espressa in un'unit\u00e0 di misura nel valore della stessa lunghezza espresso in un'altra unit\u00e0 di misura (per esempio da piedi a metri), mentre non \u00e8 possibile convertire ad esempio il valore di una lunghezza nel valore di un'area (per esempio da metri a metri quadrati), essendo la lunghezza e l'area due grandezze differenti tra loro.\nEsempi.\nSpesso per convertire un valore da un'unit\u00e0 di misura ad un'altra \u00e8 sufficiente moltiplicarlo per un fattore di conversione espresso con le corrette unit\u00e0 di misura. Di seguito sono riportati alcuni esempi per facilitare la comprensione.\nVogliamo convertire 6 piedi in metri. Sappiamo dalla tabella riportata in calce che un piede equivale a 0,3048 metri. Scriviamo allora:\nL'unit\u00e0 di misura \"piedi\" si semplifica, lasciando solamente i metri, ovvero l'unit\u00e0 desiderata. (essendo 0,3048 un valore definito per convenzione, la precisione del valore calcolato dipende unicamente dalla precisione del valore originale, ovvero 6 piedi: se la conversione \u00e8 stata utilizzata per introdurre una nuova definizione, pu\u00f2 essere corretto lasciare cinque cifre significative come nel nostro esempio; se invece stiamo convertendo una misura, il risultato andrebbe arrotondato in maniera opportuna.)\nSupponiamo che il valore calcolato equivalga alla nostra altezza: 1,83 m. Convertiamo questo valore in pollici:\nPossiamo verificare il risultato eseguendo l'operazione inversa:\nSi tratta del valore di partenza. Questo conferma la bont\u00e0 delle operazioni eseguite.\n\u00c8 possibile convertire simultaneamente pi\u00f9 unit\u00e0 di misura in maniera analoga:\nLa velocit\u00e0 di fuga della Terra \u00e8 pari a circa 7 miglia al secondo, ovvero 40.000 chilometri all'ora. \u00c8 opportuno ricordare che i valori ottenuti mediante conversione dovrebbero avere lo stesso numero di cifre significative dei valori originari, come in questo caso (il \"7\" \u00e8 l'unica cifra significativa del valore originario, come il \"4\" \u00e8 l'unica cifra significativa del valore calcolato).\nLa scelta di moltiplicare o dividere per il fattore di conversione \u00e8 determinata dalla necessit\u00e0 di \"semplificare\" le unit\u00e0 di misura come se si trattasse di semplici parametri algebrici: se nell'esempio di cui sopra avessimo diviso per 3600 s/h anzich\u00e9 moltiplicare, il risultato sarebbe stato espresso in chilometri per ora fratto secondi al quadrato, un'unit\u00e0 di misura chiaramente priva di senso.\nArrotondamento dei risultati.\nLa conversione di una misura non pu\u00f2 restituire un risultato pi\u00f9 preciso di quello di partenza; sebbene le tabelle in calce riportino i fattori di conversione con numerose cifre significative, dopo aver effettuato le operazioni opportune \u00e8 sempre necessario assicurarsi di aver arrotondato il risultato in maniera appropriata.\nTavole di conversione.\nDove l'ultima cifra \u00e8 indicata tra parentesi vuol dire che si ripete all'infinito.\nUnit\u00e0 di angoli.\nUn angolo pu\u00f2 essere considerato come la rotazione di una semiretta attorno alla sua origine. L'ampiezza della rotazione \u00e8 assunta come misura dell'angolo e i gradi d'arco rappresentano le unit\u00e0 di misura di questa rotazione. Esiste per\u00f2 anche un altro modo di misurare gli angoli: tramite il rapporto fra due lunghezze, cio\u00e8 tramite una quantit\u00e0 priva di dimensione fisica; questa quantit\u00e0 adimensionale, il radiante, \u00e8 assunto dal SI come unit\u00e0 di misura degli angoli.\n\nIn fisica, la libbra di massa \u00e8 spesso scritta come lbm per distinguerla dalla libbra forza (lbf)."}
{"id": "253927", "revid": "287204", "url": "https://it.wikipedia.org/wiki?curid=253927", "title": "Amel-sur-l'\u00c9tang", "text": "Amel-sur-l'\u00c9tang \u00e8 un comune francese di 176 abitanti situato nel dipartimento della Mosa nella regione del Grand Est."}
{"id": "253928", "revid": "287204", "url": "https://it.wikipedia.org/wiki?curid=253928", "title": "Le Bouchon-sur-Saulx", "text": "Le Bouchon-sur-Saulx \u00e8 un comune francese di 236 abitanti situato nel dipartimento della Mosa nella regione del Grand Est."}
{"id": "253929", "revid": "287204", "url": "https://it.wikipedia.org/wiki?curid=253929", "title": "Le Claon", "text": "Le Claon \u00e8 un comune francese di 56 abitanti situato nel dipartimento della Mosa nella regione del Grand Est."}
{"id": "253930", "revid": "287204", "url": "https://it.wikipedia.org/wiki?curid=253930", "title": "Cl\u00e9ry-le-Grand", "text": "Cl\u00e9ry-le-Grand \u00e8 un comune francese di 76 abitanti situato nel dipartimento della Mosa nella regione del Grand Est."}
{"id": "253931", "revid": "287204", "url": "https://it.wikipedia.org/wiki?curid=253931", "title": "Cl\u00e9ry-le-Petit", "text": "Cl\u00e9ry-le-Petit \u00e8 un comune francese di 198 abitanti situato nel dipartimento della Mosa nella regione del Grand Est."}
{"id": "253932", "revid": "287204", "url": "https://it.wikipedia.org/wiki?curid=253932", "title": "\u00c9couviez", "text": "\u00c9couviez \u00e8 un comune francese di 545 abitanti situato nel dipartimento della Mosa nella regione del Grand Est.\nSimboli.\nLo stemma del comune si blasona: \"interzato in pergola: al 1\u00ba d'azzurro alla conchiglia di San Michele d'oro, al 2\u00ba di rosso al fiore di ginestra d'oro gambuto e fogliato di verde, al 3\u00ba alla testa di leone di rosso, coronata, allumata e lampassata d'argento\". \nLo scudo \u00e8 sostenuto da due tralci di vite di tann\u00e9, pampinosi di verde, fruttati d\u2019azzurro passati in decusse.\nLo stemma, creato da Robert Andr\u00e9 Louis e Dominique Lacorde, venne adottato ufficialmente il 15 aprile 2015.\nIl fiore di ginestra illustra il toponimo \u00c9couviez, precedentemente Escouvye, che viene da \"escouve\" che derivava dal latino \"scopa\", la \"scopa\" che una volta era di ginestra o di betulla.\nLa testa di leone \u00e8, con gli smalti invertiti, quella della famiglia di Aigremont i cui membri diretti e quelli delle famiglie associate furono per lungo tempo signori di \u00c9couviez. Fa ugualmente riferimento al fatto che prima del 1790 \u00c9couviez dipendeva dal Lussemburgo francese, nella prevostura di Montm\u00e9dy.\nLa \"conchiglia di San Michele\", una conchiglia vista dal lato concavo, rappresenta il patrono della comunit\u00e0 cristiana della citt\u00e0.\nGli smalti di azzurro e oro ricordano le insegne del dipartimento della Mosa da cui dipende il comune.\nI rami della vite ricordano l'importanza dei vigneti di \u00c9couviez."}
{"id": "253933", "revid": "287204", "url": "https://it.wikipedia.org/wiki?curid=253933", "title": "\u00c9curey-en-Verdunois", "text": "\u00c9curey-en-Verdunois \u00e8 un comune francese di 142 abitanti situato nel dipartimento della Mosa nella regione del Grand Est."}
{"id": "253934", "revid": "474175", "url": "https://it.wikipedia.org/wiki?curid=253934", "title": "Les \u00c9parges", "text": "Les \u00c9parges \u00e8 un comune francese di 78 abitanti situato nel dipartimento della Mosa nella regione del Grand Est.\nGeografia.\nLes \u00c9parges \u00e8 situata a 22 km a sud-est di Verdun.\nStoria.\nDurante la prima guerra mondiale, tra il 1914 ed il 1915, Les \u00c9parges, ed in particolare le alture immediatamente ad est del villaggio, furono teatro di violentissimi scontri tra le truppe francesi e quelle tedesche."}
{"id": "253935", "revid": "287204", "url": "https://it.wikipedia.org/wiki?curid=253935", "title": "\u00c9piez-sur-Meuse", "text": "\u00c9piez-sur-Meuse \u00e8 un comune francese di 34 abitanti situato nel dipartimento della Mosa nella regione del Grand Est."}
{"id": "253937", "revid": "287204", "url": "https://it.wikipedia.org/wiki?curid=253937", "title": "\u00c9pinonville", "text": "\u00c9pinonville \u00e8 un comune francese di 83 abitanti situato nel dipartimento della Mosa nella regione del Grand Est."}
{"id": "253938", "revid": "287204", "url": "https://it.wikipedia.org/wiki?curid=253938", "title": "\u00c9rize-la-Br\u00fbl\u00e9e", "text": "\u00c9rize-la-Br\u00fbl\u00e9e \u00e8 un comune francese di 183 abitanti situato nel dipartimento della Mosa nella regione del Grand Est."}
{"id": "253939", "revid": "287204", "url": "https://it.wikipedia.org/wiki?curid=253939", "title": "\u00c9rize-la-Petite", "text": "\u00c9rize-la-Petite \u00e8 un comune francese di 66 abitanti situato nel dipartimento della Mosa nella regione del Grand Est."}
{"id": "253940", "revid": "287204", "url": "https://it.wikipedia.org/wiki?curid=253940", "title": "\u00c9rize-Saint-Dizier", "text": "\u00c9rize-Saint-Dizier \u00e8 un comune francese di 201 abitanti situato nel dipartimento della Mosa nella regione del Grand Est."}
{"id": "253941", "revid": "287204", "url": "https://it.wikipedia.org/wiki?curid=253941", "title": "\u00c9tain", "text": "\u00c9tain \u00e8 un comune francese di 3.837 abitanti situato nel dipartimento della Mosa nella regione del Grand Est."}
{"id": "253942", "revid": "287204", "url": "https://it.wikipedia.org/wiki?curid=253942", "title": "\u00c9ton", "text": "\u00c9ton \u00e8 un comune francese di 217 abitanti situato nel dipartimento della Mosa nella regione del Grand Est."}
{"id": "253943", "revid": "287204", "url": "https://it.wikipedia.org/wiki?curid=253943", "title": "\u00c9traye", "text": "\u00c9traye \u00e8 un comune francese di 46 abitanti situato nel dipartimento della Mosa nella regione del Grand Est."}
{"id": "253944", "revid": "287204", "url": "https://it.wikipedia.org/wiki?curid=253944", "title": "\u00c8vres", "text": "\u00c8vres \u00e8 un comune francese di 90 abitanti situato nel dipartimento della Mosa nella regione del Grand Est."}
{"id": "253945", "revid": "287204", "url": "https://it.wikipedia.org/wiki?curid=253945", "title": "Les Hauts-de-Ch\u00e9e", "text": "Les Hauts-de-Ch\u00e9e \u00e8 un comune francese di 756 abitanti situato nel dipartimento della Mosa nella regione del Grand Est."}
{"id": "253946", "revid": "287204", "url": "https://it.wikipedia.org/wiki?curid=253946", "title": "Les Islettes", "text": "Les Islettes \u00e8 un comune francese di 871 abitanti situato nel dipartimento della Mosa nella regione del Grand Est."}
{"id": "253947", "revid": "287204", "url": "https://it.wikipedia.org/wiki?curid=253947", "title": "K\u0153ur-la-Grande", "text": "K\u0153ur-la-Grande \u00e8 un comune francese di 176 abitanti situato nel dipartimento della Mosa nella regione del Grand Est."}
{"id": "253949", "revid": "287204", "url": "https://it.wikipedia.org/wiki?curid=253949", "title": "K\u0153ur-la-Petite", "text": "K\u0153ur-la-Petite \u00e8 un comune francese di 297 abitanti situato nel dipartimento della Mosa nella regione del Grand Est."}
{"id": "253951", "revid": "287204", "url": "https://it.wikipedia.org/wiki?curid=253951", "title": "Les Monthairons", "text": "Les Monthairons \u00e8 un comune francese di 380 abitanti situato nel dipartimento della Mosa nella regione del Grand Est."}
{"id": "253952", "revid": "287204", "url": "https://it.wikipedia.org/wiki?curid=253952", "title": "Le Neufour", "text": "Le Neufour \u00e8 un comune francese di 79 abitanti situato nel dipartimento della Mosa nella regione del Grand Est."}
{"id": "253954", "revid": "287204", "url": "https://it.wikipedia.org/wiki?curid=253954", "title": "Les Paroches", "text": "Les Paroches \u00e8 un comune francese di 412 abitanti situato nel dipartimento della Mosa nella regione del Grand Est."}
{"id": "253955", "revid": "287204", "url": "https://it.wikipedia.org/wiki?curid=253955", "title": "Les Roises", "text": "Les Roises \u00e8 un comune francese di 35 abitanti situato nel dipartimento della Mosa nella regione del Grand Est."}
{"id": "253956", "revid": "287204", "url": "https://it.wikipedia.org/wiki?curid=253956", "title": "Les Souhesmes-Rampont", "text": "Les Souhesmes-Rampont \u00e8 un comune francese di 332 abitanti situato nel dipartimento della Mosa nella regione del Grand Est."}
{"id": "253957", "revid": "22475", "url": "https://it.wikipedia.org/wiki?curid=253957", "title": "Les Trois-Domaines", "text": "Les Trois-Domaines \u00e8 un comune francese di 124 abitanti situato nel dipartimento della Mosa nella regione del Grand Est."}
{"id": "253969", "revid": "1448629", "url": "https://it.wikipedia.org/wiki?curid=253969", "title": "Chilometro orario", "text": "Il chilometro orario \u00e8 un'unit\u00e0 di misura di velocit\u00e0. Viene normalmente abbreviato in km/h.\nL'unit\u00e0 di misura della velocit\u00e0 nel sistema internazionale di unit\u00e0 di misura \u00e8 il metro al secondo.\nUn chilometro orario, com'\u00e8 facilmente intuibile, \u00e8 la velocit\u00e0 necessaria per percorrere un chilometro in un'ora. Corrisponde a circa 28 centimetri al secondo. La grandezza di questa unit\u00e0 la rende comoda per indicare la velocit\u00e0 nella vita di tutti i giorni, specialmente per ci\u00f2 che riguarda gli autoveicoli.\nEsempi di velocit\u00e0:\nConversione.\nRisulta talvolta utile convertire i \"chilometri orari\" in \"metri al secondo\" (1\u00a0m/s \u00e8 la velocit\u00e0 necessaria per percorrere un metro in un secondo) oppure nel podismo dove si parla in minuti al chilometro \u00e8 necessario dividere 1000 metri per i secondi percorsi al chilometro, moltiplicandoli successivamente per 3,6 ottenendo i km/h.\nLa conversione risulta molto semplice, basta ricordare che 1 chilometro = 1000 metri e 1 ora = 3600 secondi:\nRDES\nSe si ha quindi una velocit\u00e0 espressa in chilometri orari, per ottenerla in metri al secondo basta dividere i chilometri orari per 3,6. Viceversa, per ottenere una velocit\u00e0 espressa in chilometri orari dai metri al secondo basta moltiplicare per 3,6.\nEsempi: \nPer passare dalle miglia orarie ai chilometri orari basta moltiplicare il valore per il coefficiente 1,61, mentre per passare dai chilometri orari alle miglia orarie bisogna moltiplicare il valore per 0,62:\nChilometro al secondo.\nIl chilometro al secondo \u00e8 la velocit\u00e0 di un corpo che in un secondo percorre un chilometro, corrisponde a 3\u00a0600 chilometri all'ora, ed \u00e8 quindi una velocit\u00e0 molto elevata nella vita di tutti i giorni. Si tratta di una velocit\u00e0 piuttosto bassa sia in ambito astronomico, che nel mondo microscopico delle particelle elementari. Per esempio, i pianeti si muovono ad alcune decine di chilometri al secondo, e la maggior parte delle galassie esibiscono velocit\u00e0 che si misurano in migliaia di chilometri al secondo. Le particelle elementari possono facilmente muoversi a frazioni significative della velocit\u00e0 della luce, che \u00e8 pari a circa 300\u00a0000\u00a0km/s."}
{"id": "253974", "revid": "125697644", "url": "https://it.wikipedia.org/wiki?curid=253974", "title": "Galeazzo II Visconti", "text": "Biografia.\nInfanzia.\nGaleazzo nacque a Milano, il 14 marzo 1320, anche se i dati relativi alla sua infanzia sono scarsi. Era figlio di Stefano Visconti e di Valentina Doria, figlia di Bernab\u00f2 Doria, figlio a sua volta di Branca Doria. Nel 1340, con i fratelli Matteo e Bernab\u00f2, si un\u00ec alla congiura di Francesco Pusterla contro lo zio Luchino Visconti, allora signore di Milano: la congiura venne sventata e Pusterla eliminato ma Luchino non trov\u00f2 prove contro i nipoti. Nel 1343 si imbarc\u00f2 a Venezia per recarsi in pellegrinaggio a Gerusalemme al seguito di Guglielmo II di Hainaut che lo cre\u00f2 cavaliere nella basilica del Santo Sepolcro. Al ritorno dal pellegrinaggio dimor\u00f2 per circa un anno nelle Fiandre alla corte del conte, poi torn\u00f2 a Milano accompagnato da due cavalieri di quella famiglia. Nel 1346 una nuova congiura gli cost\u00f2 l'esilio insieme ai fratelli, scacciati da Luchino e da suo fratello, l'arcivescovo Giovanni Visconti. Galeazzo era inoltre sospettato di essere amante della moglie di Luchino, la genovese Isabella Fieschi. L'esilio port\u00f2 Galeazzo a fuggire dall'amico conte di Hainaut nelle Fiandre dove probabilmente partecip\u00f2 con il signore ad alcuni scontri militari.\nConquista del potere.\nGaleazzo rientr\u00f2 a Milano alla morte di Luchino, avvenuta nel 1349, richiamato dallo zio arcivescovo insieme agli altri fratelli. Giovanni gli don\u00f2 quale dimora un palazzo nel sestiere di Porta Orientale.\nGaleazzo venne allora incaricato di governare Bologna per conto della famiglia.\nNel 1350 spos\u00f2 Bianca di Savoia, figlia del conte Aimone di Savoia. Il matrimonio, quasi certamente organizzato dall'arcivescovo Giovanni, che contemporaneamente accasava Bernab\u00f2 con una rampolla dei potenti Scaligeri di Verona, mirava chiaramente a garantire uno stabile confine occidentale al dominio visconteo, ormai tangente i confini dei domini sabaudi. Nel 1350 fu inviato da Giovanni Visconti a occupare, alla testa di un numeroso esercito, Bologna.\nNel 1354, alla morte dell'arcivescovo Giovanni, il potere su Milano pass\u00f2 ai tre figli di Stefano Visconti. Mentre Matteo II occupava la parte subpadana del dominio milanese a Bernab\u00f2 spettarono i domini pi\u00f9 orientali, limitrofi alle terre degli Scaligeri, e a Galeazzo spettarono le terre occidentali, vicine al dominio sabaudo: Como, Novara, Vercelli, Asti, Alba, Tortona, Alessandria e Vigevano. La citt\u00e0 di Milano era gestita congiuntamente dai tre fratelli, che eleggevano a turno il podest\u00e0. Soltanto la citt\u00e0 di Genova e il relativo contado rimase possesso comune.\nIl 26 settembre 1355 Matteo II mor\u00ec, si presume avvelenato dai due fratelli che si spartirono poi il dominio.\nCampagna anti-viscontea di Innocenzo VI.\nNel 1356 scoppi\u00f2 una guerra tra i Visconti e una lega composta da Scaligeri, Estensi, Gonzaga, Carraresi, Bologna, il Monferrato, Pavia e l'imperatore Carlo IV di Lussemburgo rappresentato dal suo vicario, Marquardo di Randeck, vescovo di Augusta. I due signori di Milano erano accusati di conferire dignit\u00e0 ecclesiastiche in spregio al papa, di avere ottenuto il potere con la violenza, di avere teso insidie all'imperatore a Pisa e di avergli chiuso le porte delle citt\u00e0 in faccia durante il suo viaggio di ritorno in Germania. Le truppe di Bernab\u00f2 invasero il bolognese e il mantovano assediando San Polo d'Enza e Borgoforte ma furono sconfitte e costrette a ritirarsi. Galeazzo si dovette difendere da Giovanni II di Monferrato che riusc\u00ec catturare Asti, Alba, Cherasco e altri castelli piemontesi di minore importanza. Come se non bastasse persino Pavia, allora retta dai Beccaria, aveva deciso di mettersi sotto la protezione del monferrino. Galeazzo decise allora di anticiparlo assediando la citt\u00e0 per acqua e per terra. Dopo due settimane d'assedio lasci\u00f2 le operazioni a Pandolfo II Malatesta, figlio del signore di Rimini, che fece costruire tre bastie. Il 27 maggio i pavesi effettuarono una grande sortita attaccando sia la flotta sia l'esercito visconteo, riuscendo a metterlo in fuga e a catturare gran parte delle vettovaglie, navi e macchine d'assedio. L'8 settembre, dopo venti giorni d'assedio, le truppe di Galeazzo riuscirono a catturare Garlasco. A ottobre il conte Lando e Marquardo di Randeck insieme ai loro alleati italiani saccheggiarono con un esercito di circa seimila uomini le campagne del parmense, del piacentino e del milanese accampandosi attorno a Magenta. Giovanni II del Monferrato si congiunse a essi con un migliaio di barbute e pretese il comando dell'esercito dal conte Lando ma ricevette un rifiuto poich\u00e9 il tedesco non voleva avere alcuno sopra di lui e poich\u00e9 intendeva attardarsi per saccheggiare le ricche campagne del milanese invece di puntare direttamente su Milano come gli aveva consigliato Giovanni Visconti da Oleggio. Il marchese del Monferrato, irritato per il rifiuto, abbandon\u00f2 il Conte Lando e punt\u00f2 su Novara riuscendo a catturarla dopo che il castellano si difese valorosamente. La flotta pavese nel frattempo distrussero il ponte di Vigevano fatto realizzare da Luchino Visconti per facilitare il transito delle proprie navi cariche del bottino frutto dei saccheggi.\nBattaglia di Casorate.\nGaleazzo II e Bernab\u00f2 sfruttarono i dissidi tra i nemici per riorganizzarsi: realizzarono i \"redefossi\" attorno ai borghi di Milano, cio\u00e8 alla parte di citt\u00e0 fuori dalle mura. e reclutarono uomini in tutta la Lombardia mettendovi a capo Lodrisio Visconti, Pandolfo II Malatesta e Francesco d'Este; a essi presto si aggiunsero Valeriano Castracani e Pietro Mandelli. Il conte Lando, dopo avere saccheggiato e compiuto ogni genere di violenze a danno di Castano, stava rapinando Rosate, posta sulla strada che avrebbe dovuto condurlo ai quartieri invernali presso Pavia. Il 13 novembre, constatando che i nemici non avevano intenzione di assediare la citt\u00e0, l'esercito visconteo usc\u00ec da Milano e si accamp\u00f2 nei pressi di Casorate, tre miglia a sud di Rosate, tagliando la strada al nemico. I generali disposero i 4\u00a0200 cavalieri sulla strada per Pavia e i duemila fanti su ciascun lato della strada dietro folte vigne, tali da rendere impossibile una carica di cavalleria nemica. Il 14 novembre inviarono piccole squadre di una ventina di cavalieri ciascuna alla guida del Castracani contro la retroguardia del Lando intenta a guadare il Ticino. Dopo avere incontrato e ingaggiato il nemico in brevi scaramucce, la cavalleria milanese subito fugg\u00ec con l'intento di attirarlo nella trappola. Lando abbocc\u00f2 e giunto nel tratto di strada presso le vigne caric\u00f2 la cavalleria milanese che sbarrava la strada, confidando nella superiorit\u00e0 numerica dei suoi uomini. Essa cedette facendo finta di ritirarsi ma subito Lando fu attaccato ai fianchi dai fanti viscontei che ne uccisero i cavalli con archi e balestre per poi scagliarsi contro i cavalieri appiedati facendoli prigionieri. Dopo avere disfatto il primo corpo d'armata i viscontei attaccarono il secondo riuscendo facilmente a costringerlo alla fuga. La lega anti-viscontea perse 1\u00a0500 uomini tra morti e feriti, vennero catturati il conte Lando, Marquardo di Randeck, Raimondino Lupi di Soragna, Dondaccio Malvicini e il Malcalzato, generale dei monferrini, insieme a quasi tutti i capitani e a duecento cavalieri. Pare che il conte Lando riuscisse poi a fuggire a Novara corrompendo due carcerieri tedeschi. Il 17 novembre, approfittando della situazione, Genova e le cittadine della riviera ligure cacciarono il podest\u00e0 Biagio Capelli e il governatore Maffeo Mandelli, che aveva violato le condizioni della dedizione ai Visconti, aderendo alla lega. I Visconti vi inviarono Simone Boccanegra per cercare di riportare la calma ma egli colse l'occasione per unirsi alle truppe pisane che lo stavano aspettando e farsi proclamare doge. I genovesi riuscirono in breve tempo a ottenere il controllo su tutta la costa da Monaco a Sarzana.\nNell'estate del 1357 l'offensiva di Bernab\u00f2 nel mantovano e in Emilia risult\u00f2 fallimentare. Approfittando della vittoria, i bolognesi e i mantovani inviarono milizie nel milanese che, congiungendosi con quelle del Monferrato saccheggiarono il milanese, il lodigiano, il cremonese e il mantovano minacciando Cassano mentre Ugolino Gonzaga assedi\u00f2 prima Novara, che essendo pressoch\u00e9 indifesa fece dedizione, poi Vercelli. Il 6 aprile 1358 si apr\u00ec a Milano una conferenza per la pace che si chiuse l'8 giugno: i Visconti si allearono con le signorie di Mantova, Ferrara e Padova, le citt\u00e0 di Novara e Alba tornarono sotto i Visconti che furono per\u00f2 costretti a demolire le fortificazioni del novarese e a cedere Novi, Borgoforte e i castelli catturati nel ferrarese mentre Asti e Pavia restavano sotto il Marchesato di Monferrato; infine Caterina Visconti figlia di Matteo sarebbe andata in sposa a Ugolino Gonzaga, Marco Visconti figlio di Bernab\u00f2 si sarebbe fidanzato con una figlia di Francesco da Carrara e Maria Visconti figlia di Galeazzo II fu promessa in sposa a uno dei figli di Giovanni II di Monferrato. Giulini afferma che l'apertura delle trattative di pace sia stata possibile proprio per l'egoismo di quest'ultimo che come visto, pretendeva di guidare l'esercito della lega senza per\u00f2 condividerne le conquiste. Nel settembre del 1358 nacque Rodolfo Visconti, figlio quartogenito di Bernab\u00f2 con la moglie Regina della Scala e si celebr\u00f2 il matrimonio tra Caterina e Ugolino.\nAssedio e conquista di Pavia.\nNel frattempo a Pavia era scoppiata una rivolta: il popolo, guidato dal monaco agostiniano Iacopo Bussolari, aveva cacciato i Beccaria dalla citt\u00e0, insieme con i loro aderenti, e distrutto tutte le loro case. Pavia, pur rimanendo formalmente sotto il controllo del marchese di Monferrato, di fatto era governata dal monaco che instaur\u00f2 un governo popolare in citt\u00e0. I Beccaria quindi si accordarono con Galeazzo II per vendicarsi di Bussolari e riuscirono a scatenare una rivolta ai danni dei pavesi insieme ai Landi che fecero passare dalla parte dei milanesi molti borghi, comunit\u00e0 e castelli del Pavese e dell'Oltrep\u00f2 come Voghera e Broni (dove i Beccaria detenevano vasti diritti feudali). Nel marzo del 1358 Bernab\u00f2 insieme al fratello torn\u00f2 ad assediare Pavia con un esercito al comando di Luchino dal Verme, collocando le truppe davanti a Porta Marenga. In aprile la flotta milanese riusc\u00ec a sconfiggere quella pavese e la citt\u00e0 fu assediata anche via fiume. Bussolari nel frattempo nomin\u00f2 venti tribuni, uno per quartiere, con il compito di assoldare altrettante compagnie di cento uomini ciascuna con quattro capitani per compagnia mentre la sua persona sarebbe stata protetta da una guardia di sessanta persone. Il tutto venne finanziato dalla vendita degli abiti e dei gioielli dei cittadini che se ne disfecero liberamente riponendo la loro fede nel frate. Sotto la guida di Antonio Lupo da Parma e con l'aiuto delle truppe del marchese del Monferrato, che si era accampagnato a Bassignana, i pavesi effettuarono una sortita in cui riuscirono a sbaragliare l'esercito di Galeazzo facendo molti morti e prigionieri. Galeazzo per\u00f2 raccolse rapidamente un altro esercito e torn\u00f2 ad assediarla insieme al fratello tanto che a novembre i cittadini, stremati dalla fame e dalla diffusione di un'epidemia, decisero di arrendersi a Protasio Caimi. Il Bussolari fu processato e poi confinato a vita in un convento del vercellese.\nGaleazzo II, desideroso di raggiugere una maggiore autonomia dal fratello Bernab\u00f2, ma soprattutto, dopo la presa di Pavia, volendo basare l'origine e la legittimit\u00e0 del suo potere richiamandosi ai sovrani longobardi (da cui i Visconti sostenevano di discendere) e del Regno d'Italia, decise di abbandonare Milano e portare la corte a Pavia, dato che in passato la citt\u00e0 fu sia capitale del regno longobardo sia di quello d'Italia. Evidentemente il progetto era stato meditato a lungo dal signore, tanto che pochissimi mesi dopo la conquista, gi\u00e0 aveva preso avvio il cantiere del castello, futura sede della sua corte. Nel novembre del 1360 Galeazzo II diede in moglie al figlio Gian Galeazzo la sorella del re di Francia, Isabella di Valois, pagando l'immensa cifra di 500\u00a0000 fiorini d'oro e ricevendo in cambio la contea di Vertus. Per raccogliere una tale cifra dovette tassare pesantemente laici ed ecclesiastici. Lo stesso anno pag\u00f2 profumatamente il conte Lando convincendolo ad abbandonare il marchese di Monferrato. Duemila uomini della sua compagnia rimasero temporaneamente a Pavia, poi passarono al servizio del pontefice.\nCompagnia Bianca e peste del 1361.\nIl 26 luglio 1361, nella battaglia di San Ruffillo, le truppe viscontee di Bernab\u00f2, che non aveva rinunciato a Bologna, vennero pesantemente sconfitte dagli imperiali guidati da Galeotto I Malatesta. Nel frattempo Giovanni II di Monferrato era riuscito ad assoldare in Francia una compagnia di ventura inglese forte di ben diecimila uomini e l'aveva inviata a saccheggiare il vercellese e il novarese. Gli inglesi commisero ogni genere di violenza ma dal momento che Galeazzo aveva fatto atterrare molti castelli di quel territorio e aveva ben fortificato Novara, non persero tempo in lunghi assedi e dopo avere fatto un grande bottino se ne tornarono nel Monferrato. Sfortunatamente ci\u00f2 che lasciarono fu la peste che fece decine di migliaia di morti in tutta la Lombardia, uccidendo i due terzi degli abitanti del novarese, e questa volta non risparmiando Milano, la cui popolazione fu dimezzata dopo che nel 1348, grazie alle misure di Luchino Visconti, ne era stata appena sfiorata. Per cercare di sfuggirle i nobili milanesi si ritirarono nei castelli in campagna, Galeazzo II in quello di Monza e Bernab\u00f2 in quello di Melegnano. Il morbo colp\u00ec il milanese per circa sei mesi.\nNel 1362 in seguito al fallimento delle trattative di pace con il nuovo papa Urbano V e alla formazione di una nuova lega anti-viscontea, Bernab\u00f2 invi\u00f2 due eserciti, uno contro Peschiera e l'altro contro Solara ma entrambi furono sconfitti da Malatesta Ungaro. I guelfi di Brescia poi si ribellarono ai Visconti e catturarono molti castelli del contado per poi mettersi sotto la protezione di Cansignorio. Bernab\u00f2 questa volta riusc\u00ec a sedare la rivolta e a giustiziarne i capi. Il 14 ottobre 1362 Ugolino Gonzaga venne assassinato dai fratelli, la moglie Caterina Visconti fugg\u00ec a Milano e Bernab\u00f2, ottenuto il \"casus belli\", attacc\u00f2 Mantova, retta dal Capitano del Popolo Guido Gonzaga. Impegnato a combattere su troppi fronti, Bernab\u00f2 accett\u00f2 la mediazione del re Giovanni II di Francia per chiudere il conflitto con il nuovo papa su pressione di Galeazzo II.\nSul fronte occidentale il marchese del Monferrato dopo essersi alleato con Simone Boccanegra, invi\u00f2 nuovamente la Compagnia Bianca al comando di Albert Sterz a devastare le campagne del novarese e del pavese. Nel frattempo il Boccanegra mise alla testa del suo esercito Luchino Novello Visconti, figlio illegittimo di Luchino, non ancora sedicenne e lo invi\u00f2 ad assediare Tortona, impresa in cui fall\u00ec. Galeazzo rispose stabilendo un'alleanza difensiva con Amedeo VI di Savoia che aggred\u00ec il Monferrato da ovest catturando Asti. Fu poi catturato dagli inglesi e costretto a riscattarsi con 180\u00a0000 fiorini d'oro.\nNel pavese i mercenari tedeschi appartenenti alla compagnia del conte Lando, costretti sulla difensiva, nell'impossibilit\u00e0 di fare razzie ed essendo pagati con mesi di ritardo da Galeazzo, non combattevano con la stessa foga del nemico. Tenevano testa agli inglesi solo gli ungheresi e i soldati italiani al comando di Luchino dal Verme. In seguito alla scoperta delle ruberie da parte di alcuni suoi amministratori, della mancanza di impegno da parte dei soldati e della ribellione di Voghera, Galeazzo ricorse ampiamente alla tortura e a numerose condanne a morte al fine di rimettere ordine. A fine anno per temporeggiare avvi\u00f2 trattative di pace con il nemico che per\u00f2 non andarono a buon fine. Gli inglesi infatti si diressero da Romagnano a Garlasco, attraversarono il Ticino a cavallo invadendo il milanese e il 4 gennaio 1363 presero Corbetta e Magenta. Da quelle due cittadine si dispersero in varie squadre che catturarono a sorpresa ben seicento nobili milanesi a Legnano, Sedriano, Vittuone, Nerviano e Castano alleggerendo le loro consorti dei gioielli; il loro riscatto ammont\u00f2 a centomila fiorini. Galeazzo invi\u00f2 Anichino di Mongardo al comando dei tedeschi per cercare di fermarli ma essi lo anticiparono riuscendo a guadare di nuovo il Ticino dopo avere abbandonato i cavalli e malgrado fosse presidiato da navi. Il 25 gennaio 1363 attaccarono Bassignana e poco dopo Borgomanero senza per\u00f2 riuscire a prenderle a causa dell'arrivo di trecento barbute viscontee. In aprile fu il turno di Briona. A quel punto Giovanni Caimi, capitano del popolo di Novara, riusc\u00ec a convincere l'indolente conte Lando a opporsi agli inglesi. I viscontei raggiunsero gli inglesi presso Ponte Canturino, vicino a Romagnano e li assaltarono disperdendoli. Gli inglesi per\u00f2 ricevettero rinforzi dai castelli vicini e contrattaccarono a Ghemme imprigionando il Caimi e ferendo mortalmente il conte Lando. Infine Galeazzo riusc\u00ec a liberarsi della Compagnia Bianca grazie ai pisani che l'assoldarono avendo bisogno di uomini per condurre una guerra contro i fiorentini. Luchino dal Verme riusc\u00ec allora a ricatturare buona parte dei castelli perduti nel novarese, nel tortonese e nel pavese.\nPace di Bologna.\nI conflitti tra Bernab\u00f2 Visconti e il papa e tra Galeazzo II e Giovanni II di Monferrato vennero chiusi il 3 marzo 1364 da un trattato di pace che garant\u00ec ai Visconti l'esorbitante somma di fiorini in otto rate, la restituzione di tutti i prigionieri e la revoca della scomunica in cambio della cessione di Bologna, Lugo e dei castelli modenesi e bolognesi oltre alla fine della persecuzione degli ecclesiastici. Bernab\u00f2 ottenne inoltre dagli Scaligeri i castelli da loro occupati nel bresciano e attorno al lago di Garda. Il raggiungimento della pace fu possibile solo con la sostituzione dell'Albornoz (di cui i Visconti non sopportavano l'arroganza) con il pi\u00f9 conciliante Andreino di Cluny. Galeazzo II dovette lasciare Asti al marchese del Monferrato ma ebbe in cambio Alba e Novara, vi fu poi uno scambio di castelli minori. In estate gran parte dell'Italia settentrionale fu flagellata dalle cavallette.\nTrasferimento al Castello di Pavia.\nDopo la presa di Pavia, nell\u2019ottobre del 1359, l\u2019impressionante rinnovamento urbanistico cui fu sottoposta la citt\u00e0 per ordine di Galeazzo II a partire dal 1360 appare un piano ben preordinato, intriso di \"grandeur\" regia e votato alla valorizzazione della memoria del ruolo di capitale del Regno longobardo prima e del Regno d'Italia poi, che Pavia ebbe fino all'XI secolo. Eredit\u00e0 a cui Galeazzo II, e in seguito anche il figlio Gian Galeazzo, voleva richiamarsi, utilizzando soprattutto le memorie della regalit\u00e0 altomedievale che Pavia conservava, al fine di legittimare il suo potere e ponendosi in diretta continuit\u00e0 con i re longobardi e altomedievali.\nNel 1365, completato il castello, Galeazzo II vi si trasfer\u00ec con tutta la sua corte a causa dei dissapori insorti con Bernab\u00f2, a cui lasci\u00f2 Milano.\nAlleanze diplomatiche e matrimoniali.\nDal suo castello di Pavia, vero centro politico del dominio visconteo che Bernab\u00f2 andava allargando con i suoi continui conflitti, Galeazzo II ord\u00ec una complessa trama di alleanze diplomatiche per garantire stabilit\u00e0 allo Stato. Gi\u00e0 alleatosi con i francesi grazie al matrimonio del figlio Gian Galeazzo, diede la figlia Violante Visconti (1354-1386) in sposa a Lionello di Anversa, figlio del re Edoardo III d'Inghilterra il 25 aprile 1368. Anche questa volta il matrimonio regale venne pagato dai Visconti con una ricca dote: Violante port\u00f2 al suo sposo 200\u00a0000 fiorini.\nL'attentato di Bertolino de' Sisti.\nNel 1369, per realizzare il Parco Visconteo, Galeazzo aveva confiscato i terreni di Bertolino de' Sisti, un cittadino pavese. Quando quest'ultimo ricorse al signore per essere indennizzato fu schernito e cacciato. Avendo perso gran parte delle sue entrate a causa delle confische e non potendo mantenere la famiglia risolse allora di ucciderlo. L'11 luglio Galeazzo stava effettuando una passeggiata a cavallo quando Bertolino, che si era appostato sul sentiero, lo aggred\u00ec con un coltello tirandogli un fendente. Il colpo per\u00f2 colp\u00ec un cordone di seta della sua veste che lo devi\u00f2 e lo indebol\u00ec, determinando solo una ferita superficiale al fianco. Bertolino fu arrestato, torturato e infine squartato, ogni suo quarto fu appeso a una delle porte della citt\u00e0 come monito per tutti. Tutti i suoi parenti furono esiliati da Pavia.\nNuovo conflitto con Giovanni II del Monferrato e Amedeo VI di Savoia.\nNel 1369, in seguito alla morte di Lionello di Anversa, il suo dispensiere Odoardo si era rifiutato di cedere Alba a Galeazzo, che invece gli spettava secondo gli accordi della pace di Bologna. Decise poi di venderla a Giovanni II di Monferrato per 26\u00a0000 fiorini. Questo bast\u00f2 per fare s\u00ec che Galeazzo dichiarasse di nuovo guerra al marchese. Essendo ormai inverno le due parti si limitarono ad alcune scorrerie. Al contempo la Valtellina si ribell\u00f2 al suo dominio ma nel 1370 Galeazzo riusc\u00ec a sopprimere la rivolta infliggendo pene esemplari ai fautori. In settembre sottrasse Valenza e il 16 novembre Casale al marchese di Monferrato.\nNel 1371 gli Estensi riuscirono a catturare Reggio assoldando la compagnia di Lucio Lando, sottraendola a Feltrino Gonzaga. Bernab\u00f2 Visconti riusc\u00ec a corrompere il capitano di ventura che gli cedette la citt\u00e0 in cambio di un'ingente somma di denaro per poi passare al soldo del marchese di Monferrato. Galeazzo si diresse con il suo esercito a Piacenza per fermare i 5\u00a0000 cavalieri (e ancor pi\u00f9 numerosi fanti) del Lando ed evitare che si congiungessero alle truppe monferrine ma non vi riusc\u00ec. Questo permise al marchese di non perdere alcun caposaldo durante tutto quell'anno.\nNel 1372 alla morte di Giovanni II quest'ultimo lasci\u00f2 in eredit\u00e0 ai figli le sue citt\u00e0 ma Asti doveva essere divisa equamente e condivisa con Ottone di Brunswick. Galeazzo strinse d'assedio Asti cos\u00ec Ottone per difendersi da Galeazzo strinse un'alleanza con Amedeo VI di Savoia. Le truppe viscontee al comando di Francesco d'Este furono sconfitte in due episodi nel maggio e nel novembre dello stesso anno. Galeazzo chiese allora aiuto al fratello che gli invi\u00f2 un esercito composto perlopi\u00f9 dagli inglesi di Giovanni Acuto. Quando il capitano inglese volle attaccare battaglia venne fermato da alcuni consiglieri di Galeazzo che probabilmente sobillati da Bianca di Savoia, sorella del conte, preferirono non accettare lo scontro. L'Acuto decise allora di ritirarsi dall'assedio di Asti e passare al soldo dei pontifici.\nNel 1373 Galeazzo concluse una tregua privata con i Savoia, impegnandosi a non osteggiarlo e a convogliare i suoi sforzi militari in soccorso di Bernab\u00f2 contro gli altri membri della Lega Pontificia. Il nuovo conflitto con la Chiesa si concluse con un nulla di fatto nel 1374.\nMorte.\nOrmai gravemente malato, Galeazzo II non aveva partecipato ai combattimenti, affidando la guida dell'esercito al figlio Gian Galeazzo Visconti. Mor\u00ec a Pavia nel suo castello nel 1378 e fu sepolto nella Basilica di San Pietro in Ciel d'Oro.\nAspetto e personalit\u00e0.\nGaleazzo II viene descritto dagli storici dell'epoca come uomo di bell'aspetto, intelligente, colto, fine politico e abile giurista ma decisamente vano. Fu patrono di Petrarca, che chiam\u00f2 a Pavia come precettore per suo figlio Gian Galeazzo e come diplomatico, inoltre il signore istitu\u00ec, presso il castello di Pavia, una grande biblioteca (poi arricchita dal figlio) la Biblioteca Viscontea e, sempre a Pavia, fond\u00f2, nel 1361, la prima, e unica, universit\u00e0 di tutto lo Stato visconteo.\nDiscendenza.\nDa Malgarola da Lucino ebbe:\nDal matrimonio con Bianca di Savoia:\nArmoriale.\nUn leone assiso tra le fiamme indossante un elmo con il Biscione crestato d'oro ingollante un fanciullo moro di carnagione dalle braccia distese impugnante un filatterio con il motto \"souffrir m'estuet in gotisach\" accompagnato dalle lettere G e Z (\"Galeaz\").\nMotto\nImprese"}
{"id": "253975", "revid": "834", "url": "https://it.wikipedia.org/wiki?curid=253975", "title": "X-34", "text": ""}
{"id": "253977", "revid": "69794", "url": "https://it.wikipedia.org/wiki?curid=253977", "title": "Stanley Cup", "text": "La Stanley Cup, originariamente chiamata Dominion Hockey Challenge Cup, \u00e8 un trofeo di hockey su ghiaccio, messo in palio annualmente dalla National Hockey League degli Stati Uniti, come premio per la squadra vincitrice dei play-off.\nStoria.\nLa Stanley Cup, in origine una coppa decorativa del valore di 10 ghinee prodotta da un argentiere londinese, fu donata nel 1892 da Lord Stanley, all'epoca governatore generale del Canada, che era un appassionato di hockey su ghiaccio. Inizialmente fu utilizzata come trofeo in palio per la migliore squadra amatoriale del paese, da assegnarsi al termine di una sfida da parte di una squadra ai detentori e agli amministratori della coppa.\nLord Stanley aveva fissato alcune rigide regole riguardo alla coppa:\nLa coppa fu offerta nel 1893 per la prima volta ai Montreal AAA, campioni della Amateur Hockey Association (AHA), all'epoca la principale lega hockeistica in Canada.\nI primi anni.\nIl primo incontro di playoff per la Stanley Cup si tenne il 17 marzo 1894, e il primo incontro in cui la coppa era in palio fu il 22 marzo dello stesso anno. In quell'anno infatti quattro dei cinque team della AHA si trovarono alla fine del campionato alla pari, con 5 vittorie e 3 sconfitte. Questo cre\u00f2 problemi all'organizzazione della AHA, perch\u00e9 non era in vigore nessun sistema per stabilire chi avesse vinto. Dopo una lunga negoziazione e il ritiro del \"Quebec\" dalla corsa al titolo, si decise di tenere un torneo a tre squadre a Montr\u00e9al. La prima finale della Stanley Cup vide i \"Montreal AAA\" difendere il titolo con una vittoria in finale per 3-1 sugli \"Ottawa Generals\".\nL'anno successivo ci fu la prima sfida per la coppa, lanciata dalla Queen's University. Tuttavia non si arriv\u00f2 a questo senza contestazioni. L'8 marzo 1895 infatti i Montreal Victorias avevano vinto la AHA, e quindi la Stanley Cup, ma la sfida, che era in programma da tempo per il giorno dopo, si tenne fra i campioni dell'anno precedente e la compagine universitaria. Pertanto fu deciso dagli organizzatori che se i Montreal AAA avessero vinto la sfida, i Victorias sarebbero stati i campioni della Stanley Cup. Gli AAA vinsero poi l'incontro per 5-1, incoronando campioni cos\u00ec i rivali cittadini.\nLa prima sfida lanciata con successo fu l'anno dopo, ad opera dei Winnipeg Victorias, campioni della Manitoba Hockey League (MHL). Il 14 febbraio 1896 la squadra di Winnipeg sconfisse i campioni in carica per 2-0, diventando cos\u00ec la prima squadra al di fuori della AHA ad assicurari la coppa. Il suo regno fu per\u00f2 breve: i Montral Victorias, dopo aver vinto la AHA, chiesero la rivincita per la coppa. E la riportarono a casa: il 30 dicembre 1896 sconfissero Winnipeg 6-5.\nLa prima sfida da decidersi al meglio delle tre gare era prevista originariamente per il 1897, fra i campioni della AHA, ancora i Montreal Victorias e quelli della Central Canada Hockey Association (CCHA). Tuttavia la serie fu conclusa dopo il primo incontro, conclusosi con la schiacciante vittoria di Montral per 14-2. Bisogna aspettare il 1899 perch\u00e9 giocata la prima vera sfida al meglio delle tre (anche se i Winnipeg Victorias abbandonarono il secondo incontro - perdendo cos\u00ec la sfida - dopo una decisione arbitrale contestata); ed il 1900 perch\u00e9 si debbano tenere i tre incontri.\nAnche il 1899 vide due differenti team difendere il titolo nello stesso anno: i Montreal Victorias vittoriosi contro nuovamente i Winnipeg Victorias; e i nuovi campioni AHA (che nel frattempo aveva cambiato nome, diventando Canadian Amateur Hockey League - CAHL), i Montreal Shamrocks, vittoriosi contro Queen's University.\nNel 1902 per la prima volta nessun team CAHL era coinvolto nella sfida per il titolo.\nLa serie del 1903 fu la prima in cui si dovette rigiocare un incontro. Il 31 gennaio l'orologio batt\u00e9 la mezzanotte mentre la seconda gara della serie fra Winnipeg Victorias e Montrael AAA era ancora in parit\u00e0 (2-2) dopo 27 minuti di tempi supplementari. A causa del Shabbath, la gara fu interrotta e rigiocata il 2 febbraio, con Montreal vincitrice della partita (4-2) e della serie. Un mese dopo gli AAA terminarono terzi nella CAHL, con le due squadre davanti a lei prime a pari punti. La Stanley Cup fu giocata con una doppia sfida fra i Montreal Victorias e Ottawa Silver Seven, vinta da questi ultimi, che due giorni dopo furono costretti a difendere il titolo nella sfida contro i Rat Portage Thistles. Ottawa vinse facilmente.\nIl 30 gennaio 1904 una partita di campionato fra gli Ottawa Silver Seven e i Montreal Victorias cominci\u00f2 in ritardo ed entrambi i team furono d'accordo per terminare la gara a mezzanotte, con i Silver Seven in vantaggio per 4-1. La CAHL ordin\u00f2 invece di rigiocare la gara anzich\u00e9 interromperla, e la discussione che ne segu\u00ec caus\u00f2 l'uscita dei Silver Seven - detentori della Stanley Cup - dalla CAHL. La lega sper\u00f2 che anche senza Ottawa la coppa sarebbe rimasta alla CAHL e venisse assegnata a Quebec; ma gli organizzatori la pensavano diversamente. Per un po' Ottawa non si affili\u00f2 a nessuna lega, ma nel 1905 si iscrissero alla Federal Amateur Hockey League. Quell'anno vide i Dawson City Nuggets sfidare i campioni in una delle pi\u00f9 memorabili serie per la Stanley Cup - in parte per le 4000 miglia che la squadra dello Yukon dovette affrontare per raggiungere la capitale federale ed in parte perch\u00e9 i Nuggets arrivarono solo un giorno prima della partita e, stanchi per il lungo viaggio, furono surclassati nella serie. Il secondo incontro della serie vide segnare alcuni record per la Stanley Cup, ad oggi ancora imbattuti: nel 23-2 finale (pi\u00f9 ampio scarto per una finale di Stanley Cup), Franck McGee mise a segno 14 reti.\nIl 1906 vide la nascita della Eastern Canada Amateur Hockey Association (ECAHA) e - quello stesso anno in dicembre i primi giocatori professionisti parteciparono (vincendo) alle gare per la coppa. Fino al 1910, quando gli organizzatori della coppa decisero che solo i giocatori che avevano giocato la regular season nella lega della propria squadra potevano giocare le gare per la coppa, fu cosa comune che sia i detentori che gli sfidanti chiamassero a giocare le partite di sfida dei giocatori professionisti. Nel 1908 una intera squadra professionistica, i Toronto Trolley Leaguers, furono sfidanti per la coppa. Dopo di questo la Allan Cup sostitu\u00ec la Stanley Cup come trofeo per l miglior squadra amatoriale Canadese, mentre la Stanley Cup divenne il simbolo della supremazia fra i professionisti.\nNel 1909 Montreal AAA e Montral Victorias, le ultime due squadre amatoriali della ECAHA, si ritirarono, e perci\u00f2 la ECAHA tolse l'\"Amateur\" dal proprio nome, trasformandosi in ECHA, un campionato professionistico. L'anno dopo si perse anche la \"E\", e a met\u00e0 stagione i Montral Wanderers e gli Ottawa Senators abbandonarono la CHA per passare alla neonata National Hockey Association (NHA), che grazie anche all'apporto di questi due fortissimi team divenne in breve incontestabilmente il campionato pi\u00f9 importante del Canada.\nFino al 1912 le sfide potevano aver luogo in ogni momento, con le appropriate condizioni di ghiaccio, ed era abbastanza frequente che una squadra difendesse il titolo pi\u00f9 volte in un anno. A partire dal 1912 per\u00f2 gli organizzatori stabilirono che la coppa poteva essere messa in palio soltanto dopo la fine delle stagioni regolari della squadra.\nLa nuova sfida.\nNel 1914, i Victoria Aristocrats della Pacific Coast Hockey Association (PCHA) avevano sfidato ufficiosamente per la coppa i campioni in carica dei Toronto Blueshirts in una serie amichevole. Questo preluse ad un accordo fra NHA e PCHA: a partire dall'anno successivo, i rispettivi campioni si sarebbero sfidati per la coppa; accordo che \"grosso modo\" rimase in vigore fino al 1926. La finale di Stanley Cup si sarebbe tenuta alternativamente un anno ad est ed uno ad ovest, mentre il regolamento sarebbe variato ad ogni partita: in un incontro quello NHA, nel successivo quello PCHA. I Vancouver Millionaires vinsero la prima finale ufficiale per tre incontri a zero in una finale al meglio delle 5.\nIl primo team statunitense a partecipare ad una finale per la Stanley Cup (si trattava di una finale di lega, e non di una sfida) e ad aggiudicarsi il titolo furono i Portland Rosebuds nel 1916. L'anno dopo i Seattle Metropolitans furono il primo team USA a sfidare i detentori e a vincere.\nNel 1917 la NHA scomparve e nacque al suo posto la National Hockey League (NHL).\nNella stagione 1918/1919 la Stanley Cup non fu assegnata per la prima volta, quando l'epidemia di influenza che stava sconvolgendo il mondo costrinse alla cancellazione della serie di finale fra i Montreal Canadiens e i Seattle Metropolitans, e port\u00f2 alla morte il giocatore di Montreal \"Bad\" Joe Hall. Il formato della Stanley Cup rimase invariato fino alla stagione 1921/1922, quando nacque una terza lega, la Western Canada Hockey League. Gli sfidanti erano dunque due, e una serie tra i campioni delle due leghe sfidanti decideva chi avrebbe sfidato i detentori.\nNel 1924 PCHA e WCHL si fusero nella Western Hockey League. I campioni di quella stagione, i Victoria Coguars, furono l'ultimo team non NHL ad aggiudicarsi la Stanley Cup. Dopo la scomparsa della WHL, la stagione successiva, gli amministratori della coppa garantirono alla NHL l'esclusivo controllo della Stanley Cup.\nLa Stanley Cup oggi.\nLa coppa fu messa in palio ogni anno dal 1893, ad eccezione del 1919 e del 2005 (per il \"lockout\", la serrata). I Montreal Canadiens sono la squadra pi\u00f9 titolata (24 volte). I Toronto Maple Leafs seguono a quota 13. La squadra statunitense con pi\u00f9 successi sono, con 11 titoli, i Detroit Red Wings.\nNel dicembre 2004, un gruppo di tifosi di Edmonton, rese nota la propria intenzione di chiedere agli amministratori del trofeo di far disputare un \"challenge trophy\" per assegnare la Stanley Cup, a causa del \"lockout\". Nei loro piani avrebbero dovuto partecipare i vincitori di Memorial Cup, Allan Cup e University Cup, oltre alle vincitrici delle due principali leghe minori professionistiche canadesi, AHL e ECHL. Gli attuali amministratori, Scotty Morrison e Brian O'Neill (entrambi ex arbitri in NHL) non fecero alcun passo ufficiale in questo senso, ma confermarono il possesso della Stanley Cup da parte dell'NHL.\nAttualmente ci sono tre coppe: quella originale, che \u00e8 in mostra in un caveau nella Hockey Hall of Fame a Toronto; un duplicato, eseguito dall'argentiere di Montreal Carl Petersen, che viene messa in palio per il vincitore dei playoff ed \u00e8 anche usata per motivi promozionali; ed una replica che viene usata occasionalmente dalla Hockey Hall of Fame quando il duplicato \u00e8 fuori sede. Al momento \u00e8 alta 880 mm e pesa quasi 14,6 kg.\nPer avere il proprio nome inciso sulla base, un giocatore deve aver giocato almeno 41 partite nella squadra vincitrice durante la stagione regolare (a patto che sia ancora con la squadra quando questa vince la coppa) oppure essere sceso sul ghiaccio in almeno una gara di finale. Tuttavia la NHL ha permesso delle eccezioni caso per caso.\nIl giocatore che ha giocato per il maggior numero di squadre che hanno vinto la coppa \u00e8 Henri \"The Rocket\" Richard, dei Montreal Canadiens, con 11 anelli. Altri due giocatori canadesi sono a quota 10: Jean B\u00e9liveau e Yvan Cournoyer.\nIncisioni sulla coppa.\nUna delle caratteristiche che rendono unica la Stanley cup \u00e8 il fatto che, con poche eccezioni nel passato, \u00e8 l'unico trofeo nello sport professionistico ad avere incisi su di s\u00e9 i nomi di tutti i membri della squadra vincitrice.\nNon \u00e8 sempre stato cos\u00ec - una delle regole dettate da lord Stanley era che ogni squadra avrebbe potuto aggiungere - a proprie spese - un anello per commemorare la propria vittoria, ad eccezione dei primi vincitori. Inizialmente c'era solo un anello, aggiunto dai Montreal AAA. Le squadre vincitrici aggiungevano il proprio nome su quell'unico anello, finch\u00e9 nel 1902 lo spazio fin\u00ec, e le squadre, non avendo pi\u00f9 spazio (o forse per non voler accolarsi la spesa di un secondo anello), cominciarono a lasciare il proprio nome direttamente sulla coppa, a partire dai Montreal AAA nel 1903 e fino al 1908. In particolare, nel 1907 i Montreal Wanderer incisero il nome all'interno della coppa.\nNel 1908 per ragioni sconosciute, i Wanderers non segnarono il proprio nome. L'anno successivo, gli Ottawa Senators aggiunsero un secondo anello. Nonostante il nuovo spazio, i Wanderers nel 1910 e i Senators nel 1911 non incisero il proprio nome. Spazio che fu occupato dai Vancouver Millionaires, nonostante non avessero propriamente vinto la coppa (ma un campionato analogo chiamato World Series). Discorso analogo per altre due squadre tra il 1915 e il 1918.\nResta un mistero il motivo per cui fino al 1924 non ci furono ulteriori iscrizioni. In quell'anno i Canadiens aggiunsero un altro anello. Da allora comunque la tradizione di iscrivere la squadra vincitrice e i suoi giocatori non \u00e8 mai stata interrotta. In particolare ogni anno venne aggiunto un nuovo anello (e la coppa \"crebbe\" dai 400 millimetri del 1909 ai quasi 900 del 1940). Nel 1948 il trofeo fu rifatto, con la coppa e un anello rimovibile.\nLa moderna coppa in pezzo unico fu introdotta nel 1958 con il rimpiazzo della vecchia base con una base a cinque bande (ognuna delle quali pu\u00f2 contenere 13 team). Il nome dei vincitori del 1965, i Montreal Canadiens fu inciso su una superficie pi\u00f9 larga del consentito e su quella fascia sono iscritte solo 12 squadre. Lo spazio sulle bande termin\u00f2 nel 1991 e si prese la decisione di staccare la prima delle fasce della base (consegnata alla Hockey Hall of Fame per introdurne una nuova in fondo, di modo che la coppa non cresca ulteriormente. Nel 2004 si \u00e8 reso necessario un secondo rimpiazzo\nI viaggi della coppa.\nLa coppa \u00e8 stata in molti posti in tutto il mondo ed \u00e8 anche per questo uno dei trofei pi\u00f9 conosciuti degli sport professionistici.\nFra i posti visitati dalla coppa:\nDisavventure.\nLa coppa \u00e8 stata pure maltrattata, mal custodita o ne \u00e8 stato fatto un uso improprio in numerose occasioni:\nErrori nelle incisioni.\nCi sono stati numerosi errori nelle incisioni sulla Coppa, alcuni dei quali esistono anche sul duplicato:\nEventi importanti.\nL'epidemia di influenza del 1919: Stanley Cup non assegnata.\nDurante la finale di playoff della stagione 1918/1919 fra Montreal Canadiens e Seattle Metropolitans, molti giocatori dei Canadiens contrassero la spagnola. La finale fu cancellata alla quinta ed ultima partita. L'ultima gara non fu mai giocata perch\u00e9 i giocatori di Montreal Joe Hall, Manager Kennedy, Billy Coutu, Jack McDonald e Edouard Lalonde erano ricoverati in ospedale con l'influenza. Quando Hall mor\u00ec, quattro giorni dopo, la gara fu cancellata e la serie venne abbandonata, lasciando il risultato in parit\u00e0 (due vittorie per parte). Fu l'unico anno senza l'assegnazione della Stanley Cup prima del \"lockout\" del 2004/2005.\n1927: la rissa per la coppa.\nNella gara 4 della serie del 1927 il difensore dei Boston Bruins Billy Coutu scaten\u00f2 una rissa per la coppa, pare per ordine dell'allenatore Art Ross. Coutu colp\u00ec con un pugno l'arbitro Jerry LaFlamme. Come risultato, Coutu fu il primo giocatore ad essere squalificato a vita dalla NHL. L'8 ottobre 1929 la sospensione fu ammorbidita, e Coutu pot\u00e9 giocare nelle leghe minori. Non gioc\u00f2 mai pi\u00f9 in NHL.\n2004/2005: il \"lockout\".\nUna disputa sul contratto collettivo fra i proprietari della NHL e la NHL Players' Association, il \"sindacato\" dei giocatori, port\u00f2 ad una serrata (\"lockout\", appunto) iniziata il 15 settembre 2004, che ha causato la cancellazione della stagione 2004/2005 e dei playoff della Stanley Cup il 16 febbraio successivo. Un sito per i tifosi (\"Free Stanley\") fu ideato nella speranza che la coppa potesse essere messa in palio tra i migliori team canadesi. Si chiedeva il ritorno al formato della \"sfida\" degli inizi. Un gruppo in Ontario noto come \"Justice for Stanley\" \u00e8 addirittura ricorso alla Corte Suprema dell'Ontario, chiedendo che gli amministratori della coppa mettessero in palio il trofeo nonostante lo sciopero. Il governatore generale Adrienne Clarkson propose che il trofeo andasse alla miglior squadra di hockey su ghiaccio femminile, ma il 10 marzo 2005 annunci\u00f2 la creazione di un nuovo trofeo per questo scopo.\nDi conseguenza moltissimi giocatori, per mantenersi allenati, hanno giocato in questa stagione in 19 paesi europei dove l'hockey \u00e8 seguito, alcuni anche in Italia.\nL'annuncio della fine dello sciopero viene dato il 13 luglio 2005. Giocatori e proprietari raggiunsero un accordo per il contratto collettivo di lavoro. La stagione 2005/2006 \u00e8 regolarmente iniziata il 5 ottobre 2005, con il cambiamento di alcune regole.\nCultura di massa.\nIl trofeo \u00e8 colloquialmente noto come \"la tazza di Lord Stanley\" () o \"la coppa d'argento\" (); e tradizione vuole che il team vincitore beva champagne direttamente dalla coppa dopo la vittoria. Un'altra tradizione vuole che la coppa sia consegnata immediatamente dopo la fine dell'ultima partita della serie di finale al capitano dei vincitori e che sia lui il primo a sollevarla; la coppa poi viene fatta passare di giocatore in giocatore e sollevata da ogni membro della squadra durante il giro di campo: \u00e8 il cosiddetto \"skating the cup\". Questa tradizione fu interrotta nel 2001 da Joe Sakic e Ray Bourque quando i Colorado Avalanche vinsero la coppa. Il settimo incontro della serie di finale era l'ultimo per Bourque dopo 22 anni di carriera in NHL e non aveva mai vinto il titolo prima di allora. Quando il capitano Sakic ricevette la coppa dall\"'NHL Commissioner\" Gary Bettman non la sollev\u00f2, ma la pass\u00f2 a Bourque perch\u00e9 fosse lui a sollevarla per primo.\nUn'altra tradizione (o - piuttosto - una superstizione) molto rispettata dai giocatori \u00e8 che nessun giocatore pu\u00f2 toccare la coppa finch\u00e9 la sua squadra non si \u00e8 legittimamente aggiudicata la Stanley Cup.\nAlcuni giocatori hanno avuto la coppa tutta per s\u00e9 per un giorno. \u00c8 una tradizione nata nel 1995, e poi consolidata ed estesa a tutti i componenti della squadra vincitrice. Il trofeo \u00e8 per\u00f2 sempre accompagnato da un rappresentante della Hockey Hall of Fame.\nLord Stanley stesso non vide mai un incontro in cui la sua coppa fosse in palio, essendo tornato in Inghilterra nel 1893."}
{"id": "253978", "revid": "110157", "url": "https://it.wikipedia.org/wiki?curid=253978", "title": "Hofsj\u00f6kull", "text": "Hofsj\u00f6kull \u00e8 il terzo ghiacciaio per estensione in Islanda dopo il Vatnaj\u00f6kull e il Langj\u00f6kull e si trova in posizione intermedia tra i due grandi ghiacciai. \u00c8 il pi\u00f9 grande vulcano attivo dell'isola.\nCaratteristiche.\nRicopre un'area di 925 km\u00b2 e il suo punto pi\u00f9 alto raggiunge la quota di 1765 metri. Dal ghiacciaio discendono diversi fiumi, incluso il \u00dej\u00f3rs\u00e1, il fiume pi\u00f9 lungo del paese.\n\u00c8 situato a ovest della regione degli Altopiani d'Islanda e a ovest della catena montuosa Kerlingarfj\u00f6ll, tra i due grandi ghiacciai dell'Islanda.\nNel 2015, la massa di ghiaccio del Hofsj\u00f6kull \u00e8 aumentato per la prima volta dopo oltre venti anni.\nVulcanismo.\nIl vulcano subglaciale \u00e8 del tipo a scudo con una caldera vulcanica che \u00e8 stata recentemente individuata.\nLa caldera \u00e8 visibile sulle immagini satellitari ed \u00e8 rilevabile durante le misurazioni di profondit\u00e0 sul ghiaccio. C'\u00e8 anche una considerevole attivit\u00e0 sismica su piccola scala, il che indica che l\u00ec sotto c'\u00e8 una camera magmatica attiva. Non si sa quando la caldera si sia formata, n\u00e9 quando sia avvenuta l'ultima grande eruzione. Diverse piccole emissioni laviche si sono verificate sulle pendici dell'Hofsj\u00f6kull in tempi moderni (ovvero negli ultimi 10.000 anni). I crateri sono ora ricoperti dai ghiacciai, ma le lingue di lava si estendono dal bordo del ghiacciaio e testimoniano queste eruzioni.\nTurismo.\nPoco a sud di questo ghiacciaio c'\u00e8 Kerlingarfj\u00f6ll, una localit\u00e0 conosciuta per la possibilit\u00e0 di praticare lo sci estivo."}
{"id": "253979", "revid": "6923", "url": "https://it.wikipedia.org/wiki?curid=253979", "title": "X-43", "text": ""}
{"id": "253980", "revid": "1645873", "url": "https://it.wikipedia.org/wiki?curid=253980", "title": "\u010ca\u010dak", "text": "\u010ca\u010dak () \u00e8 una citt\u00e0 della Serbia Centrale situata nel distretto di Moravica. Ha una popolazione di circa abitanti.\nGeografia fisica.\nLa citt\u00e0 \u00e8 localizzata circa a sud di Belgrado ad un'altitudine di nel mezzo di un territorio montuoso attraversato dal fiume Morava Occidentale, la superficie complessiva della citt\u00e0 \u00e8 pari a e il territorio cittadino si divide nei seguenti quartieri:\nAlcuni monti situati nei pressi della citt\u00e0 sono compresi in un'area protetta.\nStoria.\nI pi\u00f9 antichi ritrovamenti archeologici effettuati nell'area risalgono all'et\u00e0 della pietra, tra l'8000 a.C. e il 3000 a.C. Sono stati rinvenuti gioielli dell'et\u00e0 del bronzo e un luogo di sepoltura risalente al 500 a.C. presumibilmente destinato a famiglie nobili in quanto ricco di gioielli, ornamenti e monete. Le scoperte riguardano anche manufatti e attrezzature agricole di epoca romana.\nI pi\u00f9 antichi ritrovamenti che testimoniano l'insediamento di popolazioni serbe nell'area risalgono al X secolo.\nAll'epoca di Stefan Nemanja, tra il 1168 e il 1189 l'area era dominata dal fratello Stracimir Zavidovi\u0107 che vi eresse il convento di \"Gradac\".\nLa prima citazione ufficiale di \u010ca\u010dak \u00e8 in un documento datato 18 dicembre 1408.\nIn epoca ottomana l'area fu al centro di disordini fra le truppe ottomane e quelle dell'Impero austro-ungarico, in particolare durante la guerra austro-turca, negli anni 1683-1699 quando le truppe austriache penetrarono nel paese fino a \u010ca\u010dak sfruttando le sollevazioni della popolazione contro la dominazione ottomana. Due anni dopo per\u00f2 i turchi riconquistarono la zona e penetrarono fino al confine occidentale della Serbia. Seguirono due anni di pace fino ai nuovi scontri degli anni 1716-1738. A quest'epoca \u010ca\u010dak era composta da circa 150 edifici e fu liberata solo dopo la Pace di Passarowitz, firmata a Po\u017earevac nel 1717. La successiva offensiva ottomana fu fatale alla citt\u00e0, fu infatti completamente devastata da un incendio nel 1738.\nLa prima guerra mondiale vide \u010ca\u010dak impegnata contro l'esercito austro-ungarico. Il rapporto era di un soldato serbo contro tre austriaci, ma \u010ca\u010dak resistette eroicamente. Le perdite furono per\u00f2 elevatissime. In pratica furono annientate due generazioni di uomini e ragazzi in grado di combattere, con un conseguente impoverimento della popolazione sopravvissuta.\nNel 1944, \u010ca\u010dak divenne famosa per la battaglia contro la 7\u00aa Divisione delle SS-Gebirgs-Division Prinz Eugen. Questa divisione delle SS tedesche era composta da uomini tedeschi, ma di origine balcanica. Conoscevano quindi il territorio e la lingua, ma nulla riuscirono a fare contro i partigiani di Tito.\nNel 1999 la citt\u00e0 venne bombardata dagli aerei NATO.\nMonumenti, cultura e tradizioni.\nNel centro della citt\u00e0 si possono ammirare i resti di alcune mura romane risalenti al III secolo.\nTra i monumenti che possiamo visitare, si contraddistinguono i monasteri e le chiese, naturalmente di culto ortodosso. Questo \u00e8 un segno della cultura religiosa del popolo, nonostante le politiche avverse che si sono succedute nel corso degli anni. Ci sono 10 monasteri nella zona del monte Kablar che sovrasta \u010ca\u010dak. La loro costruzione risale alle famiglie nobili dei Nemanji\u0107, Lazarevi\u0107 e Brankovi\u0107. In essi sono custoditi importanti manoscritti.\nUna simpatica tradizione \u00e8 quella che si svolge nel tempo pasquale e precisamente il Venerd\u00ec Santo. In questo giorno si dipingono le uova. La domenica di Pasqua ci si reca a dare gli auguri nelle case del vicinato con il proprio uovo dipinto e si sbatte l'uovo con l'uovo del vicino. La Pasqua pi\u00f9 bella sar\u00e0 della persona a cui non si \u00e8 rotto l'uovo.\nEconomia.\nDall'inizio del XX secolo \u010ca\u010dak \u00e8 stato uno dei maggiori centri economici della Serbia. In primo luogo l'industria per la lavorazione del metallo con le principali fabbriche \u201cSloboda\u201d e \u201cCer\u201d, poi la produzione della carta e le industrie chimiche; \u00e8 anche molto sviluppata l'agricoltura.\nL'economia della citt\u00e0, come quella dell'intero paese, sub\u00ec i contraccolpi della guerra in Bosnia. Inoltre, nel 1999, vi furono degli intensi bombardamenti da parte della NATO (durati ben 78 giorni) che distrussero case, ponti, fabbriche e strade. Fortunatamente vi furono poche vittime ma i bombardamenti hanno lasciato, oltre ai residui dell'uranio impoverito, un sentimento anti-americano nella popolazione.\nUltimamente l'economia della citt\u00e0 si \u00e8 sviluppata verso il commercio in generale centri commerciali, il commercio di automobili e soprattutto autodemolizioni. \u00c8 anche sede di molte piccole fabbriche private, divenendo cos\u00ec l'area pi\u00f9 sviluppata della Serbia centrale.\nSport.\n\u010ca\u010dak \u00e8 conosciuta come \"Citt\u00e0 della pallacanestro\", e il Borac \u010ca\u010dak \u00e8 la principale squadra della citt\u00e0.\nIl FK Borac \u010ca\u010dak \u00e8 il massimo club calcistico cittadino, che milita nella massima divisione serba."}
{"id": "253981", "revid": "125470986", "url": "https://it.wikipedia.org/wiki?curid=253981", "title": "Paolo Sylos Labini", "text": "La famiglia.\nPaolo Sylos Labini \u00e8 nato a Roma il 30 ottobre 1920. Il padre Michele, contraddistinto da grande spessore morale, era pugliese di Bitonto ed era stato segretario di prefettura in Puglia al tempo di Giolitti. Aveva poi dovuto lasciare questa carriera perch\u00e9 antifascista. La madre, Margherita Viggiani, di carattere colto e vivace e grande amante della musica, era sorella dell'intellettuale Giuseppe Viggiani. Inoltre, considerato l'interesse di Sylos Labini per la questione meridionale, \u00e8 opportuno ricordare che Giustino Fortunato era fratello della nonna materna, Carolina Viggiani. Questo lo rendeva anche cugino primo da parte di madre, di Domenico Viggiani, Direttore Generale del Banco di Napoli. \nPaolo Sylos Labini spos\u00f2 Maria Rosaria Azzone, con cui ebbe due figli, Stefano, geologo e ricercatore presso l'ENEA, e Francesco.\nGli studi universitari.\nDopo il liceo, il giovane Paolo avrebbe voluto iscriversi alla facolt\u00e0 di ingegneria, ma, a causa dei limitati mezzi economici che lo obbligavano a lavorare mentre studiava, si iscrisse alla facolt\u00e0 di giurisprudenza, pur non amando le materie giuridiche. Questi studi gli diedero per\u00f2 l'opportunit\u00e0 di avvicinarsi alla storia delle istituzioni e quindi di acquisire un'impostazione storica che avrebbe poi sempre seguito. Interessato principalmente alle materie scientifiche, si appassion\u00f2 dell'economia, unica materia non giuridica della facolt\u00e0. All'universit\u00e0 ebbe come insegnante di economia Guglielmo Masci, al quale decise di chiedere la tesi su \"Gli effetti economici delle invenzioni sull'organizzazione industriale\". Purtroppo Masci mor\u00ec poco dopo e Sylos fu seguito durante la tesi da Giuseppe Ugo Papi, non entusiasta dell'argomento. Nel cercare la bibliografia per la tesi si rese conto con stupore del limitato interesse degli economisti per le innovazioni e da questo momento sent\u00ec l'esigenza di rivolgersi allo studio degli economisti classici, in particolare Adam Smith e poi David Ricardo e Karl Marx. In questi primi anni la sua guida fu Alberto Breglia (1900-1955), che insegnava economia politica a Roma dal 1942.\nDopo la laurea in Giurisprudenza conseguita nel luglio 1942 con 110 e lode, \u00e8 stato nominato, su richiesta di Alberto Breglia, assistente volontario e poi assistente incaricato presso la cattedra di Economia politica della Facolt\u00e0 di Economia e Commercio dell'Universit\u00e0 degli Studi di Roma \"La Sapienza\". Proprio con Alberto Breglia, Sylos collabor\u00f2 alla stesura di due libri ricavati da due corsi di lezioni: \"L'economia dal punto di vista monetario\" e \"Reddito sociale\" . Quindi in questo primo periodo conviveva in lui l'interesse per l'analisi dell'innovazione con quello per i problemi monetari, che in seguito verr\u00e0 in parte abbandonato. Il rapporto con Alberto Breglia lasci\u00f2 a Sylos Labini la concezione dell'economia come mezzo per comprendere la storia, un'economia quindi da inserirsi in un ampio contesto culturale. Fu proprio Alberto Breglia che spinse Sylos a recarsi negli Stati Uniti per completare i suoi studi. Cos\u00ec Sylos Labini fu tra i primi giovani dal secondo dopoguerra che andarono a perfezionarsi all'estero, sia per approfondire in generale le sue conoscenze economiche, sia per capire meglio le peculiarit\u00e0 del caso italiano.\nIl periodo negli Stati Uniti.\nNel 1948 vinse infatti una borsa di studio per gli Stati Uniti. Dopo tre mesi trascorsi a Chicago, dove divenne amico di Franco Modigliani, and\u00f2 ad Harvard all'inizio del 1949. Qui ebbe come \"supervisor\" Joseph Schumpeter, che si ricollegava alle teorie classiche con particolare attenzione per le innovazioni e i loro effetti sociali e inoltre considerava la storia come indispensabile maestra per gli economisti.\nIl suo interesse era il rapporto tra innovazioni tecnologiche, economia e societ\u00e0 e attribuiva un ruolo preminente all'imprenditore innovatore. Joseph Schumpeter sottolineava come l'innovazione non riguardasse solo i processi produttivi, ma anche l'organizzazione dell'attivit\u00e0 economica e le forme istituzionali.\nDice in proposito Sylos Labini: \u201cIo ho studiato ad Harvard con Joseph Schumpeter, nel 1949, l'anno prima della sua scomparsa ed ho sub\u00ecto fortemente - spero per il bene - la sua influenza; quindi la mia visione delle innovazioni non \u00e8 semplicemente economica, ma \u00e8 anche sociale\".\nL'incontro con Salvemini e Rossi.\nPrima della partenza di Sylos per gli Stati Uniti, il padre aveva scritto una lettera a Gaetano Salvemini comunicandogli che il figlio sarebbe andato a trovarlo. Gaetano Salvemini era infatti uno dei punti di riferimento del padre che era antifascista. Nella lettera si sottolineava anche il legame della famiglia Sylos Labini con Giustino Fortunato, amico di Gaetano Salvemini. Anche per la sua grande disponibilit\u00e0 verso i giovani, Salvemini lo accolse con molta simpatia, tanto che, mentre era ricoverato in ospedale per un mese a causa della sua malattia ai reni, chiese a Sylos Labini di fargli da segretario. Cos\u00ec ogni giorno per un mese Sylos Labini andava a trovarlo e lo aiutava nella sua corrispondenza con numerosi personaggi come Sforza e Sturzo (che conoscer\u00e0 a Roma dieci anni dopo). Una volta uscito dall'ospedale, Gaetano Salvemini decise di andare ad abitare nella stessa casa privata dove Sylos era a pensione. Cos\u00ec per sette mesi i due coabitarono approfondendo la loro amicizia, fino a quando, nell'estate del 1949 Gaetano Salvemini torn\u00f2 a Firenze.\nGaetano Salvemini fu maestro e grande amico di Ernesto Rossi, Carlo Rosselli e Nello Rosselli, che dedicarono la loro vita ai suoi stessi ideali. A Rossi e ai due Rosselli, Paolo Sylos Labini \u00e8 da considerarsi legato, attraverso Gaetano Salvemini.\nIn particolare, Ernesto Rossi e Sylos Labini si conobbero nel 1949 grazie a Salvemini a Roma in casa di Ernesto Rossi. La loro amicizia si consolid\u00f2 per\u00f2 quando Sylos scrisse una nota molto critica delle teorie keynesiane che colp\u00ec Rossi, fortemente antikeynesiano.\nL'influenza su Sylos del filone di pensiero che parte da Rosselli per poi incarnarsi dopo la guerra nel Partito d'Azione \u00e8 evidente nella sua concezione dei rapporti tra sviluppo economico e sviluppo civile. Lui stesso ha affermato: \u201cDebbo mettere bene in chiaro che io mi sono sempre richiamato alla tradizione del socialismo liberale\u201d. Secondo Sylos \u00e8 necessario ricollegarsi al pensiero di Gaetano Salvemini, Ernesto Rossi e Rosselli, \u201calla loro lezione di concretezza, che si applica, in primo luogo, all'analisi spregiudicata e antiretorica della societ\u00e0 e dell'attivit\u00e0 politica\u201d. E ancora: \u201cDobbiamo tornare alle opere di Salvemini come a quelle di Ernesto Rossi e Carlo Rosselli non solo per la conoscenza critica di concezioni e di ideali del passato, ma anche per le lezioni di metodo che esse contengono. Occorre diffidare delle generalizzazioni. Le prediche non contano, conta la condotta. L'antiretorica e la concretezza critica cominciano con l'esempio\u201d.\nIl Piano del lavoro.\nNel 1949 Alberto Breglia present\u00f2 una relazione al piano del lavoro e, visto che era gi\u00e0 malato, Sylos Labini lo aiut\u00f2. Il \u201cPiano per la ricostruzione economica e sociale dell'Italia\u201d, chiamato pi\u00f9 brevemente Piano del lavoro, era stato proposto da Giuseppe Di Vittorio, segretario generale della Cgil, a Genova nel 1949. L'anno dopo, a Roma, si definirono meglio i contenuti di questo piano che prevedeva massicci investimenti in opere pubbliche e infrastrutture (edilizia, strade e energia elettrica) per modernizzare il paese e per creare nuovi posti di lavoro. Il piano venne per\u00f2 accolto negativamente dalle organizzazioni degli imprenditori e dai partiti di governo, rimanendo cos\u00ec in gran parte inattuato. Vittorio Foa, sapendo che Sylos Labini aveva partecipato alla stesura della relazione di Alberto Breglia, lo invit\u00f2 al banco della presidenza. Ci\u00f2 colp\u00ec gli economisti di destra che erano in platea e rese pi\u00f9 difficile la sua carriera universitaria, procurandogli l'ostilit\u00e0 di molti influenti professori universitari.\nLa carriera universitaria: dai primi incarichi ai lunghi anni di insegnamento alla Sapienza.\nNel 1950, Paolo Sylos Labini, vinse una borsa di studio Stringher e trascorse un anno accademico all'universit\u00e0 di Cambridge, dove venne ammesso al Trinity College come \"research student\" e dove ebbe come \"supervisor\" Dennis Robertson. Rientrando in Italia, ottenne l'abilitazione alla libera docenza in Economia Politica, partecipando alla sessione dell'anno 1953. La commissione, formata da Manlio Resta, Volrico Travaglini e Renato Galli, apprezz\u00f2 in modo particolare il saggio presentato dal giovane Sylos \u201cQualche osservazione sul monopolio e sul monopsonio\u201d. Sylos si dedic\u00f2 poi all'insegnamento universitario in varie sedi. Nel 1954 tenne alla Facolt\u00e0 di Economia e Commercio dell'Universit\u00e0 degli Studi di Roma \"La Sapienza\" un corso libero dal titolo \"Le forme di mercato\", nel cui programma dava ampio spazio alla trattazione dell'oligopolio e al rapporto tra forme di mercato e sviluppo del reddito sociale.\nL'anno successivo divenne assistente incaricato presso la cattedra di Economia Politica della Facolt\u00e0 di Economia e Commercio dell'Universit\u00e0 di Sassari, poi, dal primo febbraio 1958, in seguito a concorso, \u00e8 nominato professore straordinario di Politica Economica e Finanziaria presso la Facolt\u00e0 di Giurisprudenza e, nell'anno successivo, di Economia politica alla Facolt\u00e0 di Economia e Commercio dell'Universit\u00e0 di Catania. Dopo un anno all'Universit\u00e0 di Bologna, Sylos Labini venne chiamato all'Universit\u00e0 di Roma La Sapienza nell'ottobre 1962. Qui insegn\u00f2 Istituzioni di Economia Politica presso la Facolt\u00e0 di Scienze Statistiche, Demografiche e Attuariali fino al congedo nel 1995, quando lasci\u00f2 l'insegnamento di ruolo (per poi venire nominato professore emerito nel 1997, vista la sua lunga docenza in quella sede). Nel 1965 ebbe anche l'incarico di insegnamento di Matematica Applicata all'Economia. Nel 1986 si \u00e8 dedicato esclusivamente all'attivit\u00e0 di ricerca scientifica presso l'Ufficio di Studi economici della Banca d'Italia.\nNell'ambiente ricco e stimolante della Facolt\u00e0 romana di quei decenni, Sylos ha formato diversi allievi divenendone il maestro nel senso pi\u00f9 pregnante del termine. Ha poi portato avanti la sua attivit\u00e0 di ricerca sempre parallelamente all'impegno civile, che lo ha visto impegnato in prima persona nella stagione della programmazione. I suoi studi di economista hanno sempre affondato le loro radici nella concretezza; la concettualizzazione non ha mai preceduto l'analisi attenta dei dati statistici e ha sempre tenuto presente l'importanza della multidisciplinarit\u00e0, di una conoscenza approfondita della storia, della societ\u00e0 e dell'evoluzione tecnica.\nIl viaggio nel Mezzogiorno del 1953 e la collaborazione con \u201cIl Ponte\u201d e con \u201cIl Mondo\u201d.\nDall'inizio degli anni \u201850, grazie anche all'influenza di Gaetano Salvemini, si fece strada in Sylos l'interesse per la questione meridionale. Nell'autunno 1953, comp\u00ec un viaggio nei piccoli centri rurali della Campania, delle Puglie (tra cui Gioia del Colle, paese della sua nonna paterna) e della Calabria. Il rapporto di questo suo viaggio venne pubblicato su Il Ponte di Piero Calamandrei in tre parti. Seguendo il metodo salveminiano, per ogni centro visitato, Sylos registr\u00f2 lo stato dell'industria, del commercio e dell'agricoltura, ma anche il livello di istruzione, le condizioni abitative e igieniche e la struttura sociale. Sempre negli anni \u201850, ritorn\u00f2 pi\u00f9 volte a scrivere su \u201cIl Ponte\u201d articoli relativi alla questione meridionale, approfondendo in particolare il tema della disoccupazione. Cominci\u00f2 cos\u00ec una collaborazione sistematica con questa rivista alla quale Sylos ha sempre inviato la maggior parte dei suoi scritti di carattere non strettamente economico. Sempre sui temi della questione meridionale, Sylos Labini pubblic\u00f2 in questo periodo anche alcuni articoli su \"Il Mondo\" di Pannunzio. Cos\u00ec, avendo saputo che a Benevento si effettuava il mercato dei \u201cgualani\u201d, cio\u00e8 dei bambini che venivano fatti lavorare per un anno come pastorelli in cambio di beni in natura dati ai genitori, denunci\u00f2 dalle pagine della rivista questo stato di cose. L'interesse di Sylos Labini per il Mezzogiorno, che si colloca nell'ambito del tema centrale della sua riflessione, e cio\u00e8 lo sviluppo, \u00e8 stato sempre presente nel suo percorso intellettuale. Numerosi sono infatti i suoi interventi su questo tema, a partire dai primi anni \u201850, fino ad arrivare agli ultimissimi anni.\nSi pu\u00f2 qui ricordare che negli anni in cui insegnava a Catania (cio\u00e8 tra il 1957 e il 1960), organizz\u00f2 un gruppo di ricercatori (tra cui il sociologo Franco Leonardi) con cui svolse un'inchiesta sulla Sicilia, con indagini sul campo principalmente nella parte orientale dell'isola. Come ha ricordato Andrea Saba, Sylos a Catania invit\u00f2 molti personaggi, da Antonio Giolitti a Franco Momigliano, da Valentino Parlato a Enzo Scotti, fino a John Kenneth Galbraith. I risultati di queste indagini vennero pubblicati da Feltrinelli nel volume \"Problemi dell'economia siciliana\". Questa analisi considerava i rapporti tra citt\u00e0 e campagna e anche le differenze profonde tra Sicilia orientale e occidentale. Da notare come questo lavoro sulla Sicilia, sia caratterizzato da un'approfondita analisi storica, demografica e sociale, in linea con quello che sar\u00e0 sempre il suo metodo che vede l'economia come strettamente legata a queste altre discipline.\nOligopolio e progresso tecnico.\nAll'inizio degli anni 1950, quando in Italia venne scoperto il petrolio, il governo ritenne necessaria una legge petrolifera e il presidente del consiglio Antonio Segni decise di modellare questa legge su quella degli Stati Uniti. Nel 1955 Segni invit\u00f2 Sylos Labini, allora trentaquattrenne, e il giurista Giuseppe Guarino ad andare negli Stati Uniti per studiare come funzionasse in pratica la legge statunitense. Lo studio delle grandi imprese con interessi internazionali fece emergere il contrasto tra il comportamento di queste e la concezione di concorrenza della teoria dominante. Fu questo uno degli incentivi che sono all'origine del libro \"Oligopolio e progresso tecnico\" pubblicato da Giuffr\u00e8 nel 1956.\n\"Oligopolio e progresso tecnico\" \u00e8 il libro originale e importante che rese Paolo Sylos Labini famoso in Italia e all'estero. In quest'opera sosteneva che l'oligopolio pu\u00f2 coesistere con le piccole imprese e analizzava i rapporti fra imprese oligopolistiche grandi e piccole e progresso tecnico. Se emergono tendenze al ristagno, queste potranno essere bloccate da una politica keynesiana di sostegno pubblico alla crescita della domanda. La teoria keynesiana non veniva per\u00f2 accolta acriticamente; Sylos infatti metteva in evidenza i rischi che potevano derivare da un accrescimento della spesa pubblica improduttiva.\nIl periodo della programmazione economica.\nDal 1962 al 1964, Paolo Sylos Labini fu membro della Commissione nazionale per la programmazione economica e poi, dal 64 al 74, del Consiglio tecnico-scientifico del ministero del bilancio. Era stato chiamato a questo incarico da Ugo La Malfa, allora Ministro per il bilancio, e accett\u00f2 nella speranza che fosse possibile un qualche rinnovamento. Quando Ernesto Rossi critic\u00f2 la sua partecipazione alla Commissione, ritenendola uno strumento inutile, Sylos replic\u00f2 affermando che l'obiettivo di fondo era di contribuire a spingere per la riforma della pubblica amministrazione nelle sue varie parti. \nCon Giorgio Fu\u00e0 present\u00f2 nel 1963 un rapporto in cui si trattava in via preliminare proprio questa questione : la programmazione, prima che una questione economica, era un problema istituzionale e da affrontare con l'aiuto di giuristi, studiosi delle discipline politiche e sociologiche. Nell'ambito della Commissione, Sylos Labini collabor\u00f2 con Pasquale Saraceno, Siro Lombardini, Giorgio Fu\u00e0 e Beniamino Andreatta. In quegli anni, non si stanc\u00f2 mai di invocare le riforme della pubblica amministrazione, ritenendo che senza una radicale trasformazione degli strumenti di intervento, la politica di programmazione fosse votata al fallimento. \nNel lungo periodo gli obiettivi che bisognava porsi nell'ambito della programmazione, erano lo sviluppo del Mezzogiorno, il superamento del dualismo tra agricoltura e industria, lo sviluppo di consumi e lo sviluppo dei servizi sociali, come la sanit\u00e0, l'istruzione e la ricerca scientifica. Alla fine di questa esperienza per\u00f2 Sylos Labini si sent\u00ec a malincuore costretto a dare ragione a Ernesto Rossi: \u201cLe riforme che auspicavamo sono state introdotte molto parzialmente. Riconosco che ho avuto torto, che ho peccato di ottimismo o, se si preferisce, di ingenuit\u00e0\u201d. Gi\u00e0 quindi deluso da questa esperienza, si dimise quando venne nominato come sottosegretario Salvo Lima, che era gi\u00e0 stato raggiunto da quattro richieste di autorizzazione a procedere. \nIntanto, dal 1974 in poi, dopo il primo shock petrolifero, la crescita economica cominci\u00f2 a rallentare. Sul piano teorico il dibattito tra gli economisti negli anni sessanta si concentr\u00f2 sull'opera di Piero Sraffa \"Produzione di merci a mezzo di merci\". Il libro di Sraffa venne visto da Sylos Labini come una conferma alla validit\u00e0 delle sue radicali critiche dell'analisi marginalistica. Comunque la sua riflessione non rimase ancorata su quel dibattito teorico, ma continu\u00f2 a considerare il problema dello sviluppo, prestando con il tempo sempre maggiore attenzione ai paesi arretrati.\nIl modello econometrico dell'economia italiana.\nNel periodo del Comitato tecnico scientifico, tra il 1966 e il 1967, lavor\u00f2 al modello econometrico dell'economia italiana. A partire dal dopoguerra si riponevano nell'econometria molte speranze. Il modello di Sylos Labini \u00e8 la prima sistematica ricerca econometrica sull'economia italiana. Il modello mirava a conciliare l'analisi teorica con i mutamenti storici ed \u00e8 stato via via modificato con l'inserimento di nuove variabili.\nGli studi econometrici si intrecciarono con i problemi della politica economica, e, tra il 1965 e il 1975, Sylos Labini pubblic\u00f2 una serie di lavori sui salari, la produttivit\u00e0 e l'inflazione, poi rielaborati e raccolti in un libro.\nL'esperienza dell'Universit\u00e0 della Calabria.\nNel 1971 Paolo Sylos Labini fu eletto presidente del Comitato ordinatore della Facolt\u00e0 di scienze economiche dell'universit\u00e0 della Calabria che era stata istituita con una legge del 1968. Lavor\u00f2 quindi all'elaborazione dello statuto della nuova universit\u00e0 che fu approvato nel dicembre. Quando il Comitato decise la localizzazione di un primo nucleo, il deputato Giacomo Mancini si oppose e la legittimit\u00e0 di questo progetto venne contestata in un'interrogazione al ministro della Pubblica Istruzione e in un minaccioso telegramma al ministero dei lavori pubblici. Attacchi di questo tipo, volti sostanzialmente a negare l'autonomia di decisione degli organi universitari, si susseguirono, colpendo direttamente anche Sylos Labini. Quando l'avvocato Luigi Gullo non venne prescelto nel 1972 per un incarico di insegnamento, fece un esposto al ministero della pubblica istruzione e promosse anche un'azione penale con un esposto alla Procura della Repubblica. Il Consiglio superiore diede per\u00f2 un parere contrario all'esposto amministrativo. Sul piano penale, i tre membri del Comitato, Paolo Sylos Labini, Adriano Vanzetti e Beniamino Andreatta, vennero rinviati a giudizio con diversi capi d'accusa. Dopo aver dovuto superare tutti questi ostacoli l'universit\u00e0 venne avviata con la costruzione di un primo nucleo.\nGli studi sulla societ\u00e0.\nA partire dagli anni 1970 si fece strada in Sylos Labini l'interesse per i mutamenti nella struttura delle societ\u00e0. In realt\u00e0 gi\u00e0 nel 1952 aveva scritto un articolo, pubblicato diversi anni dopo, dal titolo \"Produttori di ricchezze e produttori di servizi: classe operaia e classe media\" in cui metteva in evidenza la sovrapposizione tra classi medie e settore terziario e sosteneva che un'espansione di questo settore avrebbe portato ad un allargamento delle classi medie.\nNel 1972 Sylos Labini ritorn\u00f2 su questi temi in una conferenza il cui testo, rielaborato, fu pubblicato da Laterza nel 1974, col titolo \"Saggio sulle classi sociali\". Questa analisi era stata stimolata da diversi motivi, come quelli di spiegare il nuovo pericolo fascista che era presente nel 1972 e il ruolo delle classi medie e soprattutto di individuare le ragioni dell'esito deludente delle riforme che erano state tentate nel decennio precedente. I ceti medi avevano per Sylos Labini non solo connotazioni sociologiche, ma anche implicazioni rilevanti per la teoria economica. Cerc\u00f2 infatti di approfondire gli atteggiamenti politici e culturali di questi ceti, tanto che il suo saggio interess\u00f2 non solo gli economisti, ma anche sociologi, filosofi e politici. Nel saggio del 1974 si esaminava la tesi del bipolarismo classista fondata sulla dicotomia profitti-salari, tesi attribuita a Marx, ma molto diffusa anche tra sociologi lontani da lui. Usando i censimenti e gli annuari statistici, si analizzava la struttura sociale italiana e la si confrontava con quella di altri paesi e si considerava l'evoluzione nel tempo delle diverse classi e categorie sociali.\nLa riflessione di Sylos Labini sulla societ\u00e0 culmina poi nell'opera del 1986 \"Le classi sociali negli anni \u201880\". Qui Sylos considerava non solo la societ\u00e0 italiana, ma anche le societ\u00e0 di diversi altri paesi, compresi quelli del Terzo Mondo e i paesi dell'area del socialismo reale. Il problema delle classi sociali veniva collegato al processo di democratizzazione che caratterizza lo svolgimento storico delle societ\u00e0 occidentali. Questo processo non \u00e8 certo lineare, in Italia in particolare incontra l'ostacolo del dualismo tra Nord e Sud. Il processo di democratizzazione \u00e8 da intendersi come \u201cricerca crescente di libert\u00e0 e di una tendenziale eguaglianza\u201d. Nel 2015 \u00e8 stato ristampato il \"Saggio sulle classi sociali\" con due scritti di I. Cipolletta e I. Diamanti (Laterza, 2015)\nIl problema dello sviluppo come punto centrale del pensiero di Sylos Labini.\nLa riflessione di Sylos Labini si \u00e8 costantemente concentrata su sviluppo e sottosviluppo, analizzati in rapporto all'evoluzione storica e incentrati sulle innovazioni. Del resto questo era anche il tema della sua tesi di laurea. Come abbiamo visto, Sylos dovette la sua fama in primo luogo alla monografia sull'oligopolio. Tuttavia gi\u00e0 nella seconda parte di \"Oligopolio e progresso tecnico\", aveva dimostrato che i suoi interessi erano molto pi\u00f9 generali di quelli relativi alle forme di mercato e riguardavano anche il progresso tecnico, lo sviluppo e la distribuzione del reddito. L'obiettivo preminente \u00e8 stato quello di scoprire e spiegare le forze che determinano lo sviluppo, come appare in modo particolarmente chiaro nel suo libro \"Progresso tecnico e sviluppo ciclico\": \u201cIn fondo il titolo di questo libro, che si ricollega all'argomento della mia tesi di laurea, esprime il filo conduttore di tutto il mio itinerario intellettuale\u201d.\nI suoi articoli e le sue opere sullo sviluppo sono molto numerosi. Nel 1983 ha voluto raccogliere una serie di saggi scritti negli anni precedenti sull'argomento nel libro \"Le forze dello sviluppo e del declino\", che contiene alcune delle sue principali idee. Anche in seguito la sua riflessione su questi importanti problemi lo ha portato alla pubblicazione di articoli e libri, tra cui \"Sottosviluppo. Una strategia di riforme\", uscito nel 2000, in cui avanza concrete proposte operative per il superamento del pi\u00f9 grande problema del nostro tempo.\nIl maestro.\n\"\u00abEconomists around the world, from Cambridge to Cambridge and Osaka to Omaha, admire you for a lifetime of Schumpeterian innovation, Keynesian brilliance, Ricardian rigor, and Smithian realism\u00bb\". Quando Paul Samuelson scrive questa frase, nel suo messaggio pubblicato in apertura della raccolta di saggi presentati a Paolo Sylos Labini il giorno del suo settantacinquesimo compleanno, intende sottolineare la stima di cui gode fuori del suo paese, tra i suoi colleghi accademici, l'economista italiano scomparso il 7 dicembre 2005. In Italia, Sylos Labini non \u00e8 solo il maestro riconosciuto di successive generazioni di economisti; \u00e8 anche una persona pubblica stimata per il rigore morale e la ben documentata concretezza dei suoi interventi nei dibattiti politici.\nLo scontro con Andreotti.\nNel 1974 Paolo Sylos Labini si dimise \"per motivi di coscienza\" dal comitato tecnico-scientifico del ministero del bilancio, di cui faceva parte da circa dieci anni: ci\u00f2 accadde in concomitanza con la nomina di Salvo Lima alla carica di sottosegretario presso tale dicastero (governo Moro IV), dal momento che Lima era comparso varie volte nelle relazioni della Commissione parlamentare antimafia. Al processo contro Giulio Andreotti, vari decenni dopo, Sylos Labini ricord\u00f2 che era venuto a conoscenza dell'esistenza di varie richieste di autorizzazioni a procedere, nei confronti di Lima, e che ne fece oggetto di doglianze verso i vertici del Governo, ma che gli fu risposto che la posizione di Lima era inattaccabile perch\u00e9 difesa dal ministro di quel dicastero, Giulio Andreotti.\nPrima delle dimissioni, Sylos Labini sollev\u00f2 il problema con l'allora Presidente del Consiglio Aldo Moro, il quale afferm\u00f2 di non poter fare nulla in quanto \"Lima \u00e8 troppo forte e troppo pericoloso\". Sylos Labini si rivolse allora direttamente ad Andreotti, affermando: \"O lei revoca la nomina di Lima, che scredita l'immagine del ministero, o mi dimetto\". Andreotti non lo lasci\u00f2 nemmeno finire e lo liquid\u00f2 rinviando il discorso.\nLo scontro con Mancini.\nNonostante Sylos Labini fosse molto vicino al Partito socialista italiano e amico di politici quali Antonio Giolitti e Giorgio Ruffolo, entr\u00f2 in forte tensione contro l'esponente socialista Giacomo Mancini, ex-segretario del Partito, a causa di accuse relative al presunto coinvolgimento rispetto ad alcune tangenti, quando era Ministro dei Lavori Pubblici (Mancini fu comunque sempre assolto). Successivamente, prese sempre di pi\u00f9 le distanze dal Partito socialista quando Bettino Craxi assunse la guida del partito, mantenuta fino all'esplosione delle inchieste giudiziarie di Tangentopoli.\nLo scontro con Berlusconi.\nLa battaglia contro Berlusconi ed il suo governo \u00e8 stata appassionatamente vissuta negli ultimi anni di vita. Un passo fondamentale \u00e8 sicuramente rappresentato dal famoso \"Appello contro la Casa delle libert\u00e0\" firmato nel febbraio del 2001 insieme con Norberto Bobbio, Alessandro Galante Garrone, Alessandro Pizzorusso, che cominciava con queste parole: \nCon Elio Veltri, Giulietto Chiesa, Achille Occhetto, Antonello Falomi e Diego Novelli ha fondato il \"Cantiere per il bene comune\".\nLe prospettive dell'economia mondiale.\nNell'articolo Le prospettive dell'economia mondiale pubblicato nel marzo del 2003 Paolo Sylos Labini scrive, diagnosticando l'esplosione della crisi economica avvenuta nel 2008\nIn una relazione sulle prospettive dell'economia mondiale, che presentai nell'aprile del 2002 a un convegno della Cgil e che poi fu pubblicata da Il Ponte (maggio 2002), esprimevo gravi preoccupazioni sulle prospettive dell'economia americana, che condiziona fortemente le economie degli altri paesi e, in particolare, quelle europee. La mia diagnosi fu giudicata da molti pessimista, ma i fatti, finora, mi hanno dato ragione. Oggi la mia diagnosi \u00e8 ancora pi\u00f9 pessimista, ma, giusta o sbagliata che sia, essa si fonda non su intuizioni o sul fiuto, bens\u00ec su un'analisi approfondita. In effetti, sin dal mio esordio come economista ho cercato di\nanalizzare lo sviluppo capitalistico che, come aveva sostenuto Marx e riproposto in forme originali Schumpeter, ha un andamento ciclico, ossia passa attraverso fasi di prosperit\u00e0 e di recessione o di depressione. Da almeno due anni avevo notato alcune rassomiglianze fra la situazione che si era determinata in America negli anni Venti del secolo scorso, un periodo che sbocc\u00f2 nella pi\u00f9 grave depressione nella storia del capitalismo, e la situazione che si andava delineando oggi in America.\nLe principali rassomiglianze consistevano nella rilevanza di certe innovazioni (elettricit\u00e0 e automobili negli anni Venti, elettronica, informatica e telecomunicazioni nel nostro tempo); nella formazione e nella diffusione di profitti alti e crescenti, dapprima nelle industrie nuove e poi via via nelle altre; nella speculazione di borsa, alimentata non solo dai profitti realizzati, ma anche dalle aspettative di profitti crescenti; nell'indebitamento a breve e a lungo termine legato alle occasioni, per le imprese, di investire in impianti e di acquisire nuove imprese e, per le famiglie, in beni durevoli di consumo, come gli immobili. Fenomeni simili potevano essere notati anche in Giappone, la cui economia, fino a pochi anni fa, era la pi\u00f9 dinamica del mondo. Per interpretare il processo di sviluppo ciclico, tre fenomeni meritavano e meritano particolare attenzione, oltre le grandi innovazioni: la distribuzione del reddito, le forme di mercato e la sostenibilit\u00e0 dei debiti. Il motore dello sviluppo ciclico \u00e8 costituito dalle innovazioni: pi\u00f9 sono importanti, pi\u00f9 sono diffuse le occasioni di investimento che offrono e pi\u00f9 dura la fase di prosperit\u00e0. Al tempo stesso, per\u00f2, sono pi\u00f9 vigorose le ondate speculative, pi\u00f9 frequenti sono gli errori dei manager e pi\u00f9 crescono i debiti, le cui dimensioni, cessata la prosperit\u00e0, condizionano la durata della crisi.\nAltri riconoscimenti.\nNel 1990 l'Accademia dei Lincei gli ha assegnato il Premio Feltrinelli per le Scienze Economiche."}
{"id": "253982", "revid": "287204", "url": "https://it.wikipedia.org/wiki?curid=253982", "title": "Lamberto Cardia", "text": "Biografia.\nLaureato in giurisprudenza all'universit\u00e0 \"La Sapienza\" di Roma, gi\u00e0 presidente di sezione della Corte dei Conti (attualmente fuori ruolo), ha ricoperto numerosi incarichi istituzionali fra cui quello di sottosegretario di Stato e di segretario del Consiglio dei ministri (gennaio 1995 - maggio 1996) con deleghe ulteriori ai servizi di sicurezza e allo sport nonch\u00e9 di capo di gabinetto presso la presidenza del Consiglio dei ministri (1987), di capo di gabinetto del Ministro del bilancio e della programmazione economica (1988 - 1989), di capo di gabinetto presso il Ministro del turismo e dello spettacolo (1978/1979) nonch\u00e9 di capo ufficio legislativo presso il Ministero del tesoro (giugno 1994 - gennaio 1995) e del Ministero delle partecipazioni statali (1980); \u00e8 stato pi\u00f9 volte vice capo di gabinetto presso la stessa presidenza del Consiglio dei ministri e presso il Ministero delle poste e delle telecomunicazioni.\n\u00c8 stato nominato, per il quinquennio 30 giugno 2003 - 30 giugno 2008, presidente della Commissione Nazionale per le Societ\u00e0 e la Borsa (CONSOB); presso la CONSOB aveva gi\u00e0 ricoperto, in precedenza, la carica di commissario.\nIn seguito alla legge n. 31 del 28 febbraio 2008, la durata dell'incarico \u00e8 stata portata a sette anni, senza possibilit\u00e0 di riconferma.\nIl 26 giugno 2009 il Consiglio dei ministri ha respinto le sue dimissioni, presentate nei giorni precedenti in seguito ai contrasti tra CONSOB e Commissione finanze di Camera e Senato in merito al recepimento di una direttiva europea relativa alla trasparenza societaria.\nCardia \u00e8 attualmente professore di contabilit\u00e0 di stato presso i dipartimenti di economia e giurisprudenza della Libera universit\u00e0 internazionale degli studi sociali Guido Carli(Luiss) di Roma.\nDal 2010 al 2014 Cardia \u00e8 presidente delle Ferrovie dello Stato.\nIn ambito sportivo ha presieduto la Camera di Conciliazione ed Arbitrato per lo Sport istituita presso il CONI.\nVita privata.\n\u00c8 sposato con Maria Giovanna Raschi ed ha un figlio, Marco (nato nel 1963). "}
{"id": "253984", "revid": "1971044", "url": "https://it.wikipedia.org/wiki?curid=253984", "title": "Rainer Masera", "text": "Biografia.\nLaureato nel 1967 in Scienze Statistiche e Demografiche presso l'Universit\u00e0 La Sapienza di Roma, ha conseguito il Dottorato di Economia (D.Phil.) con il Premio Nobel John Hicks presso l'Universit\u00e0 di Oxford nel 1969. Ha ricevuto una laurea honoris causa in Scienze Internazionali e Diplomatiche presso la Facolt\u00e0 di Scienze Politiche dell'Universit\u00e0 degli Studi di Torino nel 2001.\nPrincipali incarichi.\nAttualmente \u00e8 Preside della Facolt\u00e0 di Economia e Professore Ordinario di Politica Economica presso l'Universit\u00e0 telematica \"Guglielmo Marconi\" membro del comitato scientifico dell'Universit\u00e0 Europea di Roma, della direzione scientifica della \"Rivista Trimestrale di Diritto dell'Economia\", della Commissione Consultiva Bilancio e Patrimonio di Fondazione Roma, del Comitato Scientifico di Assonebb e dell'Istituto Nazionale dei Revisori Legali.\nHa svolto attivit\u00e0 di insegnamento presso l'Universit\u00e0 di Oxford, l'Universit\u00e0 di Basilea, l'Universit\u00e0 La Sapienza di Roma, l'Universit\u00e0 di Bergamo, la SDA Bocconi School of Management di Milano, la Libera universit\u00e0 internazionale degli studi sociali Guido Carli (Luiss) di Roma, l'Universit\u00e0 Sciences Po di Parigi e l'Universit\u00e0 degli Studi Guglielmo Marconi di Roma.\nDal 1971 al 1975 \u00e8 stato Executive Officer della Banca dei Regolamenti Internazionali di Basilea.\nDal 1975 al 1988 \u00e8 stato Capo del Servizio Studi e Direttore Centrale della Ricerca Economica della Banca d'Italia.\nDal 1988 al 1998 \u00e8 stato Direttore Generale dell'Istituto Mobiliare Italiano.\nDal 1998 al 2004 \u00e8 stato Amministratore Delegato e Presidente del Gruppo SanPaoloIMI di Torino.\nDal 2004 al 2007 \u00e8 stato Presidente di Rete Ferroviaria Italiana e Senior Director di Mercer Oliver Wyman.\nDal 2007 al 2008 \u00e8 stato Chairman of Financial Institutions Group di Lehman Brothers Italia.\nNel 2007 \u00e8 stato nominato tra i 5 saggi del Gruppo ad alto livello della Commissione europea per la revisione del processo Lamfalussy (IIMG).\nDal 2005 al 2012 \u00e8 stato Capo della Delegazione Italiana della Commissione Intergovernativa per la Nuova Linea Ferroviaria Torino-Lione.\nNel 2009 \u00e8 stato nominato Membro del Gruppo de Larosi\u00e9re per la revisione della regolamentazione finanziaria in Europa.\nDal 2001 al 2013 \u00e8 stato Membro Esperto del CdA della Banca Europea per gli Investimenti.\nA fine luglio 2013 \u00e8 stato nominato Presidente di Banca Marche: si \u00e8 dimesso il 14 ottobre dello stesso anno per il mancato apporto di capitale del mondo imprenditoriale locale. La banca \u00e8 stata successivamente commissariata.\nMinistro.\nDal 1995 al 1996 \u00e8 stato Ministro del bilancio e della programmazione economica nel governo di Lamberto Dini.\nOnorificenze.\nNominato nel giugno 2003 Officier de la L\u00e9gion d'Honneur dal Presidente della Repubblica francese.\nPrincipali pubblicazioni.\nMasera R. (1970). Multiperiod Expectations and the Term Structure of Interest Rates: Comment. The Quarterly Journal of Economics, vol. 84, issue 4, pp.\u00a0680\u201387\nMasera R. (1972). The Term Structure of Interest Rates: an expectations model tested on post-war Italian data. Clarendon Press, Oxford. ISBN 0-19-828175-7\nMasera R. (1979). Disavanzo pubblico e vincolo del bilancio. Banca Commerciale Italiana, Saggi di economia, Edizioni di Comunit\u00e0, Milano. ISBN 88-245-0118-4\nMasera R., Triffin R. (eds) (1984). Europe's money: problems of European monetary co-ordination and integration. Clarendon Press, Oxford. ISBN 0-19-828483-7\nMasera R. (1986). Per il risanamento della finanza pubblica in Italia: quattro\nargomentazioni. Rivista di Politica Economica, No. 3, SIPI, Roma, pp.347 e ss. \nMasera R. (1987). An increasing role for the ECU: a character in search of a script. Collezione Essays in International Finance, No. 167, Princeton University. ISBN 0-88165-074-9\nMasera R. (1987). L'unificazione monetaria e lo SME: l'esperienza dei primi otto anni. Il Mulino, Bologna. ISBN 88-15-01524-8\nMasera R. e Rossi S. (1993). La bilancia dei pagamenti. I conti con l'estero dell'Italia, la lira, i problemi dell'Unione monetaria europea. CEDAM, Padova. ISBN 88-13-17853-0\nMasera R. (2005). Rischio, banche, imprese: i nuovi standard di Basilea. Finanza e mercati, Il Sole 24 Ore, Milano. ISBN 88-8363-655-4\nMasera R. (2006). La corporate governance nelle banche. Collana Itinerari, Il Mulino, settembre. ISBN 88-15-11379-7\nMasera R. (2008). Core, mantle, and industry: a monetary perspective of banks' capital standard. In Scazzieri R., Sen A. and Zamagni S. (eds). Markets, Money and Capital. Cambridge University Press, Cambridge, pp. 225\u2013251. ISBN 978-0-5218-7321-5\nMasera R. (ed) (2009). The Great Financial Crisis. Economics, Regulation and Risk. Bancaria Editrice, Roma. ISBN 978-88-449-0424-1\nMasera R. (ed) (2010). Saggi sulla metodologia della ricerca in economia. Universit\u00e0 degli Studi G. Marconi, Gangemi Editore, Roma, ISBN 978-88-492-1954-8.\nMasera R. (2012). Infrastrutture e loro finanziamento in Europa: implicazioni per il \u201cfiscal compact\u201d. \"Bancaria\", 6/2012, pp.\u00a02\u201321. \nMasera R. (2012). CRAs: problems and perspectives. Analisi Giuridica dell'Economia, Studi e discussioni sul diritto d'impresa, N. 2/2012, pp.\u00a0425\u2013439. \nMasera R. (2012). Risk, Regulation and Supervision of Financial Systems: US and Eurozone solutions. Zeitschrift f\u00fcr \u00f6ffentliches Recht (Z\u00f6R), 67, Issue 2, pp 251\u2013280. \nMasera R. (2013). Corporate governance, compliance e risk management nelle grandi banche internazionali: attivit\u00e0 illegali e illecite, multe, indennizzi e processi penali. Rivista Trimestrale di Diritto dell'economia, 2/2013, pp.\u00a084\u2013109. \nMasera R. (2013). US Basel III Final Rule on Banks'\nCapital Requirements: a \u201cDifferent-Size-Fits-All\u201d Approach. PSLQR, 66(267): pp.\u00a0387\u2013402.\nMasera R. (2016). Sfide e opportunit\u00e0 della regolamentazione bancaria: diversit\u00e0, proporzionalit\u00e0 e stabilit\u00e0, Ecra, Roma, ISBN 978-88-655-8201-5.\nMasera R. (2019). Community banks e banche del territorio: si pu\u00f2 colmare lo iato sui due lati dell\u2019Atlantico?, Ecra, Roma, ISBN 978-88-655-8305-0."}
{"id": "253986", "revid": "1019073", "url": "https://it.wikipedia.org/wiki?curid=253986", "title": "Domenico Corcione", "text": "Biografia.\nUfficiale del Genio militare, \u00e8 entrato all'Accademia militare di Modena nel 1950, uscendone due anni dopo con il grado di sottotenente. Ha in seguito frequentato la Scuola di applicazione di Torino e la Scuola di guerra di Civitavecchia.\nDopo incarichi di insegnamento presso la Scuola di applicazione del Genio nei primi anni sessanta, ha comandato il Battaglione Genio Pontieri \"Mantova\" nel 1967-68; in seguito ha comandato il 2\u00ba Reggimento Genio Pontieri dal 1972 al 1974, la Brigata meccanizzata \"Legnano\" dal 1977 al 1979 e infine la Divisione corazzata \"Centauro\" dal 1983 al 1984. Dal 1985 al 1987 \u00e8 stato comandante della Regione Militare Nord Ovest.\nPresidente del Centro alti studi per la difesa dal 1987 al 1989, \u00e8 stato capo di stato maggiore dell'Esercito Italiano dal 1989 al 1990 e della Difesa dal 1990 al 1993.\n\u00c8 stato ministro della difesa del governo Dini dal gennaio 1995 al maggio 1996."}
{"id": "253987", "revid": "965226", "url": "https://it.wikipedia.org/wiki?curid=253987", "title": "Antonio Brancaccio (magistrato)", "text": "Primo Presidente della Corte suprema di cassazione, \u00e8 stato Ministro dell'Interno del Governo Dini dal 17 gennaio 1995 all'8 giugno 1995. Dimessosi per ragioni di salute, \u00e8 morto qualche mese dopo \u2013 il giorno del suo 72\u00ba compleanno \u2013 in una clinica di Gottinga, in Germania, dove era in cura per una neoplasia cerebrale."}
{"id": "253991", "revid": "125964286", "url": "https://it.wikipedia.org/wiki?curid=253991", "title": "Serj Tankian", "text": "Molto dotato sul piano vocale, Tankian \u00e8 in grado di spaziare da un falsetto a un growl o a un cantato pi\u00f9 pulito e melodico; le sue doti gli hanno valso il 26\u00ba posto nella classifica dei migliori 100 cantanti metal di tutti i tempi, stilata dalla rivista \"Hit Parader\".\nNella sua carriera ha pubblicato cinque album con i System of a Down e oltre dieci come solista, tra cui uno realizzato con Arto Tun\u00e7boyac\u0131yan (\"Serart\"), uno con Jimmy Urine (\"Fuktronic\") e l'omonimo album del collettivo jazz Jazz-Iz-Christ. Inoltre nel 2005 ha prodotto l'album \"Enter the Chicken\" di Buckethead, collaborando ai brani \"We Are One\", \"Coma\" e \"Waiting Hare\".\nOltre ad essere polistrumentista, ha esordito anche come poeta nel 2001 con la raccolta di poesie \"Cool Gardens\", seguita dalla seconda raccolta \"Glaring Through Oblivion\", pubblicata dieci anni pi\u00f9 tardi. Nel 2002 fond\u00f2 insieme con gli altri membri dei System of a Down e con Tom Morello (chitarrista degli Audioslave e dei Rage Against the Machine) un'organizzazione non a scopo di lucro chiamata Axis of Justice.\nBiografia.\nPrimi anni.\nTankian nasce a Beirut, in Libano, il 21 agosto 1967 da genitori armeni. All'et\u00e0 di cinque anni si trasfer\u00ec con i genitori a Los Angeles, in California, dove frequent\u00f2 la Rose and Alex Pilibos Armenian School, scuola frequentata anche da altri due futuri membri dei System of a Down, Daron Malakian e Shavo Odadjian.\nSuccessivamente Tankian frequent\u00f2 l'Universit\u00e0 statale della California di Northridge, laureandosi in marketing e business, e nello stesso periodo inizi\u00f2 a suonare strumenti e a scrivere brani. Il suo primo gruppo musicale sono stati i Forever Young, nei quali Tankian era il tastierista. La formazione si sciolse tuttavia dopo aver suonato un solo concerto presso l'American Cultural Center di Hollywood.\nSoil e System of a Down (1992-2006).\nLa nascita dei System of a Down deriva dalla creazione di un primo gruppo denominato Soil (da non confondere con gli omonimi Soil), composto da Tankian alla voce e alla tastiera, Daron Malakian alla voce e alla chitarra, Dave Hakopyan al basso e Domingo Laranio alla batteria. Il gruppo assunse Shavo Odadjian come manager, ma quest'ultimo entr\u00f2 nella formazione come chitarrista ritmico. Laranio e Hakopyan successivamente abbandonarono il gruppo, portando cos\u00ec i Soil allo scioglimento.\nTankian, Odadjian e Malakian formarono pertanto un nuovo gruppo chiamato System of a Down, nome che deriva da un poema composto da Malakian intitolato \"Victims of a Down\". Odadjian pass\u00f2 dalla chitarra al basso e pass\u00f2 le sue funzioni manageriali alla Velvet Hammer Music and Management Group e al suo fondatore, David \"Beno\" Benveniste. Alla batteria fu reclutato Ontronik Khachaturian, un vecchio amico di scuola di Odadjian e di Malakian, con il quale suon\u00f2 in un gruppo chiamato Snowblind. La formazione registr\u00f2 tra il 1995 e il 1996 tre demo, dopodich\u00e9 Khachaturian abbandon\u00f2 il gruppo a causa di infortunio alla mano durante un concerto. Quest'ultimo fu rimpiazzato da John Dolmayan. Il gruppo inizi\u00f2 velocemente ad esibirsi per i vari locali della California, iniziando ad attirare un notevole seguito di fan.\n\"Elect the Dead\" (2007-2009).\nDopo la pausa annunciata dai System of a Down nel 2006, Tankian inizi\u00f2 a comporre materiale per il suo album di debutto come artista solista. Il 23 ottobre 2007 venne pertanto pubblicato \"Elect the Dead\", composto da dodici brani e distribuito dalla Serjical Strike Records, etichetta discografica fondata dal cantante nell'aprile 2001 al fine di promuovere stili e correnti musicali che altrimenti verrebbero ignorate.\nAl fine di pubblicizzare l'album di debutto, l'artista decise inoltre di rendere disponibile attraverso il proprio canale YouTube un video per ciascun brano tramite la collaborazione di diversi registi. Da \"Elect the Dead\" sono stati estratti come primi singoli \"The Unthinking Majority\" (30 luglio) e \"Empty Walls\" (1\u00ba ottobre): il video di quest'ultimo brano presenta un chiaro riferimento alle vicende che hanno coinvolto l'esercito statunitense impegnato in Iraq e in Afghanistan, passando dagli attentati dell'11 settembre 2001 fino alle torture di Abu Ghraib. La promozione del disco \u00e8 proseguita attraverso un'estesa tourn\u00e9e statunitense ed europea tra il 2007 e il 2008, durante la quale Tankian \u00e8 stato accompagnato dal gruppo spalla The F.C.C., composto tra gli altri anche da Dan Monti, che ha contribuito alla realizzazione di \"Elect the Dead\". Intorno allo stesso periodo stati pubblicati come singoli anche \"Lie Lie Lie\" e \"Sky Is Over\".\nNel 2009 venne realizzata una versione sinfonica dell'album grazie alla collaborazione con l'orchestra filarmonica di Auckland, composta di 70 elementi. L'esibizione fu immortalata nell'album dal vivo \"Elect the Dead Symphony\", pubblicato l'8 marzo 2010. Per l'occasione furono eseguiti anche alcuni brani non inclusi nell'album originale, come \"The Charade\" (la cui versione rock \u00e8 stata estratta come singolo) e \"Gate 21\", successivamente apparso nella lista tracce del secondo album \"Imperfect Harmonies\".\n\"Imperfect Harmonies\" (2010-2011).\nIl 21 settembre 2010 Tankian pubblic\u00f2 il secondo album in studio \"Imperfect Harmonies\", il quale mostra un chiaro distacco dalle sonorit\u00e0 che caratterizzavano il precedente album e si avvicina a sonorit\u00e0 sinfoniche ed elettroniche. I singoli estratti furono \"Left of Center\" e \"Reconstructive Demonstrations\". Il 14 febbraio 2011 pubblic\u00f2 l'EP \"Imperfect Remixes\", contenente quattro remix di alcuni brani presenti in \"Imperfect Harmonies\". Il brano \"Goodbye - Gate 21\", presente nell'EP, \u00e8 stato inserito nella colonna sonora del film \"Transformers 3\".\nIl 25 febbraio 2011, all'American Repertory Theater avvenne il debutto di \"Prometheus Bound\", musical creato insieme al drammaturgo americano Steven Sater. Il cantante disse che la collaborazione per lo spettacolo fu una grande esperienza per lui: Nello stesso anno venne pubblicato un singolo proveniente dal musical, intitolato \"The Hunger\" e interpretato dalla leader dei Garbage Shirley Manson; il 4 ottobre venne pubblicato il brano inedito \"Total Paranoia\", inserito nella colonna sonora del videogioco \"\".\nReunion con i System of a Down, \"Harakiri\" (2012).\nIl 29 novembre 2010 i System of a Down annunciarono che sarebbero tornati ad esibirsi dal vivo in vari festival europei e nordamericani. Nell'annuncio della loro riunione pubblicato sul sito ufficiale, il gruppo spieg\u00f2 il fatto che essi sono tornati ad esibirsi dal vivo \u00absemplicemente perch\u00e9 avevamo voglia di suonare ancora insieme\u00bb.\nIl 13 luglio 2011 il cantante pubblic\u00f2 su canale YouTube uno spezzone di un brano inedito, mentre il 3 aprile 2012 annunci\u00f2 attraverso il proprio sito ufficiale il suo terzo album, intitolato \"Harakiri\", pubblicato il 10 luglio dello stesso anno. L'album \u00e8 stato il primo di una serie di quattro dischi annunciati dal cantante: gli altri sono \"Orca Symphony No. 1\" (album di musica classica realizzato con la partecipazione della Das Karrussel Orchestra), \"Jazz-Iz-Christ\" (album jazz dell'omonimo supergruppo fondato da Tankian con diversi musicisti della scena jazz e non) e \"Fuktronic\", disco nato dalla collaborazione tra Tankian e Jimmy Urine dei Mindless Self Indulgence.\nIl 25 aprile Tankian conferm\u00f2 che il primo singolo estratto da \"Harakiri\" si sarebbe intitolato \"Figure It Out\", uscito il 1\u00ba maggio. In quest'ultima data venne annunciata anche la lista tracce e la copertina dell'album. Il 4 giugno venne pubblicato il secondo singolo estratto dall'album, ovvero \"Cornucopia\". Pochi giorni dopo la pubblicazione di \"Harakiri\", furono diffusi i video per la title track, per \"Occupied Tears\" e per \"Uneducated Democracy\", usciti rispettivamente l'11, il 12 e il 19 luglio.\n\"Orca Symphony No. 1\", \"Jazz-Iz-Christ\" e collaborazioni (2012-2013).\nIl 3 ottobre 2012 Tankian ha annunciato il debutto dal vivo del suo quarto album \"Orca Symphony No. 1\", avvenuto il 28 ottobre presso il Brucknerhaus di Linz (Austria). In quella data, il cantante ha eseguito anche gran parte dei brani tratti dall'album dal vivo \"Elect the Dead Symphony\". Il 18 dicembre dello stesso anno \u00e8 stato annunciato attraverso il suo sito ufficiale che il cantante avrebbe composto l'intera colonna sonora del videogioco \"Morning Star\", quest'ultimo inizialmente programmato per la primavera del 2013. Il 25 aprile 2013 sono state annunciate le date di pubblicazione di \"Orca Symphony No. 1\" e di \"Jazz-Iz-Christ\", rispettivamente fissate al 25 giugno e per il 23 luglio. Per la promozione di \"Orca Symphony No. 1\" \u00e8 stato realizzato un video per il brano \"Act II - Oceanic Subterfuge\", oltre alla pianificazione di un breve tour svoltosi prevalentemente in Europa.\nIl 2013 ha visto una partecipazione attiva di Tankian in campo musicale, collaborando con svariati artisti: la prima collaborazione \u00e8 stata quella con i Device al brano \"Out of Line\", per poi partecipare al progetto benefico Revolution Harmony con il musicista norvegese Ihsahn e al musicista canadese Devin Townsend, pubblicando il singolo \"We Are\" il 18 luglio, in occasione della Giornata internazionale di Nelson Mandela. Un'altra successiva collaborazione \u00e8 stata quella con il rapper Tech N9ne al brano \"Straight Out the Gate\", presente nell'album \"Something Else\"; il brano \u00e8 stato successivamente accompagnato dal relativo video musicale, reso disponibile a partire dal 1\u00ba agosto. Nel mese di luglio Tankian ha inoltre annunciato il progetto \"Disarming Time Musical Paintings\", nel quale ha mostrato alcuni suoi dipinti. Tale progetto ha raggiunto il culmine nella met\u00e0 di novembre dello stesso anno a Hollywood attraverso la mostra interattiva denominata \"Eye for Sound\", in cui sono stati resi pubblici 22 dipinti originali del cantante, ciascuno accompagnato da una distinta composizione musicale.\nColonne sonore e altre attivit\u00e0 (2014-2019).\nIl 20 agosto 2014 il cantautore ha annunciato la prima mondiale della composizione sinfonica \"100 Years\", composta insieme a John Psathas (collaboratore di Tankian agli arrangiamenti di \"Elect the Dead Symphony\") e presentata un mese esatto pi\u00f9 tardi presso il Lark Music Society di Los Angeles. Il 21 agosto \u00e8 stato reso disponibile per l'ascolto il singolo \"Shooting Helicopters\" del produttore EDM Benny Benassi, a cui Tankian ha collaborato vocalmente; la versione radiofonica del brano \u00e8 stata successivamente pubblicata per il download digitale il 26 agosto.\nL'8 gennaio 2015, intervistato da \"Rolling Stone\", Tankian ha annunciato la realizzazione di un'intera colonna sonora creata per il film \"1915\", basato sul genocidio armeno e distribuito nell'aprile dello stesso anno. Il 17 aprile \u00e8 stato invece presentato il video di \"100 Years\", pubblicato per commemorare anch'esso il genocidio armeno. Il 9 aprile 2016, intervistato da \"Billboard\", Tankian ha annunciato la pubblicazione della colonna sonora di \"1915\", uscita il 22 dello stesso mese. Il 24 dello stesso mese si \u00e8 svolta a Erevan la prima edizione degli Aurora Prize for Awakening Humanity, il cui tema musicale \u00e8 un brano inedito di Tankian intitolato \"Aurora's Dream\", e nello stesso periodo \u00e8 stato composto il brano \"Artsakh\", incentrato sul conflitto nel Nagorno Karabakh avvenuto in tale periodo; il singolo \u00e8 stato pubblicato il 4 maggio ed \u00e8 stato accompagnato dal relativo video musicale.\nIl 21 luglio 2017 Tankian ha rivelato di aver composto la colonna sonora del film \"Furious - The Legend of Kolovrat\" diretto da Ivan Shurkhovetskiy. L'uscita della colonna sonora, intitolata \"Furious (Original Motion Picture Soundtrack)\", \u00e8 avvenuta l'8 dicembre dello stesso anno attraverso la Lakeshore Records, la quale il 17 novembre ha pubblicato un'altra colona sonora composta da Tankian, ovvero quella per il film \"Intent to Destroy\". Il 20 dicembre, in segno di ringraziamento per il supporto ricevuto dai fan, il cantante ha distribuito gratuitamente il brano inedito \"Industrialized Overload\", risalente al periodo antecedente a \"Elect the Dead\"; due giorni pi\u00f9 tardi \u00e8 uscito come singolo presso i principali negozi digitali.\nIl 1\u00ba febbraio 2019 Tankian ha pubblicato digitalmente la colonna sonora del film \"The Last Inhabitant\", registrata tre anni prima. Il mese seguente \u00e8 stata resa disponibile anche la colonna sonora del videogioco \"Midnight Star\", alla quale l'artista ha lavorato durante il 2015. Sempre nel 2019 ha interpretato la canzone \"The Rains of Castamere\", inclusa nella colonna sonora dell'ottava stagione della serie televisiva \"Il trono di spade\".\nAnni 2020 (2020-presente).\nIl 25 aprile 2020 Tankian ha pubblicato il singolo \"Hayastane\", il cui testo (in lingua armena) \u00e8 stato interamente scritto dal primo ministro Nikol Pashinyan. Il successivo 8 maggio 2020 \u00e8 stato pubblicato l'album \"Fuktronic\", frutto della collaborazione di Tankian con Jimmy Urine dei Mindless Self Indulgence e per il quale sono stati richiesti circa otto anni di lavorazione.\nNel maggio 2020, in un'occasione di un'intervista concessa a \"Spin\", Tankian ha rivelato l'intenzione di pubblicare un EP dalle sonorit\u00e0 rock e contenente materiale originariamente composto per un ipotetico sesto album dei System of a Down ma in seguito ultimato a suo nome a causa di visioni musicali differenti con gli altri componenti del gruppo. Intitolato \"Elasticity\", il disco \u00e8 uscito il 19 marzo 2021 e si caratterizza per le sopracitate sonorit\u00e0 pi\u00f9 pesanti oltre a parti cantate che spaziano tra il melodico e quello pi\u00f9 aggressivo. Al fine di promuovere l'EP, Tankian ha pubblicato i video musicali di \"Elasticity\" e \"Electrical Yerevan\", usciti tra febbraio e marzo 2021.\nIl 2021 ha visto Tankian particolarmente attivo in campo musicale, pubblicando nel corso dell'anno sei album. Il primo tra questi \u00e8 stato \"Cool Gardens Poetry Suite\", uscito a luglio, seguito il mese seguente da due dischi strumentali legati alla serie \"Cinematique\": ' e '. Tra agosto e settembre sono state rese disponibili le colonne sonore \"Truth to Power (Original Motion Picture Soundtrack)\" e \"I Am Not Alone (Original Motion Picture Soundtrack)\", mentre il 29 novembre il cantante ha pubblicato l'album dal vivo \"Live in Edmonton\", contenente la registrazione integrale del concerto svoltosi nel 2008 insieme agli F.C.C. durante la tourn\u00e9e di \"Elect the Dead\".\nFilantropia.\nSerj Tankian \u00e8 anche molto impegnato sul lato sociale. Il suo impegno principale riguarda il riconoscimento del genocidio armeno da parte dei governi di Stati Uniti d'America e Turchia.\nNel 2005 ha unito la sua voce al movimento ambientalista \"Hydrogen (f)or Life\", finalizzato allo sviluppo delle energie pulite e dell'economia dell'idrogeno.\nAttivismo.\nTankian \u00e8 anche impegnato per la tutela dell'ambiente e per i diritti degli animali: \u00e8 diventato vegetariano impegnato contro il sistema dei macelli industriali. Nel luglio 2009 Tankian ha firmato la petizione PETA contro i metodi di macellazione dei polli impiegati dalla Kentucky Fried Chicken.\nThe F.C.C..\nGli F.C.C. (Flying Cunts of Chaos) sono stati il gruppo di supporto di Tankian da quando ha intrapreso la carriera solista a partire dal 2007."}
{"id": "253993", "revid": "83531", "url": "https://it.wikipedia.org/wiki?curid=253993", "title": "Elezione del Presidente del Senato del 2001", "text": "L'elezione del presidente del Senato del 2001 per la XIV legislatura della Repubblica Italiana si \u00e8 svolta il 30 maggio 2001.\nIl presidente del Senato uscente \u00e8 Nicola Mancino. Presidente provvisorio del Senato \u00e8 il senatore a vita Paolo Emilio Taviani, nato nel 1912, in quanto pi\u00f9 anziano anagraficamente tra i componenti dell'assemblea presenti alla seduta, data l'assenza dei senatori a vita Francesco De Martino (nato nel 1907), Giovanni Leone (nato nel 1908), e Norberto Bobbio (nato nel 1909) e Carlo Bo (nato nel 1911).\nPresidente del Senato della Repubblica, eletto al I scrutinio, \u00e8 Marcello Pera.\n30 maggio 2001.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Marcello Pera (FI)"}
{"id": "253994", "revid": "289247", "url": "https://it.wikipedia.org/wiki?curid=253994", "title": "Fund raising", "text": ""}
{"id": "253998", "revid": "287204", "url": "https://it.wikipedia.org/wiki?curid=253998", "title": "Transenna", "text": "In architettura, la transenna \u00e8 una lastra di pietra o di bronzo, traforata con disegni ornamentali, utilizzata per isolare spazi riservati all'interno o all'esterno degli edifici. Pu\u00f2 essere usata anche come chiusura di finestre. \nArchitettura cristiana.\nNell'architettura delle chiese la transenna separava normalmente il presbiterio (area destinata ai religiosi) dalla navata (area destinata ai laici), almeno fino al Concilio di Trento, quando nuove disposizioni previdero la rimozione delle transenne che separavano i presbiteri dai fedeli. Nell'occasione andarono smembrate o distrutte la maggior parte delle transenne, che spesso erano decorate da rilievi, intarsi marmorei e trafori, salvandosi solo in alcuni casi particolari. Un esempio \u00e8 la transenna marmorea all'interno della Cappella Sistina, opera di Mino da Fiesole.\nSpesso alla transenna era appoggiato il pulpito per le sacre letture e le omelie."}
{"id": "253999", "revid": "1005847", "url": "https://it.wikipedia.org/wiki?curid=253999", "title": "Elezione del Presidente della Camera del 2001", "text": "L'elezione del presidente della Camera del 2001 per la XIV legislatura della Repubblica Italiana si \u00e8 svolta tra il 30 e il 31 maggio 2001.\nIl presidente della Camera uscente \u00e8 Luciano Violante. Presidente provvisorio della Camera \u00e8 Lorenzo Acquarone.\nPresidente della Camera dei deputati, eletto al IV scrutinio, \u00e8 Pier Ferdinando Casini.\n30 maggio 2001.\nI scrutinio.\nPer la nomina \u00e8 richiesta una maggioranza pari a due terzi dei deputati.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al III scrutinio.\n31 maggio 2001.\nIII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al IV scrutinio.\nIV scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Pier Ferdinando Casini (CCD)"}
{"id": "254000", "revid": "126257", "url": "https://it.wikipedia.org/wiki?curid=254000", "title": "Rapace (araldica)", "text": ""}
{"id": "254001", "revid": "767487", "url": "https://it.wikipedia.org/wiki?curid=254001", "title": "Bozzetto", "text": "Nelle arti visive e scenografiche il bozzetto (pi\u00f9 raramente chiamato abbozzo) \u00e8 un modello non rifinito dell'opera, eseguito in scala pi\u00f9 piccola.\nIl pi\u00f9 antico esempio di bozzetto artistico risale agli ossi graffiti rintracciati nelle caverne neolitiche con struttura e forma uguale a quelli disegnati sulle pareti.\nIn epoca storica, i codici miniati furono spesso utilizzati come disegni preparatori. Particolare interesse rivestono i bozzetti eseguiti da grandi maestri, trasformati in opera finita grazie all'apporto di collaboratori che in qualche misura ne alteravano lo stile. Ecco quindi un altro significato artistico del bozzetto: quello dell'opera nella sua fase pi\u00f9 autentica. Di qui la rivalutazione critica che in tempi moderni hanno incontrato gli abbozzi di alcuni artisti come Michelangelo e Rubens. Il caso pi\u00f9 clamoroso rimane tuttavia quello del Canova, nella cui produzione esiste un'enorme divergenza fra le caratteristiche dei bozzetti e quelle delle opere finite, tale da creare due poetiche, la prima pi\u00f9 vibrante e fantasiosa, l'altra pi\u00f9 fredda e composta.\nNel campo della scenografia, per bozzetto s'intende il quadro a colori destinato ad essere realizzato a tre dimensioni sul palcoscenico."}
{"id": "254002", "revid": "287204", "url": "https://it.wikipedia.org/wiki?curid=254002", "title": "Ramponato", "text": "Ramponato \u00e8 un termine utilizzato in araldica per indicare la linea di contorno fatta a \"Tau\" o \"Croce di Sant'Antonio\" oppure a rampone; piedritto con piccola traversa."}
{"id": "254004", "revid": "46480", "url": "https://it.wikipedia.org/wiki?curid=254004", "title": "Sinopia", "text": "La sin\u00f2pia \u00e8 un disegno preparatorio usato per la pittura a fresco e per il mosaico. Viene eseguita con della terra rossa (in origine proveniente da Sinope, sul Mar Nero) sul muro o sull'arriccio.\nUna volta completata questa fase, il disegno viene progressivamente ricoperto con l'ultimo strato di intonaco.\nDella sinopia si \u00e8 fatto largo uso fino ai primi anni del Cinquecento, quando \u00e8 stata gradualmente sostituita dal graffito (segni ottenuti premendo sul contorno del disegno preparatorio) e dallo spolvero (disegni eseguiti su cartoni poi forati lungo i contorni e spolverati con polvere di carbone in modo da far apparire linee punteggiate sulla parete).\nAltro significato.\nTerra rossa o rubrica molto pregiata della zona di Sinope citt\u00e0 del Mar Nero."}
{"id": "254006", "revid": "1543377", "url": "https://it.wikipedia.org/wiki?curid=254006", "title": "Religioni in Cina", "text": "La Cina \u00e8 stata, nel corso della storia, culla e ospite di numerose tradizioni religiose e filosofiche. Il confucianesimo e il taoismo, oltre al buddhismo, costituiscono le cosiddette \"tre dottrine\", le quali hanno esercitato un ruolo importante nella storia e nella cultura cinese. Questi tre sistemi, e specialmente taoismo e confucianesimo, fungono da cornici della religione tradizionale cinese di sostrato, vale a dire il culto devoto agli d\u00e8i locali e agli antenati, la quale, tuttavia, non si esaurisce in essi e si svolge anzi per la maggior parte al di fuori di qualsiasi cornice dottrinale; essa \u00e8 sempre stata \u2014 e continua ad essere \u2014 la religione della maggioranza della popolazione, imperniata sull'identit\u00e0 spirituale dei lignaggi gentilizi, dei luoghi e regioni, e della nazione cinese tutta, che, costituendo il nerbo di senso della struttura economico-sociale della civilt\u00e0 cinese stessa, non richiede un'aderenza dogmatica esclusiva, il che permettendo la pratica o l'espressione di convinzioni personali e fedi diverse allo stesso tempo. Mentre il confucianesimo nel suo aspetto religioso coincide con la religione tradizionale del culto di d\u00e8i del luogo e antenati, il taoismo si \u00e8 sviluppato come movimento ecclesiastico distinto dalla religione comune a partire dal I o II secolo. Il buddhismo venne introdotto nel I secolo e crebbe sino ad avere un forte impatto in Cina, che tutt'oggi conserva.\nAlcuni studiosi preferiscono non utilizzare il termine \"religione\" in riferimento ai sistemi di credenze cinesi, per via delle difficolt\u00e0 ermeneutiche che tale termine di origine occidentale ingenera quando lo si usa per definire quelle che sono meglio definibili come \"pratiche culturali/cultuali\" e \"sistemi di pensiero\" della tradizione cinese. Lo stato cinese odierno riconosce ufficialmente cinque \"religioni dottrinali\" (\"zongjiao\"), gestite attraverso istituzioni burocratiche centralizzate: il buddhismo, il taoismo, il protestantesimo, il cattolicesimo e l'islam. La religione tradizionale in tutte le sue forme, che non \u00e8 considerata una \"dottrina\" (\"zongjiao\") ma piuttosto un insieme di \"credenze native\" (\"minjian xinyang\"), non centralizzata a livello burocratico, gode di libert\u00e0.\nSecondo statistiche riferite al 2010 il 70% dei Cinesi praticava la religione tradizionale, incluso un 13% che praticava culti tradizionali in una cornice dottrinale o rituale taoista o religioni popolari influenzate dal taoismo, mentre coloro che si identificavano solo come \"taoisti\" iniziati erano lo 0,8% (l'appellativo di \"taoista\" in Cina \u00e8 tradizionalmente riservato ai soli sacerdoti/maestri taoisti o a coloro che intraprendono un discepolato diretto sotto la guida di questi ultimi, non \u00e8 tradizionalmente esteso alle moltitudini dei seguaci laici). Gli aderenti al buddhismo erano il 14%, e di questi i buddhisti formalmente iniziati formavano l'1,3%. I cristiani erano il 2,4%, dei quali il 2,2% erano protestanti e lo 0,2% cattolici. I musulmani erano l'1,7%. Il restante 13% della popolazione non era religioso (era ateo, agnostico o non aveva dichiarato alcuna preferenza). Il confucianesimo come designazione religiosa \u00e8 popolare tra gli intellettuali, anche se esistono vari movimenti popolari di matrice confuciana. Statistiche riferite a studi condotti nel 2014, riportano una quota lievemente maggiore di buddhisti (16%), mentre la percentuale di affiliati alle altre religioni \u00e8 pressoch\u00e9 identica a quella rilevata nel 2010.\nIn aggiunta a queste religioni, sono presenti varie religioni indigene delle minoranze etniche che abitano alcune regioni della Cina, e un numero non quantificato di aderenti a una variet\u00e0 di nuove religioni di salvazione sorte principalmente dall'alveo della religione tradizionale cinese. Queste ultime rappresentano forme organizzate intorno a una dottrina coerente con la religione tradizionale (\"minjian zongjiao\"); tra di esse si annovera, per esempio, lo weixinismo. In Cina sono anche presenti varie organizzazioni religiose proibite dal governo quali \"dottrine maligne\", \"eretiche\", \"irregolari\" o \"demoniache\" (\"xiejiao\") in quanto percepite come contrarie alla morale e all'ordine pubblico, alla tradizione religiosa normale, e all'autorit\u00e0 dello stato.\nConcetti di \"religione\", difficolt\u00e0 ermeneutiche e demografiche.\nDistinzione tra \"dottrine\"\u2014\"zongjiao\" e \"credi\"\u2014\"xinyang\".\nLo studioso cinese Yao Xinzhong afferma che statistiche sul numero dei praticanti in Cina \"non possono essere accurate in senso scientifico\", poich\u00e9 il concetto occidentale di \"religione\", acquisito in cinese come \u5b97\u6559 \"z\u014dngji\u00e0o\" per definire solo le religioni intese come \"dottrine\" (e quindi le cinque dottrine gestite in maniera centralizzata dallo stato: buddhismo, taoismo, islam, cattolicesimo e protestantesimo), non consente di misurare coloro che non si considerano membri di organizzazioni e seguaci di dottrine religiose ma sono comunque \"religiosi\" (nel senso antico latino di \"religio\" \u00e8 \"cultus\") nelle loro azioni quotidiane e credenze fondamentali, e quindi la spiritualit\u00e0 cinese diffusa che consiste nel culto a d\u00e8i e antenati senza riferimenti a specifiche dottrine, ossia quella che gli studiosi occidentali hanno definito \"religione popolare o tradizionale cinese\". Inoltre, l'approccio cinese alla religione tende a essere sincretico, e seguire una religione non significa necessariamente il rigetto e la negazione di altre. Nei sondaggi, poche persone si identificano come \"taoisti\" perch\u00e9 per la maggioranza dei cinesi questo termine fa riferimento ai sacerdoti ordinati di tale religione che operano riti in seno alla religione diffusa tradizionale. Storicamente, la lingua cinese non include termini per designare i seguaci laici del taoismo, poich\u00e9 il concetto di essere \"taoisti\" in tal senso \u00e8 una parola nuova che deriva dalla concezione occidentale della \"religione\" come essere membri di un'istituzione religiosa.\nL'analisi delle religioni tradizionali cinesi \u00e8 complicata da ulteriori discrepanze tra le terminologie usate nelle lingue cinesi e in quelle occidentali, che si aggiungono alla mancata corrispondenza tra \"religione\" e \"zongjiao\". Mentre nell'uso accademico occidentale \"religione popolare\" definisce in senso lato tutte le forme di culto devoluto a d\u00e8i e antenati, nell'uso cinese, popolare e accademico, tali culti non hanno mai avuto un nome complessivo, essendo tali culti un aspetto della stessa identit\u00e0 socio-economica locale e nazionale che articola la civilt\u00e0 cinese. Per \"dottrine popolari\" (\u6c11\u9593\u5b97\u6559 \"m\u00ednji\u0101n z\u014dngji\u00e0o\") gli studiosi cinesi hanno usualmente inteso i movimenti popolari di salvazione organizzati (o sette religiose popolari). Inoltre, a partire dagli anni 1990 alcune di queste organizzazioni iniziarono a registrarsi come branche dell'associazione del taoismo di stato, e quindi ad essere identificate sotto il nome di \"taoismo\". Per rettificare tale confusione terminologica, alcuni intellettuali cinesi hanno proposto il riconoscimento e la gestione legale da parte dello stato dei culti a d\u00e8i e antenati nonch\u00e9 l'adozione di designazioni onnicomprensive quali \"religione nativa (o indigena) cinese\" (\u6c11\u4fd7\u5b97\u6559 \"m\u00edns\u00fa z\u014dngji\u00e0o\") o \"religione etnica cinese\" (\u6c11\u65cf\u5b97\u6559 \"m\u00ednz\u00fa z\u014dngji\u00e0o\"), o altri nomi per identificarla. Una terminologia molto diffusa nell'accademia e usata dal 2015 anche nei documenti ufficiali dello stato centrale per definire i culti di d\u00e8i e antenati, dotandoli di statuto speciale distinto da quello di \"religione\" intesa come \"dottrina\", \u00e8 \"credi nativi\" (\u6c11\u9593\u4fe1\u4ef0 \"m\u00ednji\u0101n x\u00ecny\u01ceng\", dove \"minjian\" significa \"popolari\", \"del popolo\").\nMentre le \"zongjiao\", in quanto sistemi di fede astratti e ideologici, sono sottoposte a un controllo pi\u00f9 stringente da parte dello stato (specialmente le religioni percepite come estranee alla civilt\u00e0 cinese e dannose per la salute pubblica, cristianesimo, islam e le \u90aa\u6559 \"xi\u00e9ji\u00e0o\", \"dottrine maligne\"), la legislazione per le \"minjian xinyang\" ne permette una regolamentazione pi\u00f9 fluida e ne valorizza l'importanza per la stabilit\u00e0 economica e sociale.\nAnalisi demoscopiche.\nIl sondaggio del 2008 di Yu Tao forn\u00ec un'analisi dettagliata delle caratteristiche sociali delle comunit\u00e0 religiose. Trov\u00f2 che la proporzione di credenti maschi era pi\u00f9 alta della media tra i credenti delle religioni popolari, i taoisti e i cattolici, mentre era inferiore alla media tra i protestanti. La comunit\u00e0 buddhista mostrava la maggiore equit\u00e0 di distribuzione tra credenti maschi e femmine. Riguardo all'et\u00e0 dei credenti, i credenti nelle religioni popolari e i cattolici tendevano ad essere pi\u00f9 giovani della media, mentre i protestanti e i taoisti erano pi\u00f9 anziani della media. La comunit\u00e0 cristiana era pi\u00f9 soggetta delle altre religioni ad avere membri appartenenti alle minoranze etniche della Cina. Lo studio analizz\u00f2 anche la proporzione dei credenti che erano al contempo membri della sezione locale del Partito Comunista Cinese, trovando che era eccezionalmente elevata tra i taoisti, mentre la proporzione pi\u00f9 bassa era tra i protestanti. Riguardo a educazione e ricchezza, il sondaggio rilev\u00f2 che le popolazioni pi\u00f9 ricche erano quelle dei buddhisti e dei cattolici, mentre i pi\u00f9 poveri erano i protestanti; taoisti e cattolici erano i maggiormente scolarizzati, mentre i meno educati erano i protestanti. Questi rilevamenti confermano descrizioni di Francis Ching-Wah Yip della popolazione protestante come composta in prevalenza da genti rurali, illetterati e semi-illetterati, anziani e donne, gi\u00e0 negli anni 1990 e i primi 2000. Uno studio del 2017 sulla comunit\u00e0 cristiana di Wuhan trov\u00f2 le stesse caratteristiche socio-economiche, con l'aggiunta che i cristiani erano pi\u00f9 propensi a soffrire di malattie fisiche e mentali rispetto alla popolazione generale.\nI ritrovati del sondaggio dei China Family Panel Studies del 2012 mostravano che i buddhisti tendevano ad essere pi\u00f9 giovani e meglio scolarizzati, mentre i cristiani erano pi\u00f9 anziani e pi\u00f9 propensi ad essere illetterati. Inoltre, i buddhisti erano generalmente ricchi, mentre i cristiani erano pi\u00f9 comunemente appartenenti alle fasce pi\u00f9 povere della popolazione. La provincia dello Henan concentrava la maggior percentuale di cristiani in tutta la Cina, intorno al 6%. Secondo Ji Zhe, il buddhismo Ch\u00e1n e forme di religione popolare individuali e non-istituzionalizzate sono quelle pi\u00f9 di successo tra la giovent\u00f9 cinese contemporanea.\nV'\u00e8 stata molta speculazione da parte di alcuni autori occidentali riguardo al numero dei cristiani in Cina (nello specifico, infondate sovrastime del loro numero). Chris White, in un saggio del 2017 per il dipartimento di studio di religioni ed etnie della Societ\u00e0 Max Planck, critica i dati e le nozioni messe in circolazione da tali autori, che includono personaggi quali Rodney Stark e Fenggang Yang. White nota come questi autori operino nel solco di un \"pregiudizio evangelico americano\" che trova risonanza nei media popolari, specialmente statunitensi. I loro dati sono per la maggior parte infondati o manipolati attraverso interpretazioni indebite, e \"i risultati dei sondaggi [sulle religioni in Cina] non supportano le asserzioni di tali autori\".\nDistribuzione geografica e variazioni culturali locali.\nLe variet\u00e0 di religione cinese sono distribuite in gradi diversi attraverso il territorio del vasto Paese. Le province meridionali hanno esperito la rinascita pi\u00f9 evidente dei culti popolari, anche se essi sono presenti attraverso tutta la Cina in una grande variet\u00e0 di forme, interconnesse con il taoismo, le tradizioni di maestri ritualisti o \"fashi\", il confucianesimo, i riti esorcistici (\u50a9 \"nu\u00f3\"), gli sciamanesimi e altre forme religiose. Il Taoismo Quanzhen \u00e8 presente soprattutto nel nord, mentre il Sichuan \u00e8 l'area dove il Taoismo Tianshi si svilupp\u00f2 e i primi Maestri del Cielo avevano la loro sede. Lungo la costa sud-orientale, il taoismo \u00e8 rilevato dominare l'attivit\u00e0 rituale della religione popolare, sia in forme registrate che non (il Taoismo Zhengyi e ordini \"fashi\" non riconosciuti). Dagli anni 1990, il taoismo si \u00e8 molto sviluppato in quest'area.\nVari studiosi vedono la \"religione cinese del nord\" come distinta dalle pratiche del sud. La religione tradizionale delle province meridionali e sud-orientali \u00e8 principalmente focalizzata sul lignaggio gentilizio e le relative organizzazioni religiose (\"z\u014dngz\u00fa xi\u00e9hu\u00ec\" \u5b97\u65cf\u534f\u4f1a) e sul culto di d\u00e8i-antenati. La religione popolare della Cina centro-settentrionale intorno alla grande Pianura Centrale, diversamente, si focalizza sul culto comunitario devoluto a divinit\u00e0 tutelari della creazione e della natura come simboli identitari, da parte di villaggi popolati da famiglie dai cognomi differenti, strutturati in \"comunit\u00e0 dedicate a un dio\" (\"sh\u00e9nsh\u00e8\" \u795e\u793e, o \"hu\u00ec\" \u4f1a, \"associazioni\"), che organizzano le cerimonie templari (\"mi\u00e0ohu\u00ec\" \u5e99\u4f1a), che comprendono processioni e pellegrinaggi, e sono guidate da ritualisti locali (\"fashi\"), cariche spesso ereditarie e legate all'autorit\u00e0 secolare. Le religioni popolari del nord e del sud hanno anche pantheon diversi, di cui quello del nord composto da d\u00e8i della mitologia cinese pi\u00f9 antica.\nI movimenti popolari di salvazione hanno storicamente avuto maggiore successo intorno alla pianura centrale e nelle province del nord-est piuttosto che nel sud della Cina, e la religione popolare delle province centro-settentrionali condivide caratteristiche di tali sette, come la grande importanza data alle dee madri e allo sciamanesimo, cos\u00ec come alla trasmissione di scritture.p. 92 Anche le organizzazioni o chiese confuciane e le organizzazioni \"jiaohua\" hanno storicamente trovato maggiore risonanza nella popolazione del nord-est; negli anni 1930 la Chiesa Universale della Via e della Virt\u00f9 (\u4e07\u56fd\u9053\u5fb7\u4f1a \"W\u00e0ngu\u00f3 D\u00e0od\u00e9hu\u00ec\") da sola aggregava almeno il 25% della popolazione dello stato del Manciuku\u00f2 e nello Shandong odierno \u00e8 stata rilevata una forte crescita di gruppi confuciani.\nVincent Goossaert fa la distinzione, allo stesso tempo riconoscendola come una semplificazione, tra un \"sud taoista\" e un \"centro-nord confuciano/a religione di villaggio\",p. 47 con il contesto nordico caratterizzato anche da importanti ordini di maestri \"taoisti popolari\", un ordine essendo quello degli \u9634\u9633\u751f \"y\u012bny\u00e1ngsh\u0113ng\",p. 86 e tradizioni settarie,p. 92 nonch\u00e9 da una scarsa influenza di buddhismo e taoismo \"ufficiali\".p. 90\nLa religione popolare del nord-est della Cina (la Manciuria) ha caratteri unici derivanti dall'interazione della religione degli Han con gli sciamanesimi dei Tungusi e dei Manci\u00f9 in particolare; queste caratteristiche includono la pratica del \"ch\u016bm\u01cexi\u0101n\" (\u51fa\u9a6c\u4ed9 \"cavalcare per gli immortali\"), il culto di d\u00e8i-volpe e altre divinit\u00e0 zoomorfe, e del Grande Signore delle Tre Volpi (\u80e1\u4e09\u592a\u7237 \"H\u00fas\u0101n T\u00e0iy\u00e9\") e la Grande Signora delle Tre Volpi (\u80e1\u4e09\u592a\u5976 \"H\u00fas\u0101n T\u00e0in\u01cei\") usualmente posti alla testa dei pantheon. Invece, nella regione della Mongolia Interna ha avuto luogo una significativa integrazione dei cinesi Han nella religione popolare tradizionale della regione mongola.\nAttraverso tutta la Cina, la religione Han ha anche acquisito divinit\u00e0 dalla religione popolare tibetana, specialmente d\u00e8i della ricchezza. In Tibet, e attraverso la pi\u00f9 vasta Cina occidentale, nonch\u00e9 in Mongolia Interna, v'\u00e8 stata una crescita del culto devoluto al dio Gesar con l'esplicito supporto del governo cinese, Gesar essendo un eroe culturale interetnico sino-tibetano, mongolo e mancese al contempo \u2014 gli Han lo identificano come un aspetto del dio della guerra in analogia a Guan Yu \u2014, la cui mitologia \u00e8 incorporata in un poema epico di grande importanza culturale.\nLe scuole cinesi del buddhismo sono praticate soprattutto nelle parti orientali della Cina. D'altro lato, il buddhismo tibetano \u00e8 dominante in Tibet e ha una presenza significativa in altre province occidentali dove i Tibetani costituiscono una parte importante della popolazione, oltre ad avere una forte influenza nella Mongolia Interna. La tradizione tibetana esercita anche un crescente influsso sui cinesi Han.\nIl cristianesimo \u00e8 concentrato in particolare nelle tre province di Henan, Anhui e Zhejiang. Le ultime due province citate furono quelle coinvolte nella sanguinosa Rivolta dei Taiping (iniziata da un movimento para-cristiano), e lo Zhejiang insieme allo Henan furono centri nevralgici dell'intensa attivit\u00e0 missionaria protestante in Cina protrattasi tra il 1807 e il 1953. L'islam \u00e8 la religione maggioritaria in aree abitate dai cinesi Hui (i cinesi musulmani), in particolare la provincia del Ningxia, e nella provincia dello Xinjiang che \u00e8 abitata dagli Uiguri, anch'essi musulmani. Molti gruppi etnici minoritari seguono le loro religioni tradizionali ed etniche: il benzhuismo (\u672c\u4e3b\u6559 \"b\u011bnzh\u01d4ji\u00e0o\") dei Bai, il bimoismo (\u6bd5\u6469\u6559 \"b\u00ecm\u00f3ji\u00e0o\") degli Yi, il B\u00f6n (\u82ef\u6559 \"b\u011bnji\u00e0o\") praticato da molti Tibetani, il dongbaismo (\u4e1c\u5df4\u6559 \"d\u014dngbaji\u00e0o\") dei Naxi, le religioni etniche dei Miao, dei Qiang, degli Zhuang, degli Yao, gli sciamanesimi (\u8428\u6ee1\u6559 \"s\u00e0m\u01cenji\u00e0o\") e i tengrianesimi (\u817e\u683c\u91cc\u6559 \"t\u00e9ngg\u00e9l\u01d0ji\u00e0o\") mancesi e mongoli.\nReligioni maggioritarie.\nReligioni tradizionali cinesi\u2014\"xinyang\" diffusi e \"zongjiao\" tradizionali.\nCulti di d\u00e8i e antenati.\nLa religione tradizionale o popolare cinese, altres\u00ec detta semplicemente \"religione cinese\", \u00e8 la religione maggioritaria, \"di sostrato\" a tutte le altre, praticata dai cinesi Han e anche da alcune minoranze etniche, condivisa sia dalle \u00e9lite che dalla gente comune. Tale tradizione consiste nel culto a d\u00e8i del mondo naturale, antenati, nell'esorcismo di forze nocive, e nella credenza che un ordine razionale strutturi l'universo in ogni sua espressione, ordine che pu\u00f2 essere influenzato dagli esseri umani e dai loro governanti. D\u00e8i e immortali (\u795e \"sh\u00e9n\" e \u4ed9 \"xi\u0101n\") possono essere progenitori dei gruppi e dei lignaggi familiari, d\u00e8i dei fenomeni naturali, e dei comportamenti umani.\nLa religione tradizionale cinese \u00e8 \"diffusa\" piuttosto che \"istituzionale\", nel senso che non ha scritture canoniche e clero unitari \u2014 anche se fa riferimento al vasto patrimonio culturale rappresentato dai classici letterari cinesi \u2014, e le sue pratiche e credenze sono trasmesse di generazione in generazione per mezzo della mitologia e di forme popolari di letteratura, teatro e arti visuali, e sono intrinsecamente parte dei rituali che definiscono il microcosmo delle famiglie nucleari, dei lignaggi gentilizi (veri e propri popoli nel popolo cinese identificati dallo stesso cognome e facenti riferimento a un dio-antenato comune), delle gilde professionali, piuttosto che essere istituzioni di natura meramente religiosa. La religione tradizionale cinese \u00e8 un sistema di significazione di solidariet\u00e0 e identit\u00e0, collante della societ\u00e0 cinese, che unisce tutti i livelli di questa dai lignaggi familiari, alle comunit\u00e0 pi\u00f9 vaste di villaggio e di citt\u00e0 (d\u00e8i locali), financo allo stato e all'economia nazionale (d\u00e8i nazionali, Yandi, Huangdi e Chiyou), connessi con l'universo (d\u00e8i cosmici).\nPoich\u00e9 tale religione comune \u00e8 parte integrante delle relazioni sociali, storicamente essa non ha mai avuto un nome oggettificante. Alcuni studiosi cinesi hanno proposto, a partire dagli anni 2000, alcuni nomi per identificarla pi\u00f9 chiaramente, tra cui \"religione nativa (o indigena) cinese\" (\u6c11\u4fd7\u5b97\u6559 \"m\u00edns\u00fa z\u014dngji\u00e0o\"), \"religione etnica cinese\" (\u6c11\u65cf\u5b97\u6559 \"m\u00ednz\u00fa z\u014dngji\u00e0o\"), oppure semplicemente \"religione cinese\" (\u4e2d\u83ef\u6559 \"zh\u014dnghu\u00e1ji\u00e0o\"), \"shenismo\" (\u795e\u6559 \"sh\u00e9nji\u00e0o\") e \"shenxianesimo\" (\u795e\u4ed9\u6559 \"sh\u00e9nxi\u0101nji\u00e0o\", ossia \"religione degli d\u00e8i e degli immortali\"). Tale ricerca per un nome preciso \u00e8 volta a risolvere confusioni terminologiche, in quanto \"religione popolare\" (\u6c11\u95f4\u5b97\u6559 \"m\u00ednji\u0101n z\u014dngji\u00e0o\") in cinese ha storicamente definito i movimenti popolari organizzati di salvazione e non i culti alle divinit\u00e0 locali e ai progenitori, ed \u00e8 anche volta a identificare una \"religione nazionale cinese\" similmente a \"induismo\" in India e \"shinto\" in Giappone. Una locuzione ampiamente accettata nell'uso accademico e dal 2015 nei documenti dello stato centrale per definire i culti di d\u00e8i e antenati \u00e8 \"credenze popolari\" (\u6c11\u95f4\u4fe1\u4ef0 \"m\u00ednji\u0101n x\u00ecny\u01ceng\").\nIl taoismo, il confucianesimo, ma anche il wuismo, il faismo, il nuo (esorcismo popolare) e altre forme pratiche e dottrinali costituiscono delle cornici funzionali alla religione cinese, ma che comunque non la esauriscono nella sua interezza. Il taoismo in particolare \u00e8 stato definito dall'accademico nonch\u00e9 iniziato taoista Kristofer Schipper come cornice dottrinale e liturgica atta allo sviluppo delle religioni indigene. Il taoismo dell'ordine Zhengyi in particolare \u00e8 interlacciato con i culti locali, con i \"daoshi\" (\u9053\u58eb, \"maestri del Tao\", altrimenti tradotto semplicemente con \"taoisti\", dacch\u00e9 i seguaci popolari del taoismo che non siano parte di ordini sacerdotali non sono definiti \"taoisti\") dello Zhengyi che officiano riti per i templi e le comunit\u00e0 locali. Vari ordini vernacolari di maestranza rituale, anche detti \"faismo\" o \"taoismo popolare\", operano in seno alla religione popolare ma fuori dalla giurisdizione della Chiesa taoista di stato o da qualsiasi scuola storicamente identificata come taoista. Il confucianesimo supporta il culto a d\u00e8i e antenati attraverso riti appropriati. Templi popolari e santuari ancestrali, in particolari occasioni, optano per la liturgia confuciana (\u5112 \"r\u00fa\" o \u6b63\u7edf \"zh\u00e8ngt\u01d2ng\", \"ortopratica\") guidata da confuciani \"saggi del rito\" (\u793c\u751f \"l\u01d0sh\u0113ng\"), che in molti casi sono gli anziani patriarchi delle comunit\u00e0 locali. Le liturgie confuciane sono alternate con i riti taoisti e popolari. Il taoismo nelle sue varie correnti, sia comprese nella religione popolare che no, ha alle sue origini elementi riconducibili al wuismo, lo sciamanesimo cinese.\nA dispetto della sua notevole diversit\u00e0 interna, nella multiforme religione cinese \u00e8 identificabile un cuore teologico comune che pu\u00f2 essere riassunto in quattro concetti cosmologici e morali: \u5929 \"Tian\", il Cielo (anche detto \u4e0a\u5e1d \"Shangdi\", \"Dio Supremo\", \u5929\u5e1d \"Tiandi\", \"Dio del Cielo\", e chiamato nella tradizione popolare con una variet\u00e0 di altri nomi tra cui \"Dio di Giada\", \u7389\u5e1d \"Yudi\"), \u00e8 la fonte \"trascendentemente immanente\" di ogni senso morale; \u6c14 \"qi\", il soffio o energia\u2013materia che anima l'universo; \u656c\u7956 \"jingzu\", il culto degli avi; e \u62a5\u5e94 \"baoying\", la reciprocit\u00e0 morale; insieme a due concetti tradizionali di fato e significato: \u547d\u8fd0 \"mingyun\", il destino e fioritura personale; e \u7f18\u5206 \"yuanfen\", la coincidenza fortuita, le buone e cattive opportunit\u00e0 e potenzialit\u00e0 di relazione.\nNella religione cinese, yin e yang costituiscono la polarit\u00e0 che descrive l'ordine del Cielo (\u7406 \"Li\" o \u9053 \"D\u00e0o\") secondo il quale si svolge la realt\u00e0, tenuta in equilibrio dalla interazione di principi di crescita o espansione (\"shen\") che mediano e riproducono l'ordine celeste, e principi di decrescita o contrazione (\u9b3c \"gui\") che lo disturbano e destrutturano, con l'atto (\"yang\") in genere preferito alla ricettivit\u00e0 (\"yin\"). Il \u7075 \"ling\" (\"numinoso\" o \"sacro\") coincide con la via mediana tra i due stati, che \u00e8 l'ordine incipiente di ogni creazione.\nIl governo attuale della Cina, come le precedenti dinastie imperiali dei Ming e Qing, tollera la religione popolare di villaggio se questa funge da supporto alla stabilit\u00e0 sociale, ma sopprime culti e divinit\u00e0 che minacciano l'ordine morale. Dopo la caduta dell'impero nel 1911, il nuovo governo e le \u00e9lite si opposero o tentarono di sradicare la religione popolare cinese allo scopo di promuovere valori \"moderni\" e superare le strutture di tipo feudale. Tali attitudini iniziarono a cambiare dal tardo XX secolo e gli studiosi contemporanei generalmente hanno una visione positiva della religione popolare.\nDagli anni 1980 la religione tradizionale cinese ha vissuto una rinascita sia in Cina che a Taiwan. Alcune forme hanno ricevuto approvazione ufficiale dacch\u00e9 preservano la cultura cinese tradizionale, tra cui il culto di Mazu, la scuola del sanyiismo in Fujian il culto di Huangdi, e altre forme di culto a d\u00e8i locali, per esempio il culto dei Longwang (Re Dragoni), di Pangu, o di Caishen.\nSecondo le rilevazioni statistiche pi\u00f9 recenti, in media l'80% dei cinesi, ossia circa 1 miliardo di persone, partecipa ai culti di d\u00e8i e antenati o appartiene a movimenti religiosi popolari. Inoltre, approssimativamente il 14% della popolazione dichiara qualche forma di affiliazione al taoismo. I templi della religione popolare sono numerosissimi, forse uno o due milioni, di gran lunga di pi\u00f9 delle poche decine di migliaia di templi delle religioni istituzionali. Basti pensare che nella sola citt\u00e0 di Yulin in Shaanxi, alla met\u00e0 degli anni 1990 vennero contati pi\u00f9 di diecimila templi popolari per una popolazione di circa tre milioni, probabilmente la pi\u00f9 alta densit\u00e0 di templi pro capite al mondo.\nSecondo Wu e Lansdowne (2009):\nSecondo Yiyi Lu (2008), discutendo la ricostruzione della societ\u00e0 civile cinese:\nSciamanesimi cinesi.\nLo sciamanesimo era la modalit\u00e0 principale della religione indigena cinese pre-dinastia Han. L'uso cinese distingue una tradizione sciamanica propriamente cinese, il wuismo (\u5deb\u6559 \"w\u016bji\u00e0o\"; che \u00e8 propriamente sciamanica in quanto il maestro ha controllo sulla forza del dio), dalla pratica dei \"tongji\" (\u7ae5\u4e69; mediumismo tipico del sud, nel quale il posseduto non controlla la forza del dio ma ne \u00e8 guidato), e dagli sciamanesimi altaici non propriamente cinesi (\u8428\u6ee1\u6559 \"s\u00e0m\u01cenji\u00e0o\") che sono praticati nelle province pi\u00f9 a nord.\nCon l'ascesa dell'ortodossia confuciana a guida dello stato durante il periodo Han, le tradizioni sciamaniche trovarono forma maggiormente istituzionalizzata e intellettualizzata entro il quadro del discorso filosofico-esoterico del taoismo. Secondo Chirita (2014), lo stesso confucianesimo, con la sua enfasi sulla gerarchia e sui rituali ancestrali, deriva direttamente dallo sciamanesimo della dinastia Shang. Ci\u00f2 che il confucianesimo fece fu una marginalizzazione delle caratteristiche \"disfunzionali\" (al nuovo assetto politico-sociale) del vecchio sciamanesimo. Ad ogni modo, le tradizioni sciamaniche continuarono ininterrotte entro la religione popolare, e trovarono forme precise e funzionali entro il taoismo.\nDurante la dinastia Shang e la dinastia Zhou, gli sciamani giocavano un ruolo importante nella gerarchia politica, ed erano rappresentati istituzionalmente dal Ministero dei Riti (\u5927\u5b97\u62cd). L'imperatore era considerato lo sciamano supremo, mediatore tra i tre reami di cielo, terra e umanit\u00e0. La missione dello sciamano (\u5deb \"wu\") \u00e8 \"riparare le disfunzionalit\u00e0 che si manifestano in natura dacch\u00e9 il cielo si \u00e8 separato dalla terra\":\nA partire dagli anni 1980 la pratica e lo studio dello sciamanesimo hanno subito una significativa rinascita entro la religione cinese, in qualit\u00e0 di mezzo per riportare il mondo ad essere un tutto armonioso dopo l'industrializzazione. Lo sciamanesimo \u00e8 visto da molti studiosi come il fondamento per l'ascesa delle civilt\u00e0, e lo sciamano come \"insegnante e spirito\" del popolo. La Associazione cinese di studi sciamanici fu fondata nella citt\u00e0 di Jilin nel 1988.\nTaoismo.\n\"Taoismo\" (\u9053\u6559 \"d\u00e0oji\u00e0o\") si riferisce a una variet\u00e0 di ordini di filosofia e rito che operano nella religione cinese. Essi condividono un'origine comune ed elementi che risalgono al IV secolo a.e.v. e alle culture preistoriche della Cina, tra cui la scuola dello yinyang o dei naturalisti (\u9634\u9633\u5bb6 \"y\u012bny\u00e1ngji\u0101\") e il pensiero di Laozi e Zhu\u0101ngz\u01d0. Il taoismo ha una tradizione scritturale distinta, di cui il \"Tao Te Ching\" (\u9053\u5fb7\u7ecf \"Libro della via e della sua virt\u00f9\") di Laozi \u00e8 considerato la pietra angolare. Il taoismo pu\u00f2 essere descritto precisamente, come fa l'accademico e iniziato taoista Kristofer Schipper in \"The Taoist Body\" (1986), come una cornice dottrinale e liturgica, o una struttura, per i culti locali della religione indigena. Le tradizioni taoiste enfatizzano la vita in armonia con il \"Tao\", termine di difficile traduzione che pu\u00f2 voler dire \"via\" come \"sentiero\", ma anche \"modo\" o \"principio\", e che \u00e8 centrale anche in altre tradizioni filosofico-religiose cinesi. Nel taoismo, il Tao \u00e8 il principio che \u00e8 sia fonte che modalit\u00e0 di sviluppo di tutte le cose che esistono. Esso \u00e8 in definitiva ineffabile: \"il Tao che pu\u00f2 essere nominato non \u00e8 il Tao eterno\", recita l'introduzione del Tao Te Ching.\nSolo a partire dalla dinastia Han, le varie fonti del taoismo si unificarono in una tradizione coerente di organizzazioni religiose e ordini di ritualisti. Nella Cina pi\u00f9 antica, i taoisti erano visti come eremiti, o asceti, che non prendevano parte alla vita politica. Zhuangzi fu il pi\u00f9 conosciuto tra costoro, ed \u00e8 significativo che egli visse nel sud, dove prese parte a tradizioni sciamaniche locali. Sciamane donne giocarono un ruolo importante nel primo taoismo, particolarmente nello stato di Chu. I primi movimenti taoisti svilupparono le proprie istituzioni in contrasto con lo sciamanesimo, ma assorbendo elementi sciamanici fondamentali. Sciamani funsero da rivelatori dei testi taoisti dal primo periodo sino almeno al XX secolo.\nOrdini istituzionali di taoisti si svilupparono in varie correnti che da tempi relativamente recenti sono convenzionalmente raggruppate in due grandi branche: il taoismo Quanzhen (\"Piena Verit\u00e0\") e il taoismo Zhengyi (\"Retta Unit\u00e0\"). Le scuole del taoismo tradizionalmente mostrano venerazione per Laozi, gli immortali o antenati, e praticano vari rituali di esorcismo e divinazione, tecniche per raggiungere l'estasi, la longevit\u00e0 o l'immortalit\u00e0. L'etica e il modo appropriato di comportamento che i taoisti sono tenuti a seguire variano in base alle particolari scuole, ma in generale \u00e8 condivisa un'enfasi sul precetto del \"wu wei\" (\"azione non forzata\"), la \"naturalezza\", la semplicit\u00e0, la spontaneit\u00e0, e i cosiddetti \"tre tesori\": compassione, moderazione, umilt\u00e0.\nIl taoismo ha avuto nei secoli una profonda influenza sulla cultura cinese, e i \"taoisti\", termine che fa riferimento al clero dei \"daoshi\" (\u9053\u58eb, \"maestri del Tao\") e tradizionalmente \u00e8 esteso solo ai loro discepoli diretti e non alle moltitudini di laici, tengono generalmente a rimarcare la distinzione che intercorre tra le loro tradizioni rituali e quelle degli ordini di ritualisti vernacolari che non sono riconosciuti come \"taoisti\" della tradizione.\nIl taoismo fu soppresso durante la rivoluzione culturale, ma le sue tradizioni persistettero in segreto e furono rivitalizzate a partire dagli anni 1980. Nel 1956 fu creata un'organizzazione nazionale del taoismo, l'Associazione taoista cinese, con lo scopo di registrare e formare i taoisti e i templi. Secondo le analisi demografiche pi\u00f9 recenti, approssimativamente il 13% della popolazione cinese dichiara una qualche affiliazione con pratiche taoiste, mentre i \"taoisti\" veri e propri (i \"daoshi\" e i loro seguaci pi\u00f9 diretti) sono 12 milioni (~1%). La definizione del taoismo \u00e8 ulteriormente complicata dal fatto che alcuni movimenti popolari di salvazione e i loro seguaci iniziarono a registrarsi come branche della organizzazione taoista nazionale a partire dagli anni 1990.\nVi sono due tipi di taoisti, che ricalcano la distinzione tra taoismo Quanzhen e Zhengyi. I \"daoshi\" Quanzhen sono monaci celibi, e quindi i templi delle tradizioni Quanzhen sono monasteri. Al contrario, i \"daoshi\" Zhengyi, anche noti come \"sanju daoshi\" (maestri del Tao \"sparpagliati\" o \"diffusi\") o \"huoju daoshi\" (maestri del Tao \"che vivono a casa\"), sono sacerdoti che possono sposarsi e praticare altri mestieri oltre all'ufficio religioso; essi vivono tra la gente comune e praticano riti entro la religione tradizionale presso templi pubblici e comunit\u00e0.\nMentre l'Associazione taoista cinese fu fondata come istituto Quanzhen, e la sua sede principale rimane presso il Tempio della Nuvola Bianca di Pechino che \u00e8 il quartier generale delle scuole Quanzhen, dal 1990 ha iniziato ad aprirsi ai \"sanju daoshi\" dello Zhengyi, che sono molto pi\u00f9 numerosi dei monaci Quanzhen. L'associazione nazionale contava gi\u00e0 20,000 \"sanju daoshi\" registrati alla met\u00e0 degli anni 1990, mentre negli stessi anni il numero totale di preti Zhengyi inclusi quelli non registrati era stimato essere 200,000. I \"sanju daoshi\" sono formati da altri preti dello stesso lignaggio, e storicamente ricevevano ordinazione formale dal Maestro Celeste, anche se il sessantatresimo Maestro Celeste, Zhang Enpu, si trasfer\u00ec a Taiwan negli anni 1940 durante la guerra civile cinese. Il taoismo, sia in forme registrate che non registrate, ha subito un forte sviluppo dagli anni 1990 e oggi domina la vita religiosa specialmente delle province costiere sud-orientali.\nFaismo: maestri del rito popolari.\nVari ordini di maestranza rituale, collettivamente denominati, a volte, \"faismo\" (\u6cd5\u6559 \"f\u01ceji\u00e0o\", \"trasmissoni di riti/leggi\"), oppure \"taoismo popolare\" (\u6c11\u95f4\u9053\u6559 \"m\u00ednji\u00e0n d\u00e0oji\u00e0o\"), o anche \"taoismo rosso\" (nella Cina sud-orientale e a Taiwan), operano entro la religione popolare cinese ma al di fuori di qualsiasi istituzione del taoismo ufficiale, di tradizione riconosciuta. Tali \"maestri del rito\", \"fashi\" (\u6cd5\u5e2b) in cinese, sono conosciuti con una grande variet\u00e0 di nomi diversi che includono \"hongtou daoshi\" (\u7d05\u982d\u9053\u58eb), popolare nel sudest della Cina, che significa \"daoshi\" \"dal cappello rosso\" o \"dalla testa rossa\", nome che li contraddistingue rispetto ai \"wutou daoshi\" (\u70cf\u982d\u9053\u58eb), \"daoshi\" \"dal cappello nero\" o \"dalla testa nera\", come i taoisti vernacolari chiamano i \"sanju daoshi\" del taoismo Zhengyi che erano tradizionalmente ordinati dal Maestro Celeste e oggi lo sono dall'Associazione taoista cinese. In alcune province del nord della Cina essi sono noti con il nome di \"y\u012bny\u00e1ngsh\u0113ng\" (\u9634\u9633\u751f \"saggi dello yinyang\"), e con vari altri nomi.\nAnche se le due categorie di sacerdoti, i \"daoshi\" Zhengyi e i \"fashi\", ricoprono gli stessi ruoli nella societ\u00e0 cinese \u2014 ossia possono sposarsi e officiare riti presso templi comunitari o case private \u2014 i \"daoshi\" Zhengyi enfatizzano la loro tradizione taoista pura, distinta da quella vernacolare colorata di religione locale dei \"fashi\". Alcuni studiosi occidentali hanno definito le tradizioni taoiste vernacolari come \"catafatiche\" (di teologia affermativa), mentre il taoismo tradizionale, di professione, come maggiormente \"kenotico\" e \"apofatico\" (di teologia negativa).\nI \"fashi\" sono praticanti \"tongji\" (mediumismo del sud), guaritori, esorcisti, e officiano i riti \"jiao\" (di \"salvazione universale\", nonostante storicamente erano esclusi dal performare tali riti). Essi non sono sciamani (\"wu\"), con la sola eccezione dell'ordine del Monte Lu nello Jiangxi. Piuttosto, essi rappresentano un livello intermedio tra i \"wu\" e i taoisti ordinati nella tradizione. Allo stesso modo dei \"wu\", i \"fashi\" si identificano con la loro divinit\u00e0, ma mentre i \"wu\" incarnano forze selvatiche, i \"fashi\" come i \"daoshi\" rappresentano l'ordine civile. A differenza dei taoisti ordinati che rappresentano una tradizione teologica alta e sovra-etnica, sia i \"fashi\" che i \"wu\" trovano la loro base istituzionale nei culti locali a particolari divinit\u00e0, anche se i maestri del rito vernacolari sono itineranti.\nConfucianesimo.\nIl confucianesimo o ruismo (\u5112\u6559 \"r\u00faji\u00e0o\", \"insegnamento degli affinati\"; o \u5b54\u6559 \"k\u01d2ngji\u00e0o\", \"insegnamento di Confucio\") \u00e8 considerato da alcuni studiosi come una religione, e da altri come una tradizione etico-spirituale. Secondo Yong Chen (2012), la definizione di cosa sia il confucianesimo \u00e8 \"probabilmente una delle questioni pi\u00f9 controverse sia nella scolastica confuciana che nella disciplina degli studi sulle religioni\".\nGuy Alitto (2015) evidenzia come \"non esista equivalente letterale per il concetto occidentale (e poi mondiale) di 'confucianesimo' nel discorso tradizionale cinese\". Egli afferma che furono i Gesuiti in missione nella Cina del XVI secolo a selezionare Confucio tra i diversi saggi della tradizione per servire come controparte al Cristo o a Maometto, venendo incontro alle concezioni religiose occidentali. Usando una variet\u00e0 di scritti di Confucio e dei suoi seguaci essi coniarono un nuovo \"-ismo\" \u2014 il confucianesimo \u2014 che presentarono come un \"codice etico-secolare razionalista\", non come una religione. Questa concezione del confucianesimo come etica laica-secolare ispir\u00f2 sia l'illuminismo nell'Europa del XVIII secolo, sia gli intellettuali cinesi del XX secolo. Liang Shuming, filosofo del movimento del 4 maggio 1919, scrisse che il confucianesimo \"funzion\u00f2 come una religione senza di fatto esserlo\". Il mondo accademico occidentale generalmente accett\u00f2 tale definizione. Nei decenni successivi alla seconda guerra mondiale, ad ogni modo, molti intellettuali cinesi e accademici occidentali, tra cui Tu Weiming, ribaltarono tale concezione. Il confucianesimo per questa nuova generazione di studiosi divenne una \"vera religione\" capace di offrire una \"trascendenza immanente\".\nNella definizione di Herbert Fingarette di \"secolare come sacro\", il confucianesimo trascende la dicotomia tra religione e umanismo. I confuciani esperiscono il sacro come esistente in questo mondo e parte della vita quotidiana, prominentemente nelle relazioni familiari e sociali. Il confucianesimo si focalizza su una consapevolezza in questo mondo del \"Tian\" (\u5929, il Cielo) e su un rispetto appropriato nei confronti di d\u00e8i e spiriti (\"shen\") attraverso riti e sacrifici. Uno degli ultimi studi di Jo\u00ebl Thoraval (2016) rileva come il Confucianesimo si esprima a livello di religione popolare nel culto spontaneo e diffuso di cinque entit\u00e0 cosmologiche: Cielo e Terra (\"Tian\" e \"D\u00ec\" \u5730), il sovrano o il governo in carica (\"j\u016bn\" \u541b), gli antenati (\"q\u012bn\" \u89aa) e i maestri (\"sh\u012b\" \u5e2b). I confuciani coltivano i legami familiari e l'armonia sociale piuttosto che ricercare una salvezza in un futuro trascendente. L'accademico Joseph Adler (2014) conclude che il confucianesimo non \u00e8 tanto una religione nel senso occidentale, quanto una \"tradizione religiosa diffusa e non-teistica\", essendo il \"Tian\" non un Dio personale nel senso delle religioni abramitiche, ma piuttosto un \"assoluto impersonale, come il \"Tao\" o il \"Brahman\"\".\nIn generale, comunque, gli studiosi sono d'accordo nel definire il confucianesimo come sistema etico-politico, sviluppato dagli insegnamenti di Confucio (551\u2013479 a.e.v.). Originatosi nel periodo delle primavere e degli autunni, il confucianesimo elabor\u00f2 una metafisica e una cosmologia durante la dinastia Han, per mantenere il passo rispetto agli sviluppi contemporanei del buddhismo e del taoismo che allora erano dominanti tra la popolazione. Nello stesso periodo, il confucianesimo divenne l'idea centrale della politica imperiale cinese. Secondo l'accademico Hu Guanghu, il confucianesimo pu\u00f2 essere identificato come la continuazione della religione ufficiale delle dinastie Shang e Zhou, ovvero come la religione indigena cinese che persiste ininterrotta da tremila anni.\nSecondo la definizione di Tu Weiming e altri confuciani contemporanei che recuperano il lavoro di Kang Youwei (che oper\u00f2 nel primo XX secolo), il confucianesimo ruota intorno all'obiettivo di unificare il s\u00e9 umano con il Cielo, in altri termini ruota intorno alla relazione tra uomo e Cielo. Il principio del Cielo (\"Tian li\" o \"Tao\"), \u00e8 l'ordine della creazione e l'autorit\u00e0 divina, monistico nella sua struttura. Gli individui possono realizzare la loro vera umanit\u00e0 e divenire uno con il Cielo attraverso la contemplazione di tale ordine universale. Questa trasformazione del s\u00e9 pu\u00f2 essere espansa alla famiglia e alla societ\u00e0 per creare una societ\u00e0 armoniosa fiduciaria. L'ideale morale-spirituale del confucianesimo concilia sia la polarit\u00e0 interna che quella esterna, ossia la coltivazione del s\u00e9 personale e la salvazione del mondo, sintetizzate nell'idea della \"saggezza interiore e regalit\u00e0 esteriore\" che l'adepto persegue.\nNel pensiero confuciano l'uomo \u00e8 sempre migliorabile e perfettibile attraverso un insegnamento costante, in uno sforzo personale e collettivo, in una auto-coltivazione e auto-creazione. Alcune delle tematiche etiche e pratiche basilari del confucianesimo includono: \"r\u00e9n\", \"y\u00ec\", \"l\u01d0\", e \"zh\u00ec\". \"Ren\" \u00e8 tradotto come \"umanit\u00e0\", o l'essenza propria dell'essere umano, che \u00e8 caratterizzata dalla compassionevolezza; essa \u00e8 la virt\u00f9 del Cielo nell'uomo, assegnata dal Cielo e allo stesso tempo movimento che permette all'uomo di riunirsi al Cielo stesso \u2014 nel \"Datong shu\" tale processo \u00e8 definito come \"formare un corpo solo con tutte le cose\" e \"quando il s\u00e9 e gli altri non sono separati ... la compassione sorge\". \"Yi\" \u00e8 il mantenimento della rettitudine, ovvero la disposizione morale a fare bene. \"Li\" \u00e8 il sistema di norme rituali che determinano come una persona debba agire in maniera appropriata nella vita quotidiana. \"Zhi\" \u00e8 l'abilit\u00e0 a vedere cosa \u00e8 giusto e cosa \u00e8 sbagliato nel comportamento esibito dagli altri. Il confucianesimo ritiene che una persona sia riprovevole quando fallisce nel mantenersi entro i valori morali cardinali di \"ren\" e \"yi\".\nIl confucianesimo non si svilupp\u00f2 mai in una struttura istituzionale propria come il taoismo, e il suo corpo religioso non \u00e8 pertanto differenziato rispetto a quello della religione tradizionale cinese nel suo complesso. A partire dagli anni 2000, il confucianesimo \u00e8 stato abbracciato come identit\u00e0 religiosa da un grande numero di intellettuali e studenti in Cina. Nel 2003 l'intellettuale confuciano Kang Xiaoguang pubblic\u00f2 un manifesto nel quale propose quattro riforme per la Cina contemporanea: il confucianesimo dovrebbe essere reso parte integrante dell'educazione ufficiale su tutti i livelli, dalla scuola elementare alle scuole di livello superiore; lo stato dovrebbe stabilire il confucianesimo come religione ufficiale, a norma di legge; la religione confuciana dovrebbe divenire parte della vita quotidiana della gente ordinaria attraverso una standardizzazione e sviluppo delle dottrine, dei riti, delle organizzazioni e delle chiese; la religione confuciana dovrebbe essere diffusa attraverso organizzazioni non governative. Un altro propositore contemporaneo dell'istituzionalizzazione del confucianesimo in una chiesa di stato \u00e8 Jiang Qing.\nNel 2005 venne fondato il Centro per lo studio della religione confuciana, e il \u56fd\u5b66 \"guoxue\" (\"studi nazionali\") inizi\u00f2 ad essere implementato nelle scuole pubbliche. Essendo queste misure ben volute dalla popolazione, predicatori confuciani iniziarono ad apparire anche in televisione dal 2006. I nuovi confuciani pi\u00f9 entusiasti proclamano l'unicit\u00e0 e la superiorit\u00e0 della cultura cinese confuciana, e hanno contribuito ad alimentare risentimento popolare nei confronti delle influenze culturali occidentali in Cina.\nL'idea di una \"Chiesa confuciana\" come religione di stato della Cina ha radici nel pensiero di Kang Youwei, un esponente dei movimenti del primo XX secolo che ricercavano una rigenerazione del confucianesimo in un periodo nel quale esso perse la sua rilevanza sociale e potere politico con la caduta della dinastia Qing e il crollo dell'impero cinese. Kang modell\u00f2 la sua ideale \"Chiesa confuciana\" sulle chiese cristiane nazionali dell'Europa, come un'istituzione centralizzata e gerarchica, legata strettamente allo stato, con branche ecclesiastiche locali dedicate al culto e alla diffusione degli insegnamenti di Confucio.\nNella Cina contemporanea la rinascita del confucianesimo si \u00e8 sviluppata in direzioni diverse, anche se nondimeno intrecciate: la proliferazione di scuole e accademie confuciane (\u4e66\u9662 \"shuyuan\", o \u5b54\u5b66\u5802 \"k\u01d2ngxu\u00e9t\u00e1ng\", lett. \"sale di insegnamento confuciano\"); la riattivazione di riti confuciani (\u4f20\u7edf\u793c\u4eea \"chu\u00e1nt\u01d2ng l\u01d0y\u00ed\"); e la nascita di nuove forme di attivit\u00e0 confuciana a livello popolare, come le comunit\u00e0 confuciane (\u793e\u533a\u5112\u5b66 \"sh\u00e8q\u016b r\u00faxu\u00e9\"). Alcuni studiosi considerano anche la ricostituzione delle associazioni (o chiese) di lignaggio e i loro templi ancestrali, allo stesso modo della riattivazione dei culti e dei templi agli d\u00e8i della natura e agli eroi nazionali entro la pi\u00f9 ampia religione cinese, come parte della rinascita del confucianesimo.\nAltre forme di rinnovamento confuciano sono alcune organizzazioni religiose popolari di salvazione che si identificano come confuciane, le chiese confuciane, come la \"Yidan xuetang\" (\u4e00\u803d\u5b66\u5802) di Pechino, la \"Mengmutang\" (\u5b5f\u6bcd\u5802) di Shanghai, lo shenismo confuciano (\u5112\u5b97\u795e\u6559 \"r\u00faz\u014dng sh\u00e9nji\u00e0o\") o chiese della fenice (\u9e3e\u5802 \"lu\u00e1nt\u00e1ng\"), il Sodalizio confuciano (\u5112\u6559\u9053\u575b \"R\u00faji\u00e0o d\u00e0ot\u00e1n\") del Fujian settentrionale, e i templi ancestrali del lignaggio Kong (di Confucio) che operano come chiese per l'insegnamento confuciano.\nAnche l'Accademia confuciana di Hong Kong ha espanso le sue attivit\u00e0 in Cina continentale, con la costruzione di statue di Confucio, ospedali confuciani, il restauro di templi e il sostegno a varie attivit\u00e0. Nel 2009, Zhou Beichen fond\u00f2 un'altra istituzione che eredita l'idea della \"Chiesa confuciana\" di Kang Youwei, ossia le sale confuciane (\u5b54\u5723\u5802 \"k\u01d2ngsh\u00e8ngt\u00e1ng\"), di cui la prima aperta a Shenzhen e affiliata alla Federazione della cultura confuciana di Qufu. Essa \u00e8 la prima di un movimento nazionale di congregazioni e organizzazioni civili unificatesi nel 2015 nella Santa Chiesa Confuciana (\u5b54\u5723\u4f1a \"K\u01d2ngsh\u00e8nghu\u00ec\"). Prima guida spirituale della chiesa \u00e8 il noto intellettuale Jiang Qing, gi\u00e0 fondatore e direttore della Dimora Confuciana Yangming (\u9633\u660e\u7cbe\u820d \"Y\u00e1ngm\u00edng j\u012bngsh\u011b\"), un'accademia confuciana a Guiyang, provincia del Guizhou.\nI templi della religione tradizionale cinese e i templi ancestrali dei lignaggi familiari possono optare in particolari occasioni per la liturgia confuciana (detta \u5112 \"r\u00fa\", \"raffinata\", oppure \u6b63\u7edf \"zh\u00e8ngt\u01d2ng\", \"ortopratica\"), guidata da mestri del rito confuciani (\u793c\u751f \"l\u01d0sh\u0113ng\"), per rendere culto agli d\u00e8i, al posto delle liturgie taoiste e popolari. Un altro sviluppo del confucianesimo contemporaneo \u00e8 la figura dell'\"uomo d'affari confuciano\" (\u5112\u5546\u4eba \"r\u00fash\u0101ngr\u00e9n\", lett. \"uomo d'affari affinato\"), un termine riscoperto di recente per definire persone dell'\u00e9lite economico-imprenditoriale che riconoscono la propria responsabilit\u00e0 sociale e quindi applicano l'etica confuciana alle proprie attivit\u00e0.\nMovimenti popolari di salvazione.\nLa Cina ha una lunga storia di tradizioni religiose settarie, oggi chiamate \"religioni di salvazione\" (\u6551\u5ea6\u5b97\u6559 \"ji\u00f9d\u00f9 z\u014dngji\u00e0o\") da alcuni studiosi. Questi movimenti religiosi sono caratterizzati da una preoccupazione per la salvezza (ossia il completamento morale) degli individui e della societ\u00e0, e hanno un carattere soteriologico ed escatologico. Essi generalmente emergono dalla religione tradizionale comune, ma sono separati dai culti di lignaggio di antenati e progenitori, e anche dal culto comune devoto a d\u00e8i nei templi dei villaggi, dei vicinati, delle corporazioni o della nazione. L'espressione del XX secolo di tali movimenti \u00e8 stata studiata sotto il termine di \"associazioni di redenzione\" (\u6551\u4e16\u56e2\u4f53 \"ji\u00f9sh\u00ec tu\u00e1nt\u01d0\") coniato dal sinologo indiano Prasenjit Duara, mentre gli studi accademici cinesi contemporanei tendono a descriverli come \"sette religiose popolari\" (\u6c11\u9593\u5b97\u6559 \"m\u00ednji\u0101n z\u014dngji\u00e0o\", \u6c11\u95f4\u6559\u95e8 \"m\u00ednji\u0101n ji\u00e0om\u00e9n\" o \u6c11\u95f4\u6559\u6d3e \"m\u00ednji\u0101n ji\u00e0op\u00e0i\"), superando l'antica definizione di \"xi\u00e9ji\u00e0o\" (\u90aa\u6559), \"dottrine maligne\", sotto la quale il governo imperiale e la prima repubblica classificavano molte di esse.\nQueste religioni sono caratterizzate da egualitarismo, figure fondatrici carismatiche che sostengono di aver ricevuto rivelazioni divine dirette, escatologie millenaristiche, adesione degli individui per propria decisione volontaria, esperienza fisica del numinoso attraverso la cura e la coltivazione corporea, un orientamento espansivo attraverso buone azioni, proselitismo e filantropia. Le loro pratiche sono concentrate sullo sviluppo delle qualit\u00e0 morali, sulla coltivazione del corpo, e sulla recitazione delle scritture.\nMolte delle religioni di redenzione del XX e del primo XXI secolo aspirano a incoporare e riformare il patrimonio religioso cinese tradizionale contrapponendolo al modernismo e al materialismo dell'Occidente. Esse includono lo Yiguandao (\u4e00\u8d2f\u9053) e altre religioni appartenenti allo Xiantiandao (\u5148\u5929\u9053 \"Via del Cielo Anteriore\"), il Jiugongdao (\u4e5d\u5bae\u9053 \"Via dei Nove Palazzi Celesti\"), le numerose branche del luoismo (\u7f57\u6559 \"lu\u014dji\u00e0o\"), lo zailiismo (\u5728\u7406\u6559 \"z\u00e0il\u01d0ji\u00e0o\"), e fenomeni pi\u00f9 recenti quali le Chiese della Virt\u00f9 (\u5fb7\u6559\u4f1a \"d\u00e9ji\u00e0ohu\u00ec\"), lo weixinismo (\u552f\u5fc3\u6559 \"w\u00e9ix\u012bnji\u00e0o\"), lo xuanyuanismo (\u8ed2\u8f45\u6559 \"xu\u0101nyu\u00e1nji\u00e0o\") e il tiandiismo (\u5929\u5e1d\u6559 \"ti\u0101nd\u00ecji\u00e0o\"). Anche le scuole qigong sono ricondotte alla stessa categoria dei movimenti di salvazione.\nTutti questi movimenti vennero proibiti per legge durante la prima Repubblica di Cina (1912-1949), e di seguito la Repubblica Popolare eredit\u00f2 tale proibizione. Molti di essi rimangono sotterranei o non riconosciuti ufficialmente nella Cina odierna, mentre altri \u2014 per esempio le Chiese della Virt\u00f9, il tiandiismo, lo xuanyuanismo, lo weixinismo e lo Yiguandao \u2014 operano in Cina e collaborano con istituzioni accademiche e non-governative. Il sanyiismo (\u4e09\u4e00\u6559 \"s\u0101ny\u012bji\u00e0o\") \u00e8 un'altra organizzazione religiosa popolare fondata nel XVI secolo, presente nella regione di Putian del Fujian dove \u00e8 legalmente riconosciuta.\nUn'altra categoria che \u00e8 stata spesso confusa con quella dei movimenti di salvazione dagli studiosi \u00e8 quella delle societ\u00e0 segrete (\u6703\u9053\u9580 \"hu\u00ecd\u00e0om\u00e9n\", \u7955\u5bc6\u793e\u6703 \"m\u00ecm\u00ec sh\u00e8hu\u00ec\", o \u79d8\u5bc6\u7d50\u793e \"m\u00ecm\u00ec ji\u00e9sh\u00e8\"). Esse sono comunit\u00e0 religiose di carattere iniziatico e segreto, e includono milizie rurali quali le Lance Rosse (\u7d05\u69cd\u6703) e i Grandi Coltelli (\u5927\u5200\u6703), fraternit\u00e0 quali le Bande Verdi (\u9752\u5e6b) e la Societ\u00e0 degli Anziani (\u54e5\u8001\u6703). Esse furono molto attive nella prima repubblica e spesso identificate come \"dottrine eretiche\" (\u5b97\u6559\u7570\u7aef \"z\u014dngji\u00e0o y\u00ecdu\u0101n\"). Studi recenti hanno coniato la categoria di \"sette segrete\" (\u7955\u5bc6\u6559\u9580 \"m\u00ecm\u00ec ji\u00e0om\u00e9n\") per descrivere le societ\u00e0 segrete contadine viste positivamente delle dinastie Yuan, Ming e Qing, dalle societ\u00e0 segrete viste negativamente della prima repubblica, che erano considerate forze anti-rivoluzionarie.\nUn ulteriore tipo di movimento religioso popolare, forse sovrapponibile a quello delle sette segrete, sono le sette marziali. Esse combinano due aspetti: il \"w\u00e9nch\u01ceng\" (\u6587\u573a \"campo culturale\"), ossia l'aspetto dottrinale caratterizzato da elaborate cosmologie, teologie e liturgie, e in genere insegnato solo agli iniziati; e il \"w\u01d4ch\u01ceng\" (\u6b66\u573a \"campo marziale\"), ossia la pratica di coltivazione corporea, generalmente mostrata come \"faccia pubblica\" del movimento. Queste religioni popolari marziali furono proibite sotto i Ming, per decreto imperiale, e tali proibizioni persistettero fino alla fine della dinastia Qing nel XX secolo. Un esempio di setta marziale \u00e8 il meihuaismo (\u6885\u82b1\u6559 \"m\u00e9ihu\u0101ji\u00e0o\", scuola dei \"Fiori di Pruno\"), una branca del baguaismo (\u516b\u5366\u6559 \"b\u0101gu\u00e0ji\u00e0o\") che \u00e8 molto diffusa nella Cina del nord. A Taiwan, tutte le sette di salvazione furono pienamente legalizzate nei tardi anni 1980.\nBuddhismo.\nIn Cina, il buddhismo (\u4f5b\u6559 \"f\u00f3ji\u00e0o\") \u00e8 rappresentato da un grande numero di seguaci del \"Mahayana\". Questo \u00e8 distinto in due diverse tradizioni culturali, quella delle scuole buddhiste cinesi, seguite dai cinesi Han e da alcune minoranze etniche, e le scuole del buddhismo tibetano, seguite soprattutto da tibetani, mongoli nel nord, e anche cinesi Han. La maggioranza dei buddhisti in Cina, contati nelle centinaia di milioni, sono seguaci delle scuole cinesi, mentre i buddhisti che seguono le scuole tibetane si contano nelle decine di milioni. Piccole minoranze che seguono il \"Theravada\" esistono soprattutto nelle province sud-occidentali dello Yunnan e del Guangxi, che confinano con Birmania, Thailandia e Laos, nonch\u00e9 nella provincia insulare di Hainan, e sono seguite da popolazioni di etnia Tai.\nCon la fondazione della Repubblica Popolare Cinese nel 1949, l'Associazione buddhista cinese venne istituita nel 1953. Durante la rivoluzione culturale il Buddhismo fu soppresso e numerosi templi furono chiusi o distrutti. Dagli anni 1980 il buddhismo inizi\u00f2 a riguadagnare popolarit\u00e0 tornando a essere la maggiore religione organizzata in Cina. Le stime sul numero dei buddhisti nella Cina odierna variano, ma i sondaggi pi\u00f9 recenti rilevano una media che oscilla tra il 10% e il 20% della popolazione identificarsi come buddhista, con percentuali anche pi\u00f9 alte in alcune province.\nBuddhismo cinese.\nIl buddhismo venne introdotto in Cina dalle popolazioni ad essa confinati sul versante occidentale, durante la dinastia Han, tradizionalmente nel I secolo. Divenne molto popolare tra cinesi di tutte le estrazioni sociali; ammirato dai popolani, e supportato dagli imperatori di alcune dinastie. L'espansione del buddhismo raggiunse il suo picco massimo durante la dinastia Tang, nel IX secolo, quando i monasteri buddhisti erano divenuti molto ricchi e potenti. Il potere delle istituzioni buddhiste fu tra le motivazioni di ordine pratico \u2014 le ragioni di ordine ideale erano che si trattasse di una religione straniera \u2014 per cui gli imperatori Tang decisero di mettere in atto una serie di persecuzioni del buddhismo, quattro, a cominciare con la cosiddetta \"grande persecuzione anti-buddhista\" sotto l'imperatore Wuzong, nell'845. Numerosi monasteri furono distrutti e l'influenza del buddhismo in Cina fu fortemente ridotta; nondimeno il buddhismo sopravvisse e riguadagn\u00f2 un posto nella societ\u00e0 cinese nel corso dei secoli successivi.\nDiffondendosi in Cina, il buddhismo dovette interagire con le religioni indigene, con il taoismo in particolare. Da tale interazione emersero le scuole del buddhismo cinese (\u6c49\u4f20\u4f5b\u6559 \"H\u00e0nchu\u00e1n f\u00f3ji\u00e0o\"). Originariamente visto come una sorta di \"taoismo straniero\", le scritture del buddhismo vennero tradotte in cinese utilizzando il vocabolario taoista. Il buddhismo Ch\u00e1n in particolare fu influenzato dal taoismo, sviluppando diffidenza verso le scritture e financo per il linguaggio, cos\u00ec come visioni tipicamente taoiste quali l'enfasi sul momento e pratiche dedicate alle specifiche circostanze. Per tutto il periodo Tang lo stesso taoismo svilupp\u00f2 caratteri presi dal buddhismo, quali il monachesimo, il vegetarianesimo, l'astensione dagli alcolici, e la dottrina della vacuit\u00e0. Durante lo stesso periodo, il buddhismo Chan crebbe sino a diventare la setta principale del buddhismo cinese.\nIl buddhismo non fu, ad ogni modo, universalmente ben ricevuto, in particolare tra le classi benestanti. Gli insegnamenti del Buddha apparivano alieni e amorali alla sensibilit\u00e0 conservatrice confuciana. Il confucianesimo promuoveva la stabilit\u00e0 sociale, l'ordine, le famiglie numerose, e la vita pratica, e gli ufficiali imperiali ponevano in questione come il monachesimo e la ricerca personale del conseguimento del \"nirvana\" potessero essere di beneficio per l'impero. Ad ogni modo, buddhismo e confucianesimo si riconciliarono dopo secoli di conflitto e assimilazione vicendevole.\nNella Cina odierna, le forme pi\u00f9 diffuse del buddhismo sono il buddhismo della Terra Pura e il Chan. La Terra Pura \u00e8 una forma accessibile per il grande pubblico, in quanto anche i praticanti laici sono considerati, da tale dottrina, in grado di uscire dal circolo delle morti e rinascite. L'obiettivo di questa forma popolare del buddhismo \u00e8 che l'adepto rinasca nella \"Terra Pura\", concepita come luogo pi\u00f9 che come stato mentale. Negli anni 2000 e 2010 l'influenza del buddhismo cinese si \u00e8 espressa attraverso la costruzione di grandi statue, pagode e templi, tra cui il Grande Buddha della Pianura Centrale, la statua pi\u00f9 alta del mondo. Numerosi templi in Cina sostengono di possedere reliquie dell'originale Gautama Buddha.\nLa rinascita del buddhismo cinese nel XXI secolo ha visto lo sviluppo del movimento del \"buddhismo umanistico\", reintrodotto da Taiwan e dai cinesi d'oltremare, per tramite di organizzazioni quali la \"C\u00edj\u00ec\" (\u6148\u6d4e), che ha potuto operare in Cina dal 1991 e ha aperto il suo quartier generale sul continente nel 2010 a Suzhou.\nBuddhismo tibetano e altre scuole Vajrayana.\nLe scuole buddhiste emerse nella sfera culturale tibetana (\u85cf\u4f20\u4f5b\u6559 \"Z\u00e0ngchu\u00e1n f\u00f3ji\u00e0o\" oppure \u5587\u561b\u6559 \"l\u01cemaji\u00e0o\", \"lamaismo\") hanno anche un'influenza che attraversa tutta la Cina e risale alle storiche interazioni tra i cinesi Han e i tibetani e i mongoli. Il buddhismo tibetano \u00e8 la religione dominante in Tibet, nonch\u00e9 tra i tibetani del Qinghai, di altre province, e ha una presenza storica significativa nella Mongolia Interna (dove \u00e8 tradizionalmente chiamato \"Burkhany shashin\", \"religione del Buddha\", o \"shira-in shashin\", la \"religione gialla\" \u2014 \u9ec4\u6559 \"hu\u00e1ngji\u00e0o\" in cinese). Ad ogni modo, vi sono numerosi templi buddhisti tibetani financo nelle province nordorientali, compreso il Tempio Yonghe a Pechino.\nControversie circondano la gerarchia buddhista tibetana, specificamente riguardo alla successione del XIV Dalai Lama \u2014 capo spirituale della scuola Gelug, la scuola pi\u00f9 diffusa del buddhismo tibetano \u2014, il quale prima di abbandonare la Cina durante la rivolta tibetana del 1959 deteneva pieno potere politico sul Tibet. Il Panchen Lama, il gerarca tibetano incaricato della designazione del futuro successore del Dalai Lama, \u00e8 materia delle controversie tra il governo cinese e Tenzin Gyatso, XIV Dalai Lama. Il governo della Cina sostiene che la presente (undicesima) incarnazione del Panchen Lama sia Qoigyijabu, al secolo Gyancain Norbu, mentre Tenzin Gyatso sostenne nel 1995 che fosse Gedhun Choekyi.\nIn seguito alla liberalizzazione delle religioni in Cina, a partire dagli anni 1980, ha visto significativa diffusione un movimento di adozione della scuola Gelug, e altre tradizioni del buddhismo tibetano, da parte dei cinesi Han. Tale movimento \u00e8 stato alimentato dal proselitismo esercitato da lama tibetani istruiti in cinese e operanti in tutta la Cina.\nAccanto al buddhismo tibetano, che \u00e8 di tipo \"Vajrayana\" internamente al \"Mahayana\" \u2014 ossia buddhismo esoterico \"del fulmine\" o \"del diamante\" (questi i significati di \"vajra\") \u2014, il Vajrayana \u00e8 presente in Cina in altre forme. Una di queste \u00e8 l'azhaliismo (\u963f\u5412\u529b\u6559 \"\u0101zh\u0101l\u00ecji\u00e0o\") praticato da alcune genti di etnia Bai.\nLa corrente Vajrayana del buddhismo cinese, di antica tradizione, \u00e8 detta \"T\u00e1ngm\u00ec\" (\u5510\u5bc6 \"misteri dei Tang\"), poich\u00e9 fior\u00ec ai tempi della dinastia Tang giusto prima della grande soppressione del buddhismo decretata dall'impero. Un altro nome per queste tradizioni \u00e8 \"trasmissione cinese Han della tradizione esoterica (o misterica)\" (\u6c49\u4f20\u5bc6\u5b97 \"H\u00e0nchu\u00e1n m\u00ecz\u014dng\", dove \"mizong\" \u00e8 il termine cinese per \"Vajrayana\"). Il \"Tangmi\", insieme alla pi\u00f9 vasta tradizione esoterico-religiosa del tantrismo (\u601b\u7279\u7f57 \"d\u00e1t\u00e8lu\u014d\" o \u601b\u7279\u7f57\u5bc6\u6559 \"d\u00e1t\u00e8lu\u00f3 m\u00ecji\u00e0o\"; che pu\u00f2 includere elementi religiosi hindu) ha anch'esso vissuto una rivitalizzazione dagli anni 1980 all'interno della rinascita buddhista cinese.\nAlcune sette di matrice Vajrayana cinese, come la Via d'accesso al Fiore Nascosto (\u534e\u85cf\u5b97\u95e8 \"Hu\u00e1c\u00e1ng z\u014dngm\u00e9n\") e la Vera tradizione del risveglio (\u771f\u4f5b\u5b97 \"Zh\u0113nf\u00f3 z\u014dng\") sono tra le religioni messe fuorilegge dal governo cinese.\nReligioni minoritarie.\nCristianesimo.\nIl cristianesimo (\u57fa\u7763\u6559 \"j\u012bd\u016bji\u00e0o\", \"religione del Cristo\") in Cina comprende il protestantesimo (\u57fa\u7763\u6559\u65b0\u6559 \"j\u012bd\u016bji\u00e0o x\u012bnji\u00e0o\", letteralmente \"nuovo cristianesimo\"), il cattolicesimo (\u5929\u4e3b\u6559 \"ti\u0101nzh\u01d4ji\u00e0o\", \"religione del Signore del Cielo\"), e un piccolo numero di cristiani ortodossi (\u6b63\u6559 \"zh\u00e8ngji\u00e0o\"). Anche il mormonismo (\u6469\u723e\u9580\u6559 \"m\u00f3'\u011brm\u00e9nji\u00e0o\") ha una piccola presenza in Cina. La Chiesa cristiana ortodossa, che ha dei credenti soprattutto tra la minoranza russa e alcuni cinesi nell'estremo nord-est e nord-ovest, \u00e8 registrata come religione riconosciuta in Heilongjiang. Nella categoria di \"protestantesimo\" i cinesi comprendono anche una variet\u00e0 di sette eterodosse di ispirazione biblica o cristiana, quali lo zhushenismo (\u4e3b\u795e\u6559 \"zh\u01d4sh\u00e9nji\u00e0o\", \"Chiesa dei Signore Dio\"), il linglingismo (\u7075\u7075\u6559 \"l\u00edngl\u00edngji\u00e0o\", \"Chiesa numinosa\"), il Fuhuodao (\u590d\u6d3b\u9053), la Chiesa dei Discepoli (\u95e8\u5f92\u4f1a \"m\u00e9nt\u00fahu\u00ec\") e la Chiesa di Dio Onnipotente (\u5168\u80fd\u795e\u6559 \"qu\u00e1nn\u00e9ngsh\u00e9nji\u00e0o\").\nIl cristianesimo esisteva gi\u00e0 in Cina nel VII secolo, e ha vissuto cicli di significativa presenza durati secoli, per poi scomparire per ulteriori secoli ed essere reintrodotto in Cina da missioni straniere. L'arrivo del missionario persiano Alopen nel 635, durante il primo periodo della dinastia Tang, \u00e8 considerato da molti studiosi come il primo ingresso del cristianesimo in Cina. Ci\u00f2 cui gli occidentali si riferivano come nestorianesimo ebbe una notevole fioritura in Cina, finch\u00e9 l'imperatore Wuzong non sanc\u00ec l'eliminazione di tutte le religioni straniere allora presenti (buddhismo, cristianesimo e zoroastrismo) nell'845. Il cristianesimo venne reintrodotto nel XIII secolo durante la dinastia Yuan, di matrice mongola; i mongoli riportarono il nestorianesimo e inoltre intessero rapporti con il papato, specialmente per tramite di missioni francescane nel 1294. Successivamente, quando la dinastia Ming, di origine cinese Han, sostitu\u00ec gli Yuan nel XIV secolo, il cristianesimo venne nuovamente estirpato quale religione straniera.\nAlla fine della dinastia Ming nel XVI secolo, missioni gesuitiche arrivarono a Pechino via Guangzhou. Il pi\u00f9 celebre missionario gesuita in Cina fu Matteo Ricci, matematico italiano che vi giunse nel 1588 e visse a Pechino. Ricci fu accolto con benevolenza dalla corte imperiale e pot\u00e9 introdurre conoscenze occidentali in Cina. I Gesuiti seguirono una politica di adattamento del cattolicesimo che predicavano alla religione tradizionale cinese, specialmente accogliendo il culto degli avi, ma tale pratica fin\u00ec per essere condannata dai papi Clemente XI, Clemente XII e Benedetto XIV, che la proibirono come idolatria politeistica. Conseguentemente le missioni cattoliche non trovarono pi\u00f9 appoggi nella societ\u00e0 cinese.\nIl cristianesimo gioc\u00f2 un ruolo importante nel tardo periodo imperiale, durante la dinastia Qing, sebbene sia rimasto una religione minoritaria in Cina. Ondate di missionari entrarono nel paese in questo periodo per via degli accordi con le potenze straniere. La Chiesa ortodossa russa fu introdotta nel 1715, mentre le missioni protestanti iniziarono nel 1807. L'attivit\u00e0 missionaria si intensific\u00f2 durante la prima guerra dell'oppio nel 1842. I missionari e le loro scuole, sotto la protezione delle potenze occidentali, favorirono l'occidentalizzazione della Cina nel XIX e primo XX secolo. La rivolta dei Taiping (1850\u20131871) fu influenzata dal cristianesimo e favorita dai missionari protestanti, mentre la ribellione dei Boxer (1899\u20131901) fu una reazione cinese al cristianesimo e all'influenza degli occidentali in Cina.\nI missionari cristiani fondarono i primi ospedali di medicina moderna, e numerose scuole e universit\u00e0. Molte importanti universit\u00e0 cinesi furono in origine degli istituti religiosi. Alcuni esponenti della prima repubblica (1912\u201349), tra cui Sun Yat-sen, si dicevano cristiani o influenzati dal cristianesimo. Entro il 1921, Harbin, la citt\u00e0 pi\u00f9 grande della Manciuria, aveva una popolazione russa di circa centomila persone, che costituivano gran parte dei cristiani del luogo.\nIl cristianesimo ebbe un periodo di espansione dopo gli anni 1980 e fino agli anni 1990, ma negli anni successivi tale fioritura fu rallentata dalle religioni tradizionali cinesi, le quali si ripresero con pi\u00f9 rapidit\u00e0 e in misura maggiore rispetto al cristianesimo e al buddhismo. Lo studioso Richard Madsen (2010) nota come il cristianesimo in ambito cinese tenda a dissolversi in quanto \"il dio cristiano diviene solo uno in un pantheon di d\u00e8i locali ai quali la popolazione dedica la propria lealt\u00e0\".\nI protestanti in Cina sono oggi, includendo sia le chiese ufficiali che quelle non riconosciute, tra i 25 e i 35 milioni, mentre i cattolici non superano i 10 milioni. Le analisi demografiche pi\u00f9 recenti rivelano che una media del 2% della popolazione cinese (dai 30 ai 40 milioni) si dichiara cristiana. I cristiani sono distribuiti sul territorio in maniera disomogenea, con le comunit\u00e0 pi\u00f9 consistenti presenti nelle province di Henan, Anhui e Zhejiang. La popolazione protestante \u00e8 rappresentata soprattutto da gente povera, donne senza famiglia, illetterati o semi-illetterati ed anziani. Uno studio del 2017 sulla comunit\u00e0 cristiana di Wuhan ha rilevato che, oltre a tali caratteristiche socio-economiche, la popolazione cristiana rispetto alla popolazione generale \u00e8 anche pi\u00f9 soggetta a malattie di tipo fisico e mentale.\nUn numero significativo di cristiani in Cina, e specialmente delle chiese non riconosciute dal governo, appartengono alla minoranza etnica coreana. Il cristianesimo ha una presenza significativa nella prefettura autonoma coreana di Yanbian, in Jilin. Le chiese coreane sono in genere a guida maschile, mentre le chiese cinesi sono a guida femminile (laddove tra i cinesi sono le religioni tradizionali ad essere a guida maschile), infatti tra le ventotto chiese presenti a Yanji, di cui venticinque sono coreane e solo tre cinesi, tutte le chiese coreane sono guidate da pastori uomini e tutte le chiese cinesi sono guidate da donne. Le chiese coreane tendono a mantenere rapporti con chiese della Corea del Sud, e sono per questo soggette a maggiore controllo da parte del governo cinese.\nIslam.\nLa prima introduzione dell'islam (\u4f0a\u65af\u5170\u6559 \"y\u012bs\u012bl\u00e1nji\u00e0o\" o \u56de\u6559 \"hu\u00edji\u00e0o\") in Cina \u00e8 tradizionalmente fatta risalire a una missione diplomatica nel 651, diciotto anni dopo la morte di Maometto, guidata da Sa'd ibn Abi Waqqas. L'imperatore Gaozong mostr\u00f2 interesse per l'islam e fond\u00f2 la Moschea di Huaisheng a Guangzhou, anche detta \"Moschea Memoriale\" in quanto dedicata al Profeta stesso.\nGruppi di musulmani, per la maggior parte arabi, viaggiavano in Cina per praticare il commercio. Nell'anno 760, il massacro di Yangzhou port\u00f2 all'uccisione di un gran numero di tali commercianti, e successivamente, nel 878\u2013879, ribelli cinesi presero d'assalto la comunit\u00e0 araba attuando il cosiddetto massacro di Guangzhou. Ad ogni modo, i musulmani entro la dinastia Song (960\u20131279) dominavano il mercato di importazione ed esportazione. L'Ufficio Generale delle Spedizioni era costantemente occupato da un ministro musulmano. L'immigrazione islamica crebbe durante la dinastia Yuan (1271\u20131368), quando centinaia di migliaia di musulmani vennero dislocati in Cina per la loro abilit\u00e0 come amministratori locali. Un musulmano, Yeheidie'erding, guid\u00f2 i lavori di costruzione della capitale degli Yuan, Khanbaliq, che sarebbe divenuta la odierna Pechino.\nDurante la dinastia Ming (1368\u20131644), i musulmani continuarono ad avere influenze presso le classi alte. I generali pi\u00f9 fidati di Zhu Yuanzhang erano musulmani, tra cui Lan Yu, che guid\u00f2 una vittoria decisiva contro i mongoli, ponendo fine effettiva al progetto dei mongoli di riconquistare la Cina. L'ammiraglio Zhang He guid\u00f2 sette spedizioni nell'Oceano Indiano. L'imperatore Hongwu compose l\"'Elogio di cento parole\" (\u767e\u5b57\u8b83 \"B\u01ceiz\u00ecz\u00e0n\") in onore di Maometto. I musulmani discendenti degli immigrati arabi e centro-asiatici iniziarono ad assimilarsi ai cinesi, parlando la lingua cinese, adottando nomi cinesi, e sposandosi con cinesi Han. Essi svilupparono una propria distinta tradizione culinaria, una propria architettura, stili di arti marziali e una propria calligrafia (il \"sini\"). Questo periodo, in genere considerato un'et\u00e0 dell'oro dell'islam in Cina, vide anche Nanchino divenire un importante centro di studi islamici.\nL'ascesa della dinastia Qing vide numerose ribellioni islamiche, inclusa la ribellione dei \"panthay\" (termine birmano per i musulmani cinesi) che ebbe luogo in Yunnan dall'1855 al 1873, e la rivolta dei Dungani che ebbe luogo in Xinjiang, Shaanxi e Gansu dal 1862 al 1877. Il governo di origine manci\u00f9 ordin\u00f2 l'esecuzione di tutti i ribelli, uccidento circa un milione di musulmani a seguito della rivolta \"panthay\", e diversi milioni a seguito della rivolta dei Dungani. Comunque, molti musulmani, tra cui Ma Zhan'ao, Ma Anliang, Dong Fuxiang, Ma Qianling e Ma Julung, passarono dalla parte dei Qing, e aiutarono il generale Zuo Zongtang a sterminare i musulmani ribelli. Questi generali musulmani appartenevano alla setta \"Khufiyya\", mentre i ribelli appartenevano alla setta \"Jahariyya\". Nel 1895, un'ulteriore rivolta dei Dungani ebbe luogo, e musulmani lealisti come Dong Fuxiang, Ma Anliang, Ma Guoliang, Ma Fulu e Ma Fuxiang, massacrarono i ribelli che erano guidati da Ma Dahan, Ma Yonglin, e Ma Wanfu. Pochi anni dopo, un'armata islamica nota come i Prodi del Gansu, guidata dal generale Dong Fuxiang, combatt\u00e9 per la dinastia Qing contro gli occidentali durante la rivolta dei Boxer.\nDopo la caduta dei Qing, Sun Yat-sen proclam\u00f2 che la Cina apparteneva a pari diritto a tutte le \"cinque razze\" che l'hanno storicamente popolata: cinesi Han, mancesi, mongoli, tibetani e cinesi Hui (ossia i cinesi musulmani). Negli anni 1920 le province di Qinghai, Gansu e Ningxia caddero sotto il controllo di signori della guerra musulmani conosciuti come la \"cricca dei Ma\" (cognome derivato da \"Mu\u1e25ammad\"), i quali servirono come generali nell'Esercito rivoluzionario nazionale. Durante il periodo maoista e la rivoluzione culturale, le moschee vennero spesso chiuse o demolite, e le copie del Corano distrutte dalle Guardie Rosse.\nDopo gli anni 1980 l'islam \u00e8 riemerso in Cina con una rifioritura culturale, la fondazione di nuove associazioni islamiche e moschee. Esso \u00e8 presente in tutte le province della Cina, ma ha una presenza massiccia, in certe zone maggioritaria, in tutto il centro-nord-ovest del paese, incluse le province di Ningxia e Qinghai; \u00e8 la religione della maggioranza assoluta in Xinjiang, abitato dalla popolazione islamica degli uiguri. Delle minoranze etniche riconosciute dalla Cina, dieci gruppi sono tradizionalmente islamici. Per quanto riguarda il numero totale di musulmani in Cina, le rilevazioni statistiche in genere riscontrano che un 1\u20132% della popolazione totale della Cina si dichiara musulmano, ossia dai 20 ai 30 milioni. Nel 2010 la popolazione musulmana cinese era servita da circa trenta-quarantamila moschee, quaranta-cinquantamila imam (\"ahong\"), e dieci scuole coraniche.\nAltre religioni.\nReligioni indigene delle minoranze etniche.\nI popoli mongoli e manci\u00f9 del nord del paese praticano, insieme al buddhismo tibetano o cinese, proprie forme di sciamanesimo (sciamanesimo mongolo, \u8499\u53e4\u65cf\u8428\u6ee1\u6559 \"m\u00e9ngg\u01d4z\u00fa s\u00e0m\u01cenji\u00e0o\"; sciamanesimo mancese, \u6ee1\u65cf\u8428\u6ee1\u6559 \"m\u01cenz\u00fa s\u00e0m\u01cenji\u00e0o\"). Pratiche sciamaniche sono anche parte della religione popolare cinese del centro e del sud.\nMolte delle minoranze etniche della Cina conservano proprie tradizioni religiose autoctone. Il dongbaismo (\u6771\u5df4\u6559 \"d\u014dngbaji\u00e0o\") \u00e8 la religione indigena del popolo Naxi, una minoranza etnica di origine tibetana che vive nello Yunnan. Parimenti sono praticati il bimoismo (\u6bd5\u6469\u6559 \"b\u00ecm\u00f3ji\u00e0o\") dal popolo Yi, il benzhuismo (\u672c\u4e3b\u6559 \"b\u011bnzh\u01d4ji\u00e0o\") dal popolo Bai, il b\u00f6n (\u82ef\u6559 \"b\u011bnji\u00e0o\") nativo dei Tibetani, la religione del popolo Zhuang (anche chiamata \"moismo\", \u6469\u6559 \"m\u00f3ji\u00e0o\", o \"shigongismo\", \u5e08\u516c\u6559 \"sh\u012bg\u014dngji\u00e0o\", zhuang), le religioni popolari dei Hmong, dei Qiang, e degli Yao, che sono intersecate con la religione tradizionale cinese (condividendone molti concetti, d\u00e8i e antenati).\nEbraismo.\nGli ebrei sono arrivati in Cina probabilmente allo stesso modo dei cristiani, nel VII secolo, lungo la via della seta. Quattro comunit\u00e0 ebraiche sono presenti in Cina, ad Harbin, Shanghai, Canton e Kaifeng. La comunit\u00e0 di Kaifeng, studiata da Matteo Ricci nel XVII secolo, risalirebbe alla dinastia Song.\nDottrine maligne (\"xiejiao)\".\nIl governo cinese, come l'antico governo imperiale (almeno dal periodo Ming) e la prima repubblica (1912-1949), proibisce per legge come \"dottrine maligne\", o \"eretiche\", \"irregolari\" o \"demoniache\" (\u90aa\u6559 \"xi\u00e9ji\u00e0o\") un vasto numero di sette e organizzazioni religiose considerate pericolose per la salute pubblica e l'ordine dello stato, e contrarie alla tradizione religiosa cinese normale. Queste organizzazioni sono elencate in apposite liste ufficiali.\nMolte di queste organizzazioni fanno proprie dottrine tradizionali (taoiste e confuciane), buddhiste, cristiane, o altro, mescolandole o elaborandone interpretazioni nuove. Un esempio emblematico \u00e8 il Falun Gong (\u6cd5\u8f6e\u529f), emerso nel 1992 come una delle tante correnti del movimento spirituale innovativo del qigong in seno alla spiritualit\u00e0 tradizionale cinese. Secondo il Ministero della Pubblica Sicurezza, il Falun Gong contava 80 milioni di simpatizzanti nel 1998. Dal 1999 questo movimento, considerato pericoloso dal governo, venne proibito e duramente represso. Un altro esempio di \"xiejiao\" \u00e8 la Chiesa di Dio Onnipotente, parte di uno spettro di movimenti di matrice cristiana cui sono attribuiti vari crimini."}
{"id": "254008", "revid": "729019", "url": "https://it.wikipedia.org/wiki?curid=254008", "title": "Aplasia eritroide pura", "text": "L'aplasia eritroide pura non \u00e8 una malattia unica dal punto di vista eziologico, ma dal punto di vista clinico, dato che presenta un quadro sintomatologico ed ematologico unico. La malattia pu\u00f2 essere genetica o acquisita e nel secondo caso pu\u00f2 essere acuta o cronica\nEpidemiologia ed eziopatologia delle tre forme.\nEritroblastopenia acuta acquisita.\n\u00c8 stata rilevata una correlazione con l'infezione da Parvovirus B19, mancano le dirette evidenze che collegherebbero le due malattie, pertanto l'eziologia di questa forma \u00e8 sconosciuta, tuttavia si esclude un'origine genetica.\nEritroblastopenia acquisita cronica.\nPi\u00f9 frequente nei maschi adulti e anziani rivela una associazione significativa ma bassa (del 10-15%) con i timomi quindi se ne \u00e8 ipotizzata, e verificata, l'origine autoimmune. Sono state trovate nel midollo molecole inibitorie di origine linfocitaria, ovvero immunoglobuline oppure altre molecole secrete da linfociti T.\nEritroblastopenia congenita (o anemia di Diamond-Blackfan).\nChiamata anche anemia di Diamond-Blackfan, si sono dimostrate diverse mutazioni sul locus 19q13.2, ma il prodotto genico \u00e8 ignoto, impedendo lo sviluppo di una teoria che possa relazionare la causa e l'effetto.\nClinica.\nSemeiotica e laboratorio.\nI sintomi per la forma acuta sono i sintomi tipici dell'anemia, questi tuttavia non si presentano nelle forme croniche in quanto l'organismo si \u00e8 adattato. In tutti i casi si rileva un quadro di ipoplasia eritroide con cellule normocitiche e normocromiche e ridotta reticolocitosi, le altre filiere sono intatte sia nello striscio che nell'agoaspirato midollare dove si nota la riduzione delle cellule della linea eritroide\nTrattamento.\nLa forma acuta di solito si risolve spontaneamente mentre nelle forma croniche si inizia una terapia di supporto con emotrasfusione con tutti i problemi legati alla pratica. Nel caso di associazione con timoma, la rimozione della neoplasia in un 50% dei casi risolve anche il problema ematologico associando una terapia immunosoppressiva con ciclosporina o ciclofosfamide."}
{"id": "254009", "revid": "2730", "url": "https://it.wikipedia.org/wiki?curid=254009", "title": "Governo Cossiga I", "text": "Il Governo Cossiga I \u00e8 stato il trentaseiesimo esecutivo della Repubblica Italiana, il primo dell'VIII legislatura.\nIl governo rimase in carica dal 5 agosto 1979 al 4 aprile 1980, per un totale di 243 giorni, ovvero 7 mesi e 30 giorni.\nOttenne la fiducia della Camera sabato 11 agosto 1979 con 287 voti favorevoli (Dc, Psdi, Pli, Svp e Union Valdotaine), 242 voti contrari (Pci, Pr, Pdup, Msi, Indipendenti di Sinistra e il rappresentante dell'Associazione per Trieste) e 65 astenuti (Psi e Pri).\nIl Senato gli vot\u00f2 la fiducia domenica 12 agosto con 153 voti favorevoli (Dc, Psdi, Pli, Svp e Union Valdotaine) e 118 voti contrari (Pci, Indipendenti di Sinistra, Pr e Msi). Poich\u00e9 per il regolamento del Senato l'astensione valeva come voto contrario, Psi e Pri uscirono dall'aula e non parteciparono al voto.\nIl Governo Cossiga I diede le dimissioni il 19 marzo 1980 quando nacque la possibilit\u00e0 dell'entrata diretta nella compagine governativa del PSI."}
{"id": "254011", "revid": "1516566", "url": "https://it.wikipedia.org/wiki?curid=254011", "title": "Rastrello (araldica)", "text": "Rastrello \u00e8 un termine utilizzato in araldica per indicare il \"lambello\" che, scambio di gocce, ha \"denti\" lunghi e quadri.\nIn realt\u00e0 si dovrebbe evitare l'uso del termine \"rastrello\" come sinonimo di \"lambello\" e limitarlo solo alla indicazione dello strumento agricolo, anche in conformit\u00e0 con il termine francese \"rateau\" che non si riferisce certo al \"lambello\"."}
{"id": "254012", "revid": "226458", "url": "https://it.wikipedia.org/wiki?curid=254012", "title": "Anemia di Diamond - Blackfan", "text": ""}
{"id": "254013", "revid": "287204", "url": "https://it.wikipedia.org/wiki?curid=254013", "title": "Campionati mondiali di sci nordico 2001", "text": "I Campionati mondiali di sci nordico 2001, quarantatreesima edizione della manifestazione, si svolsero dal 15 al 25 febbraio a Lahti, in Finlandia. Vennero assegnati diciotto titoli.\nRispetto all'edizione precedente furono introdotte numerose novit\u00e0 nel programma. Nella combinata nordica la prova di salto della gara sprint si effettu\u00f2 dal trampolino lungo anzich\u00e9 da quello normale; nel salto con gli sci fu introdotta la gara a squadre dal trampolino normale. Nello sci di fondo debuttarono due gare sprint sulla distanza di 1\u00a0km, una maschile e una femminile, mentre mutarono la distanza le prove brevi a tecnica classica (da 10\u00a0km a 15\u00a0km per gli uomini e da 5\u00a0km a 10\u00a0km per le donne) e quelle a inseguimento (da 10\u00a0km + 15\u00a0km a 10\u00a0km + 10\u00a0km per gli uomini e da 5\u00a0km + 10\u00a0km a 5\u00a0km + 5\u00a0km per le donne; inoltre in entrambi i casi la prima frazione non coincise pi\u00f9 con la gara che assegnava il relativo titolo iridato, ma fu disputata una prova apposita nello stesso giorno della frazione a tecnica libera). Cambi\u00f2 anche la ripartizione delle gare tra tecnica libera e tecnica classica: in campo maschile la 30\u00a0km fu a tecnica classica e la 50\u00a0km a tecnica libera; in campo femminile la 15\u00a0km divenne a tecnica classica e la 30\u00a0km a tecnica libera. Il programma non venne tuttavia completato, poich\u00e9 la 30\u00a0km di fondo femminile fu annullata a causa del troppo freddo (-24 \u00b0C).\nLa rassegna iridata, che per la sesta volta era ospitata dalla citt\u00e0 finlandese (dopo i Mondiali del 1926, del 1938, del 1958, del 1978 e del 1989), fu segnata dallo scandalo del doping in cui furono coinvolti sei fondisti finlandesi (Mika Myllyl\u00e4, Virpi Kuitunen, Harri Kirvesniemi, Janne Immonen, Jari Isomets\u00e4 e Milla Jauho), risultati positivi all'amido idrossietilico, con la squalifica anche della staffetta maschile (giunta prima) e di quella femminile (giunta seconda). \nRisultati.\nUomini.\nCombinata nordica.\nSprint.\n24 febbraio&lt;br&gt;\nTrampolino: Salpausselk\u00e4 K116&lt;br&gt;\nFondo: 7,5\u00a0km\nIndividuale.\n16 febbraio&lt;br&gt;\nTrampolino: Salpausselk\u00e4 K90&lt;br&gt;\nFondo: 15\u00a0km\nGara a squadre.\n20 febbraio&lt;br&gt;\nTrampolino: Salpausselk\u00e4 K90&lt;br&gt;\nFondo: 4x5 km\nSalto con gli sci.\nTrampolino normale.\n23 febbraio&lt;br&gt;\nTrampolino: Salpausselk\u00e4 K90\nTrampolino lungo.\n19 febbraio&lt;br&gt;\nTrampolino: Salpausselk\u00e4 K116\nGara a squadre dal trampolino normale.\n25 febbraio&lt;br&gt;\nTrampolino: Salpausselk\u00e4 K90\nGara a squadre dal trampolino lungo.\n24 febbraio&lt;br&gt;\nTrampolino: Salpausselk\u00e4 K116\nSci di fondo.\n15 km.\n15 febbraio&lt;br&gt;\nTecnica classica\n30 km.\n19 febbraio&lt;br&gt;\nTecnica classica\n50 km.\n25 febbraio&lt;br&gt;\nTecnica libera\nSprint 1 km.\n21 febbraio&lt;br&gt;\nTecnica libera\nInseguimento 20 km.\n17 febbraio&lt;br&gt;\n10\u00a0km a tecnica classica + 10\u00a0km a tecnica libera&lt;br&gt;\nLa medaglia d'argento era stata inizialmente assegnata al finlandese Jari Isomets\u00e4 (), poi squalificato per doping\nStaffetta 4x10 km.\n22 febbraio&lt;br&gt;\n2 frazioni a tecnica classica + 2 frazioni a tecnica libera&lt;br&gt;\nLa medaglia d'oro era stata inizialmente assegnata alla nazionale finlandese, poi squalificata per il doping riscontrato in Mika Myllyl\u00e4, Harri Kirvesniemi, Janne Immonen e Jari Isomets\u00e4\nDonne.\nSci di fondo.\n10 km.\n20 febbraio&lt;br&gt;\nTecnica classica\n15 km.\n15 febbraio&lt;br&gt;\nTecnica classica\n30 km.\n25 febbraio&lt;br&gt;\nTecnica libera&lt;br&gt;\nAnnullata a causa delle cattive condizioni meteorologiche\nSprint 1 km.\n21 febbraio&lt;br&gt;\nTecnica libera\nInseguimento 10 km.\n18 febbraio&lt;br&gt;\n5\u00a0km a tecnica classica + 5\u00a0km a tecnica libera\nStaffetta 4x5 km.\n23 febbraio&lt;br&gt;\n2 frazioni a tecnica classica + 2 frazioni a tecnica libera&lt;br&gt;\nLa medaglia d'argento era stata inizialmente assegnata alla nazionale finlandese, poi squalificata per il doping riscontrato in Virpi Kuitunen"}
{"id": "254014", "revid": "126257", "url": "https://it.wikipedia.org/wiki?curid=254014", "title": "Reciso", "text": ""}
{"id": "254015", "revid": "226458", "url": "https://it.wikipedia.org/wiki?curid=254015", "title": "Eritroblastopenia congenita", "text": ""}
{"id": "254016", "revid": "287204", "url": "https://it.wikipedia.org/wiki?curid=254016", "title": "Eritroblastopenia acuta acquisita", "text": ""}
{"id": "254017", "revid": "242434", "url": "https://it.wikipedia.org/wiki?curid=254017", "title": "Ricrociato", "text": ""}
{"id": "254018", "revid": "210513", "url": "https://it.wikipedia.org/wiki?curid=254018", "title": "Eritroblastopenia cronica acquisita", "text": ""}
{"id": "254021", "revid": "767487", "url": "https://it.wikipedia.org/wiki?curid=254021", "title": "Ridecussato", "text": ""}
{"id": "254024", "revid": "1005847", "url": "https://it.wikipedia.org/wiki?curid=254024", "title": "Elezione del Presidente della Camera del 1996", "text": "L'elezione del presidente della Camera del 1996 per la XIII legislatura della Repubblica Italiana si \u00e8 svolta tra il 9 e il 10 maggio 1996.\nIl presidente della Camera uscente \u00e8 Irene Pivetti. Presidente provvisorio della Camera \u00e8 Luciano Violante, poi sostituito da Ignazio La Russa.\nPresidente della Camera dei deputati, eletto al III scrutinio, \u00e8 Luciano Violante.\n9 maggio 1996.\nI scrutinio.\nPer la nomina \u00e8 richiesta una maggioranza pari a due terzi dei deputati.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al III scrutinio.\nIII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al IV scrutinio.\n10 maggio 1996.\nIV scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Luciano Violante (PDS)"}
{"id": "254029", "revid": "339392", "url": "https://it.wikipedia.org/wiki?curid=254029", "title": "Seconda guerra del Golfo", "text": ""}
{"id": "254031", "revid": "547992", "url": "https://it.wikipedia.org/wiki?curid=254031", "title": "Governo Andreotti V", "text": "Il Governo Andreotti V \u00e8 stato il trentacinquesimo esecutivo della Repubblica Italiana, il terzo e ultimo della VII legislatura.\nRimase in carica dal 21 marzo al 5 agosto 1979, per un totale di 137 giorni, ovvero 4 mesi e 15 giorni.\nQuando si present\u00f2 a Palazzo Madama per la prima volta, il 31 marzo, il governo non ottenne la fiducia per un solo voto: 149 furono i senatori favorevoli e 150 i contrari. L'esecutivo si dimise dopo 10 giorni dall'insediamento. Il 2 aprile 1979 il presidente della Repubblica Pertini sciolse le Camere e indisse le elezioni. Il governo rimase in carica solo per gli affari correnti fino al giuramento del successivo governo Cossiga I.\nComposizione.\nAppartenenza politica.\nL'appartenenza politica dei membri del Governo e dei sottosegretari di Stato, al momento del giuramento, si pu\u00f2 cos\u00ec riassumere:\nProvenienza geografica.\nLa provenienza geografica dei membri del Consiglio dei Ministri si pu\u00f2 cos\u00ec riassumere:"}
{"id": "254032", "revid": "126257", "url": "https://it.wikipedia.org/wiki?curid=254032", "title": "Rimiranti", "text": ""}
{"id": "254033", "revid": "126257", "url": "https://it.wikipedia.org/wiki?curid=254033", "title": "Ripieno (araldica)", "text": ""}
{"id": "254035", "revid": "767487", "url": "https://it.wikipedia.org/wiki?curid=254035", "title": "A riscontro", "text": ""}
{"id": "254036", "revid": "83531", "url": "https://it.wikipedia.org/wiki?curid=254036", "title": "Elezione del Presidente del Senato del 1996", "text": "L'elezione del presidente del Senato del 1996 per la XIII legislatura della Repubblica Italiana si \u00e8 svolta il 9 maggio 1996.\nIl presidente del Senato uscente \u00e8 Carlo Scognamiglio. Presidente provvisorio \u00e8, per la terza volta, Francesco De Martino.\nPresidente del Senato della Repubblica, eletto al II scrutinio, \u00e8 Nicola Mancino.\n9 maggio 1996.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Nicola Mancino (PPI)"}
{"id": "254037", "revid": "1272592", "url": "https://it.wikipedia.org/wiki?curid=254037", "title": "Spreitenbach", "text": "Spreitenbach (toponimo tedesco) \u00e8 un comune svizzero di 11\u00a0795 abitanti del Canton Argovia, nel distretto di Baden; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Spreitenbach fu aperto nel 1973 il primo dei negozi IKEA fuori dalla Scandinavia.\nInfrastrutture e trasporti.\nSpreitenbach \u00e8 servito dalla stazione di Killwangen-Spreitenbach sulla ferrovia Zurigo-Olten (linee S3 e S12 della rete celere di Zurigo)\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "254041", "revid": "1165513", "url": "https://it.wikipedia.org/wiki?curid=254041", "title": "Buffy l'ammazzavampiri (disambigua)", "text": ""}
{"id": "254042", "revid": "767487", "url": "https://it.wikipedia.org/wiki?curid=254042", "title": "In riscontro", "text": ""}
{"id": "254043", "revid": "767487", "url": "https://it.wikipedia.org/wiki?curid=254043", "title": "Ristretto", "text": ""}
{"id": "254044", "revid": "126257", "url": "https://it.wikipedia.org/wiki?curid=254044", "title": "Ritirato", "text": ""}
{"id": "254045", "revid": "729019", "url": "https://it.wikipedia.org/wiki?curid=254045", "title": "Killwangen", "text": "Killwangen (toponimo tedesco) \u00e8 un comune svizzero di 2\u00a0075 abitanti del Canton Argovia, nel distretto di Baden.\nStoria.\nIl comune di Killwangen \u00e8 stato istituito nel 1803 per scorporo da quello di Neuenhof.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKillwangen \u00e8 servito dalla stazione di Killwangen-Spreitenbach sulla ferrovia Zurigo-Olten (linee S3 e S12 della rete celere di Zurigo)\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "254048", "revid": "110157", "url": "https://it.wikipedia.org/wiki?curid=254048", "title": "W\u00fcrenlos", "text": "W\u00fcrenlos (toponimo tedesco) \u00e8 un comune svizzero di 6\u00a0388 abitanti del Canton Argovia, nel distretto di Baden.\nGeografia fisica.\nDal 2008 il territorio di W\u00fcrenlos comprende anche il priorato di Fahr, exclave nel Canton Zurigo.\nStoria.\nNel 1900 ha inglobato i comuni soppressi di Kempfhof e Oetlikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nW\u00fcrenlos \u00e8 servito dall'omonima stazione sulla ferrovia Zurigo-Olten (linea S6 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "254052", "revid": "9", "url": "https://it.wikipedia.org/wiki?curid=254052", "title": "Deutschnofen", "text": ""}
{"id": "254053", "revid": "1776051", "url": "https://it.wikipedia.org/wiki?curid=254053", "title": "H\u00fcttikon", "text": "H\u00fcttikon (toponimo tedesco) \u00e8 un comune svizzero di 920 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA H\u00fcttikon ha sede dal 1845 l'azienda di incisione e di stampa G\u00fcller S\u00f6hne.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "254055", "revid": "37401", "url": "https://it.wikipedia.org/wiki?curid=254055", "title": "Connettivo", "text": ""}
{"id": "254056", "revid": "1337338", "url": "https://it.wikipedia.org/wiki?curid=254056", "title": "Delitto d'onore", "text": "In diritto, il delitto d'onore \u00e8 un reato commesso per vendicare l'onorabilit\u00e0 del proprio nome o della propria famiglia, reato caratterizzato dalla motivazione soggettiva di chi lo commette, volta a salvaguardare (nella sua intenzione) una particolare forma di onore, o, comunque, di reputazione, con particolare riferimento a taluni ambiti relazionali come ad esempio i rapporti sessuali, matrimoniali o comunque di famiglia.\nL'onore in questo senso inteso \u00e8 in alcune legislazioni riconosciuto come un valore socialmente rilevante di cui si possa e si debba tener conto anche a fini giuridici, e specialmente se ne parla quindi in ambito penale.\nLa ragione si insinua nella considerazione della motivazione delle azioni umane, che in date culture possono tener profondamente ed anche tragicamente conto di esiti estremi della pressione esercitata dalla reputazione sociale; questa muove le decisioni dell'individuo talvolta ben oltre le norme codificate ordinamentali, ma pur sempre occorrer\u00e0 valutare - almeno in diritto romano - la qualit\u00e0 dell\"'animus nocendi\".\nOrdinamento italiano.\nUxoricidio, figlicidio e sororicidio per causa d'onore.\nIn Italia, sino alla fine del XX secolo, la commissione di un delitto perpetrato al fine di salvaguardare l'onore (ad esempio l'uccisione della coniuge adultera o dell'amante di questa o di entrambi) era sanzionata con pene attenuate rispetto all'analogo delitto di diverso movente, poich\u00e9 si riconosceva che l'offesa all'onore arrecata da una condotta \"disonorevole\" equivaleva a gravissima provocazione, e la riparazione dell'onore non causava riprovazione sociale.\n1889 Codice Zanardelli.\nNel Codice penale Zanardelli, l'articolo 377 prevedeva le circostanze attenuanti sia per i parenti maschi sia per le parenti femmine della donna uccisa:\n1930 Codice Rocco.\nNel Codice Rocco le circostanze attenuanti vengono riconosciute solo al marito, al padre e al fratello della donna uccisa:\nL'art. 587 del codice penale consentiva quindi che fosse ridotta la pena per chi uccidesse la moglie , la figlia o la sorella al fine di difendere \"l'onor suo o della famiglia\". La circostanza prevista richiedeva che vi fosse uno stato d'ira (che veniva in pratica sempre presunto). La ragione della diminuente doveva reperirsi in una \"illegittima relazione carnale\" che coinvolgesse una delle donne della famiglia; di questa si dava per acquisito, come si \u00e8 letto, che costituisse offesa all'onore. Anche l'altro protagonista della illegittima relazione poteva dunque essere ucciso contro egual sanzione.\nA titolo di chiarimento sulle mentalit\u00e0 generali su queste materie, almeno al tempo della promulgazione del Codice Rocco (che per\u00f2 riprendeva concetti gi\u00e0 presenti nel Codice Zanardelli), va detto che contemporaneamente vigeva l'istituto del \"matrimonio riparatore\", che prevedeva l'estinzione del reato di violenza carnale nel caso che lo stupratore di una minorenne accondiscendesse a sposarla, salvando l'onore della famiglia.\n1968 Corte Costituzionale.\nQuanto all'ordinamento penale italiano, la prima innovazione venne dalla Corte Costituzionale, la quale aveva sancito l'incostituzionalit\u00e0 dell'art. 559 c.p., che prevedeva la punizione del solo adulterio della moglie e non anche del marito e del concubinato del marito (sentenze n.126 del 19 dicembre 1968 e n.1n.14747 del 3 dicembre 1969, ma in precedenza, nel 1961 si era gi\u00e0 espressa in senso opposto). La prima sentenza era seguita, almeno temporalmente, ad un disegno di legge (n.4849, presentato alla Camera dei deputati il 6 febbraio 1968) dell'on. Oronzo Reale, ministro Guardasigilli, che proponeva l'abrogazione delle speciali previsioni sulle lesioni e x \"a causa d'onore\", proposte riprese pochi mesi dopo da un progetto di revisione dell'ordinamento penale affidato a Giuliano Vassalli. Le proposte erano restate senza effetto, sia per problemi di insufficiente durata delle legislature, sia per una certa posizione di \"non sgradimento\" da parte dell'opinione pubblica (stigmatizzata, con una certa eco, dal giurista Pietro Nuvolone, il quale sottoline\u00f2 come non si potesse non tenerne conto).\n1981 Legge 442.\nDopo l'abrogazione del reato di adulterio nel 1968, dopo l'introduzione del divorzio nel 1970 (legge 898), dopo la riforma del diritto di famiglia nel 1975 (legge 151), dopo l'introduzione dell'aborto nel 1978 (legge 194), le disposizioni sul delitto d'onore sono state abrogate il 5 agosto 1981 (legge 442).\nInfanticidio della prole illegittima.\nBench\u00e9 la dicitura \"delitto d'onore\" designi solitamente l'omicidio della moglie, l'articolo 369 del codice penale Zanardelli del 1889, riconosceva le attenuanti anche a chi commetteva un infanticidio per causa d'onore, uccidendo dei figli nati fuori dal matrimonio. Questi figli erano chiamati \"prole illegittima\". Le attenuanti erano valide purch\u00e9 il bambino non fosse nato da pi\u00f9 di cinque giorni e comunque non fosse iscritto nei registri dell'anagrafe. Questa disposizione \u00e8 stata abrogata nel 1930 con il Codice Rocco, tuttora in vigore.\nNel mondo.\nNel mondo, i delitti d'onore avvengono principalmente quando la donna viene accusata di:"}
{"id": "254059", "revid": "110157", "url": "https://it.wikipedia.org/wiki?curid=254059", "title": "Neuenhof", "text": "Neuenhof (toponimo tedesco) \u00e8 un comune svizzero di 8\u00a0680 abitanti del Canton Argovia, nel distretto di Baden.\nGeografia fisica.\nNeuenhof \u00e8 collegato a Oberrohrdorf attraverso il passo R\u00fcsler.\nStoria.\nDal suo territorio nel 1803 fu scorporata la localit\u00e0 di Killwangen, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNeuenhof \u00e8 servito dall'omonima stazione sulla B\u00f6zbergbahn e sulla ferrovia Zurigo-Olten (linea S12 della rete celere di Zurigo)\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "254068", "revid": "373458", "url": "https://it.wikipedia.org/wiki?curid=254068", "title": "Studi d'esecuzione trascendentale", "text": ""}
{"id": "254070", "revid": "1776051", "url": "https://it.wikipedia.org/wiki?curid=254070", "title": "Otelfingen", "text": "Otelfingen (toponimo tedesco) \u00e8 un comune svizzero di 2\u00a0837 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOtelfingen \u00e8 servito dall'omonima stazione sulla ferrovia del Furttal.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "254073", "revid": "228587", "url": "https://it.wikipedia.org/wiki?curid=254073", "title": "Stendardo di Lepanto", "text": "Con il nome di Stendardo di Lepanto sono noti due vessilli, benedetti da Papa Pio V, issati sulla flotta cristiana, a protezione della \"Lega Santa\", durante la battaglia nel mare di Lepanto (odierna: Naupatto - \"Naupaktos\") contro le navi turche che ormai da anni depredavano e razziavano le coste del Mediterraneo.\nUn vessillo venne consegnato a Marcantonio Colonna nel giugno 1570, fu realizzato dal pittore Girolamo Siciolante da Sermoneta su incarico del cardinale Onorato Caetani, suo mecenate e amico.\nRealizzato con la tecnica della pittura a tempera su seta pregiata, era a forma di vessillo, con sfondo rosso e bordatura in oro, nel quale \u00e8 rappresentata la scena di Ges\u00f9 sulla croce tra gli apostoli San Pietro e San Paolo, avente in basso la scritta a lettere d'oro \"IN HOC SIGNO VINCES\", e una lunga coda (circa otto metri) che venne eliminata nel corso dei secoli successivi.\nStoria.\nL'11 giugno 1570 il papa Pio V benedisse lo stendardo nella basilica di San Pietro in Vaticano e lo consegn\u00f2 all'ammiraglio Marcantonio Colonna, ponendolo al comando della flotta pontificia; solo l'anno successivo fece scalo nella rada di Gaeta per poi partire ed unirsi al resto della flotta cristiana che verr\u00e0 comandata da don Giovanni d'Austria, figlio naturale di Carlo V e fratellastro di Filippo II di Spagna.\nIl 22 giugno 1571 infatti Marcantonio Colonna partito da Civitavecchia giunse in Gaeta, pass\u00f2 in rassegna tutta la propria flotta e poi si rec\u00f2 nel Duomo di Gaeta a chiedere la protezione di Sant'Erasmo sull'impresa che si accingeva a compiere: fece solenne voto che, qualora fosse tornato vincitore grazie alla sua intercessione, avrebbe donato il sacro stendardo al santo.\nIl seguente 24 giugno la flotta pontificia, al suo comando, salp\u00f2 da Gaeta per congiungersi con il resto della flotta cristiana a Messina, da dove part\u00ec a ranghi completi il 24 agosto 1571 per muovere contro i turchi.\nIl 13 agosto dello stesso anno nella chiesa di Santa Chiara veniva consegnato a Don Giovanni d'Austria un secondo stendardo della Lega da parte di Pio V per mano del cardinale de Granvella, a seguito delle intense trattative tra Spagna e Santa Sede riguardo alla persona che avrebbe dovuto avere il comando della Lega.\nIl 7 ottobre 1571 la flotta cristiana, guidata dall'ammiraglio Don Giovanni d'Austria, affront\u00f2 in una memorabile battaglia nel mare di Lepanto la flotta turca, guidata dall'ammiraglio musulmano Mehemet Al\u00ec Pasci\u00e0. I due schieramenti si affrontarono in combattimento all'imboccatura del golfo di Corinto.\nAll'inizio della battaglia sulla nave ammiraglia della Lega cristiana (la \"Real\") Giovanni d'Austria fece issare lo Stendardo a lui consegnato, allo stesso modo il Colonna sulla \"Capitana\" fece issare il suo stendardo, mentre sulla nave ammiraglia turca (la \"Sultana\") sventol\u00f2 un vessillo verde su cui c'era scritto in caratteri d'oro ripetuti per 28.900 volte il nome di Allah. Durante la battaglia i turchi tirarono numerosi dardi verso lo stendardo di Lepanto tuttavia senza mai centrarlo.\nI cristiani, dopo cinque ore di battaglia, ebbero la meglio, l'ammiraglio turco Al\u00ec Pasci\u00e0 si suicid\u00f2 per non cadere prigioniero in mano cristiana e la flotta turca fu dispersa.\nIn quello stesso giorno papa Pio V mentre era intento a recitare il rosario ebbe una visione, in cui i cristiani avevano vinto sui turchi, e qualche giorno dopo un messo di Don Giovanni d'Austria gli conferm\u00f2 la notizia.\nIn ricordo di ci\u00f2 il papa rifin\u00ec l'Ave Maria nella forma in cui la recitiamo oggi, stabil\u00ec che ogni chiesa suonasse le campane al mattino, a mezzogiorno e alla sera per ricordare la vittoria dei cristiani sui musulmani, aggiunse le Litanie Lauretane alla recita del Rosario, vi aggiunse l'appellattivo \"Auxilium Christianorum\" e stabil\u00ec inoltre che il \"7 ottobre\" diventasse un giorno festivo consacrato a \"Santa Maria delle Vittorie sull'Islam\". Papa Gregorio XIII trasfer\u00ec poi la festa alla prima domenica del mese di ottobre intitolandola alla Madonna del Rosario.\nAl ritorno da Lepanto, Marcantonio Colonna si rec\u00f2 presso a Gaeta per sciogliere il voto solenne, e consegn\u00f2 lo stendardo al vescovo Pietro Lunello; nei secoli successivi, il vessillo venne conservato presso la cattedrale dei Santi Erasmo e Marciano.\nLa presenza del dipinto a ridosso della parete di fondo dell'abside, costruita nel 1584-1597 e pesantemente modificata dai Lazzari nel secolo successivo, \u00e8 testimoniata fin dal 1673; esso, come descritto nel documento della visita pastorale del vescovo Carlo Pignatelli del 1722, si trovava nella parte superiore della parete, protetto da un vetro, al di sopra delle due pale dell'\"Assunzione di Maria\" (perduta, che nel 1751 verr\u00e0 sostituita da un dipinto di identico soggetto realizzato da Sebastiano Conca e distrutto nel bombardamento del 1943) e del \"Martirio di Sant'Erasmo\" di Carlo Saraceni (1610-1612 circa). Nel 1779 il vescovo Carlo Pergamo modific\u00f2 l'assetto della parete, addossandovi l'altare maggiore (che originariamente si trovava al di sotto dell'arco absidale) e realizzando al di sopra di esso una decorazione plastica in stucco di gusto neoclassico con tre campi suddivisi la lesene, collocando in quello centrale lo stendardo (accompagnato da un'iscrizione andata perduta) e in quelli laterali i suddetti dipinti. Fu in occasione di tale allestimento che il vessillo venne ridimensionato secondo le misure odierne per adattarlo al formato delle due pale poste ai suoi lati e collocato su un nuovo supporto in lino grezzo. Nel corso del XIX secolo lo stendardo venne girato, rendendo visibile la parte fino ad allora coperta e per questo meno deteriorata.\nL'8 settembre 1943 una bomba sganciata da un aereo inglese colp\u00ec la cattedrale causando ingenti danni alla struttura della chiesa e allo stendardo, al quale procur\u00f2 profondi strappi; il dipinto, custodito in Vaticano a partire dal 28 novembre successivo e poi ricollocato nella cattedrale al termine del conflitto, venne restaurato una prima volta nel 1952 da Silvio Grossi e poi nuovamente nel 1976 da Gianluigi Colalucci, il cui laboratorio ha curato anche un terzo restauro nel 2007-2008. Dopo il secondo intervento, venne rimosso dalla cattedrale e collocato presso l'attiguo palazzo De Vio, all'interno della pinacoteca del Centro Storico Culturale. In occasione del riallestimento del Museo diocesano all'interno dello stesso palazzo a cavallo tra la fine degli anni 1990 e gli inizi degli anni 2000, lo stendardo \u00e8 entrato a far parte del percorso espositivo di quest'ultimo."}
{"id": "254075", "revid": "124123", "url": "https://it.wikipedia.org/wiki?curid=254075", "title": "Wilbur Scoville", "text": "Ide\u00f2 il test per misurare la piccantezza di un peperoncino nel 1912 mentre lavorava alla societ\u00e0 farmaceutica Parke-Davis.\nNel 1922, Scoville vinse il premio Ebert dalla American Pharmaceutical Association e nel 1929 ricevette la Remington Honor Medal.\nScoville ricevette anche un dottorato in Scienza dalla Columbia University.\nScoville scrisse \"The Art of Compounding\" che venne pubblicato per la prima volta nel 1895 e successivamente ebbe altre 8 edizioni."}
{"id": "254077", "revid": "111373", "url": "https://it.wikipedia.org/wiki?curid=254077", "title": "Wettingen", "text": "Wettingen (toponimo tedesco) \u00e8 un comune svizzero di abitanti del Canton Argovia, nel distretto di Baden; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWettingen \u00e8 servito dall'omonima stazione sulle linee Zurigo-Olten (linee S6, S12 e S19 della rete celere di Zurigo), Zofingen-Wettingen e Wettingen-Effretikon.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nLa principale squadra di calcio cittadina \u00e8 il Fussbal Club Wettingen 93."}
{"id": "254080", "revid": "3368", "url": "https://it.wikipedia.org/wiki?curid=254080", "title": "Fattore di produzione", "text": ""}
{"id": "254083", "revid": "9733", "url": "https://it.wikipedia.org/wiki?curid=254083", "title": "Il Flauto Magico", "text": ""}
{"id": "254086", "revid": "3368", "url": "https://it.wikipedia.org/wiki?curid=254086", "title": "Leadership di costo", "text": ""}
{"id": "254087", "revid": "450700", "url": "https://it.wikipedia.org/wiki?curid=254087", "title": "Differenziazione", "text": ""}
{"id": "254091", "revid": "1305772", "url": "https://it.wikipedia.org/wiki?curid=254091", "title": "Il Male", "text": "Il Male \u00e8 stata una delle pi\u00f9 importanti riviste satiriche italiane. In breve tempo per le iniziative e i contenuti innovativi divenne un vero e proprio fenomeno di costume raggiungendo le 140.000 copie di venduto fra il 1978 e il 1979 con i famosi falsi dei maggiori quotidiani. Fu fondata da Pino Zac e diretta fino alla chiusura da Vincino. Nato sulle ceneri de \"Il Quaderno del Sale\", ebbe come fonte d'ispirazione il giornale satirico parigino \"Le Canard encha\u00een\u00e9\", dal quale Pino Zac proveniva. Cess\u00f2 le pubblicazioni nel 1982.\nStoria editoriale.\n\"Il Male\" nacque nel settembre 1977 a Roma dalla collaborazione fra i Pino Zac (direttore per i primi tre numeri), Vincino, Angese, Enzo Sferra, Jacopo Fo, Cinzia Leone, il grafico Francesco Cascioli e lo scrittore Angelo Pasquini, Sergio Saviane, Alain Denis e Roberto Perini, Riccardo Mannelli, Vauro Senesi; questi ultimi due andarono via dopo il terzo numero. Direttori responsabili (usati per fare da civetta contro le denunce ma senza poteri decisionali) furono Ubaldo Nicola, cui seguirono Calogero \"Lillo\" Venezia e Vincenzo Sparagna. Calogero Venezia \u00e8 stato nel dopoguerra il secondo giornalista finito in carcere (pochi giorni a Regina Coeli) dopo Giovannino Guareschi. L'accusa contro di lui era vilipendio della religione e di un capo di Stato estero (il Papa).\nNon riscosse subito grande successo e la sua satira corrosiva gli procur\u00f2 ritorsioni e censure. Fra le beffe pi\u00f9 famose, e che fecero alzare le vendite, notissima quella in cui si diede notizia in prima pagina dell'arresto di Ugo Tognazzi: l'attore, complice della presa in giro, fu presentato come capo delle Brigate Rosse; su falsi di diversi quotidiani (\"Paese Sera\", \"Il Giorno\" e \"La Stampa\") uscirono le immagini dell'attore ammanettato e scortato dai carabinieri, tra i quali si riconoscevano tre redattori (Saviane, Pasquini e Lo Sardo), e il direttore Vincino. I testi dei falsi erano di Vincenzo Sparagna, Angelo Pasquini, Jiga Melik, Piero Lo Sardo, Mario Canale. Va ricordata anche l'inaugurazione, con cerimonia \"ufficiale\" a Villa Borghese (Roma), di un busto in marmo di Giulio Andreotti, subito sequestrato dalla polizia.. \nContenuti.\nNelle pagine de \"Il Male\" i lettori trovavano vignette e articoli. Una nota invenzione fu l'imitazione delle prime pagine dei quotidiani, con titoli assolutamente demenziali ma verosimili; molti caddero nell'inganno, e il giornale pass\u00f2 alla storia dell'informazione e del costume. Assieme a racconti, poesie farneticanti e interviste - vere o fasulle - il settimanale si contraddistinse per la ferocia dei suoi fumetti e delle sue vignette, alcune delle quali pubblicate sotto pseudonimo per evitare denunce. Ebbe moltissimi sequestri e pi\u00f9 di cento processi per \"offese a capo di Stato estero\" (il papa Giovanni Paolo II definito Giampaolo II), vilipendio, diffusione di materiale osceno e altro. Le false prime pagine dei quotidiani falsi erano resi credibili per l'ottima somiglianza della impaginazione e la grafica con gli originali.\nSuperato lo stupore iniziale, il lettore si dilettava nella lettura di intere colonne di articoli satirici, presentati insieme alle versioni rivedute e corrette di noti inserti pubblicitari; il primo di questi falsi nacque su idea del grafico Marcello Borsetti e fu una copia della \"Repubblica\" di Eugenio Scalfari che, nei giorni del funerale di Aldo Moro, titolava: \"Lo Stato si \u00e8 estinto\". Sollev\u00f2 clamore anche il finto numero del \"Corriere dello Sport - Stadio\", col quale si annunciava l'annullamento del Mondiali del '78, in seguito alla segnalazione per doping di alcuni calciatori olandesi, una voce realmente circolata dopo la sconfitta azzurra contro la nazionale olandese, giunta poi alla finale. L'evento caus\u00f2 l'ira di Giorgio Tosatti, all'epoca direttore del \"Corriere dello Sport - Stadio\", il quale afferm\u00f2 che lo sport e il calcio non andavano infangati.\nNel settembre 1978, a condimento di un congresso del PCI, apparve un falso de \"l'Unit\u00e0\" nel quale il segretario Enrico Berlinguer annunciava la rottura con la Democrazia Cristiana e quindi la fine del compromesso storico. Segu\u00ec il 16 dicembre dello stesso anno una falsa edizione straordinaria del \"Corriere della Sera\" che annunciava l'incontro di una delegazione ONU con degli extraterrestri (\"\"Da un'altra galassia hanno raggiunto la Terra\") e sei mesi dopo, in concomitanza delle elezioni politiche anticipate del 1979, con la notizia \"La Democrazia Cristiana abbandona\"\". Nel frattempo, durante la guerra tra Cina e Vietnam, a seguito della liberazione della Cambogia dal regime di Pol Pot, un'edizione straordinaria de \"La Repubblica\" con tanto di foto di fungo atomico, annunciava lo scoppio di un terzo conflitto mondiale.\nNel giugno 1979, sviluppando l'idea dei falsi giornali in una originale guerriglia satirica contro i regimi socialisti dell'est, Sparagna prepar\u00f2 per \"Il Male\" - con la collaborazione di Vladimir Goldkorn per le traduzioni - un falso del \"Trybuna Ludu\", organo di stampa polacco, che annunciava lo scioglimento del regime comunista di Edward Gierek e la nomina a sovrano nazionale del papa Giovanni Paolo II; il falso fu diffuso clandestinamente in Polonia da Sparagna stesso e dal fotografo Sandro Giustibelli, durante la prima visita del pontefice nel suo paese.\nNel 1981 - 1983 Con l'Universit\u00e0 Utopica e il giornale satirico IL MALE, il pittore Galeazzo Nardini organizzo una lunga e divertente campagna anticensorea per far togliere le braghe al Giudizio Universale di Michelangelo, in quel contesto nacque a Roma, con Michael Pergolani e il giornale satirico IL MALE, grazie a Renato Nicolini \"Miseria 81\"\nRiport\u00f2 poi la notizia di un'improvvisa chiusura del neonato quotidiano scandalistico \"L'Occhio\", diretto da Maurizio Costanzo, con tanto di immagine a effetto, ovvero un fotomontaggio dello stesso Costanzo suicida per impiccagione. Seguirono delle strisce a fumetti parodistiche sulla vita di Karol Wojty\u0142a, il quale si ritrova profeticamente vecchio e malato, impossibilitato nel praticare le usuali attivit\u00e0 sportive. Fra le pi\u00f9 celebri resta il numero uscito nel 1979, con i falsi dei quotidiani \"Paese Sera\", \"La Stampa\" e \"Il Giorno\", che riportavano la notizia dell'arresto di Ugo Tognazzi quale capo delle Brigate Rosse con una foto dell'attore che si era prestato facendosi fotografare ammanettato accompagnato dai redattori vestiti da agenti di Pubblica Sicurezza. Da ricordare infine il numero con \"Dieci grammi di droga gratis\" con in omaggio un'innocua bustina di pepe.\nImpatto culturale ed eredit\u00e0.\nIl comico Daniele Luttazzi, parlando del periodo dal 1978 ai primi anni ottanta, ha dichiarato: \u00abOggi \u00e8 quasi impossibile pensare che all'epoca esistesse un settimanale satirico come \"Il Male\", veramente all'avanguardia, avanti di 50 anni, insomma divertentissimo.\u00bb.\nIl successo de \"Il Male\" apr\u00ec una stagione in cui molti editori, di varie tendenze politiche, tentarono la via della satira, pubblicando molte imitazioni, tutte a vita piuttosto breve: \"Il Peccato\", \"La Peste\", \"Lira di Dio\", \"Perestrojka\", \"Cane Caldo\", \"La pecora nera\", \"Senza quore\". Anche il settimanale \"Cuore\", inserto de \"l'Unit\u00e0\" va considerato un'imitazione de \"Il Male\".\nDurante una delle reiterate successive incarnazioni della rivista, fu prodotta una trasmissione televisiva su Rai 4 che si ricollegava a \"Il Male\", chiamata \"Il Male cabaret\". Il programma consisteva in uno spot di tre minuti: vignette satiriche di Vauro e da Vincino.\nEpigoni.\nNel 1994 Vincino riun\u00ec i vecchi redattori del Male per un unico numero contro la discesa in campo di Berlusconi, che ebbe un enorme successo e vendette 90.000 copie. Un mese dopo un altro falso con la Costituzione come l'avrebbe fatta Berlusconi, e anche per quest'operazione Vincino richiam\u00f2 i suoi vecchi redattori.\nNell'ottobre del 1995 ci fu un primo tentativo da parte di Vincenzo Sparagna e Vincino di riportare nelle edicole la rivista. Questa fase dur\u00f2 per 6 numeri, fino al marzo 1996. \nIl 25 maggio 2010, Vauro, Vincino e Massimo Caviglia trascorsero alcune ore fuori da Palazzo Montecitorio truccati da morti viventi per coinvolgere alcuni politici nell'iniziativa di promozione de \"Il Male di Vauro e Vincino\". Il 26 luglio 2010 l'intenzione di uscire in edicola fu confermata dalla nascita del sito \"ilmaleagain.it\" con una pagina dedicata anche sul sito del giornale \"Il Fatto Quotidiano\" di cui due azionisti Francesco Aliberti e Cinzia Monteverdi finanziarono l'operazione.\nIl 27 giugno 2011 Vauro annunci\u00f2 che \"Il Male di Vauro e Vincino\" sarebbe uscito in edicola la prima settimana di ottobre 2011. Il 30 settembre 2011 Vincenzo Sparagna dalle pagine del sito ufficiale di Frigidaire annunci\u00f2 l'uscita de \"Il Nuovo Male\", offeso per non essere stato chiamato a partecipare alla nuova avventura. Sulle pagine de \"Il Fatto Quotidiano\" Vauro replic\u00f2: \u00abVincenzo Sparagna si lamenta perch\u00e9 non lo abbiamo coinvolto? Non capisco. Della vecchia redazione mancano in tanti. Non ci sono, per esempio, quelli che sono morti. Non ci sono i morti. E non c'\u00e8 Vincenzo Sparagna\u00bb.\nSabato 1\u00ba ottobre 2011 Vincenzo Sparagna and\u00f2 in edicola con \"Il Nuovo Male\", mensile indipendente. Il 7 ottobre 2011 \"Il Male di Vauro e Vincino\" usc\u00ec come settimanale. \"Il Male di Vauro e Vincino\" decise di investire i ricavi delle vendite per pagare i collaboratori e i disegnatori, come faceva il primo Male. Diversamente \"Il Nuovo Male\" vive di prestazioni volontarie e gratuite, sia da parte di autori storici come Ugo Delucchi che con l'inserimento di pi\u00f9 giovani autori o vignettisti.\nMentre \"Il Male di Vauro e Vincino\" sospende le uscite dopo circa 2 anni, \"Il Nuovo Male\" di Sparagna prosegue le pubblicazioni e le uscite regolari in edicola sino al 2015. Negli anni successivi la periodicit\u00e0 si fa pi\u00f9 irregolare, sino ad escludere la distribuzione nelle edicole e proseguire a tutt'oggi con numeri speciali per i soli abbonati, mantenendo comunque la numerazione progressiva e l'esistenza.\nAutori.\nAlcuni degli autori che pubblicarono su \"Il Male\" furono:"}
{"id": "254094", "revid": "1226", "url": "https://it.wikipedia.org/wiki?curid=254094", "title": "Occultamento", "text": ""}
{"id": "254095", "revid": "118466690", "url": "https://it.wikipedia.org/wiki?curid=254095", "title": "Emanuel Schikaneder", "text": "Deve la sua fama a Mozart, per il quale scrisse il libretto del \"Flauto magico\" (\"Die Zauberfl\u00f6te\"), interpretando inoltre il personaggio di Papageno.\nBiografia.\nA Vienna fu direttore e impresario del \"Theater auf der Wieden\", nel quale fu rappresentato per la prima volta proprio \"Il flauto magico\" di Wolfgang Amadeus Mozart, e si trovava nel quartiere della Wieden, zona allora periferica di Vienna.\nNel 1790 fu coautore del \"singspiel\" \"La pietra filosofale\", della quale scrisse il libretto e parte delle musiche insieme a Franz Xaver Gerl, Johann Baptist Henneberg, Wolfgang Amadeus Mozart e Benedikt Schack, ognuno dei quali contribu\u00ec con un brano proprio. \nMembro della Massoneria di Vienna, nel 1791 scrisse il libretto de \"Il flauto magico\" per il fratello massone Wolfgang Amadeus Mozart."}
{"id": "254101", "revid": "2149966", "url": "https://it.wikipedia.org/wiki?curid=254101", "title": "Cannibale (rivista)", "text": "Cannibale \u00e8 stata una rivista di fumetto underground italiana di genere umoristico e satirico, fondata da Stefano Tamburini e pubblicata a Roma tra giugno 1977 e il luglio 1979.\nStoria editoriale.\nLa rivista venne ideata nel 1977 da Stefano Tamburini con Massimo Mattioli, e successivamente collaborarono Filippo Sc\u00f2zzari, Andrea Pazienza e Tanino Liberatore. Tamburini era reduce dalla sua prima esperienza editoriale con \"Combinazioni\", nell'inverno 1976-1977. L'incontro con Marco d'Alessandro e Daniele Strauss a Radio Blu, radio libera romana, e il coinvolgimento del gi\u00e0 affermato autore di fumetti Massimo Mattioli, furono spinte decisive alla realizzazione del progetto.\nAll'inizio del 1977 fu realizzato il primo numero, con cover di Mattioli e Tamburini contrassegnata dal numero 3.\nLa rivista adott\u00f2 il nome di \"Cannibale\" in omaggio all'omonima rivista dadaista diretta da Francis Picabia, uscita in due numeri nel 1920, di cui Tamburini era ammiratore. La stampa e la distribuzione furono sotto l'ala del centro di produzione e distribuzione Stampa Alternativa nei circuiti alternativi e con vendita militante 'on the road'.\nDopo l'uscita del primo numero Tamburini incontr\u00f2 Filippo Scozzari, che a sua volta nel corso dell'estate coinvolse Andrea Pazienza.\nLa seconda uscita, del settembre 1977, era contrassegnata con i \"numeri\" 4-5-6-7, una trovata di Tamburini che impagin\u00f2 la rivista come un doppio flip book, con quattro copertine, una per ciascun autore.\nSul terzo numero, del giugno 1978, senza indicazione di numero, sostituito in copertina dal disegno di un sigillo di ceralacca bucato, esord\u00ec Tanino Liberatore, introdotto nel gruppo da Andrea Pazienza. Liberatore, disegnatore con solide basi accademiche (come a Pazienza, da questo punto di vista), cre\u00f2 anche una cover beffarda e disturbante, in cui Tamburini si cannibalizza. Nel numero appare per la prima volta Ranxerox, personaggio di Tamburini, un \"coatto-robot\" che due anni dopo, rinato sul mensile \"Frigidaire\", e trasformato dalla mano iperrealista di Liberatore, fu tradotto in varie parti del mondo.\n\"Cannibale\", alla seconda uscita, fu notato dallo scrittore Oreste Del Buono, fondatore ed anima di \"Linus\" e \"Alterlinus\", allora importanti riviste della Milano Libri Editore, sulle quali prima Sc\u00f2zzari poi Pazienza avevano esordito con storie sensazionali.\nDel Buono, colpito dalla potenza e dalla freschezza dei temi, in un suo intervento/presentazione su Linus present\u00f2 autori e rivista come novit\u00e0 assolute nello stanco, arretratissimo panorama del fumetto italiano.\nQuesta vidimazione non cercata e non sollecitata, ma meritata, l'attivismo pressoch\u00e9 eroico di Tamburini e di Sc\u00f2zzari, le strepitose invenzioni di Mattioli, Pazienza e Liberatore, non evitarono a Cannibale un sonoro flop all'uscita in edicola, con rese mortificanti. Tuttavia il progetto non fu abbandonato.\nIl sostegno economico del settimanale satirico-politico \"il Male\" permise a \"Cannibale\" di arrivare alla quarta uscita, nel novembre del 1978: ancora un flip book, segnato questa volta dall'arbitrario numero \"10\", che proponeva anche gli splendidi bianchi e neri a pennino dell'argentino Jos\u00e9 Mu\u00f1oz. L'allestimento grafico di Tamburini - un numero che ruota di 180\u00b0 ogni sedicesimo - fece dannare i tipografi di Lotta Continua, che per\u00f2 riuscirono a non commettere errori.\nI cinque, autori splendidi ma imprenditori sprovveduti, non fecero assolutamente pubblicit\u00e0: non erano ancora entrati nella logica di \"mercato\" e continuarono a gestire \"Cannibale\" da autori. Le rese sommersero i distributori locali, ma il progetto non fu affatto abbandonato.\nI successivi tre numeri - \"\"Cannibale Golf\", \"Cannibale Bootleg\" e \"Cannibale Science Friction\"\", usciti a cadenza irregolare, non presentavano giochini di impaginazione, ma erano zeppi di flippate d'autore. Anche con queste esplosioni di creativit\u00e0 le nozze Cannibale/\"Il Male\" erano ormai giunte al termine: il direttore Vincino, giudicandone eccessive le perdite, chiuse la rivista. Sc\u00f2zzari e Mattioli terminarono la saga con un numero d'addio di soli autori underground statunitensi.\nIl gruppo dei \"cannibali\" riacquist\u00f2 voce pi\u00f9 di un anno dopo, con l'uscita del primo numero di Frigidaire nel novembre del 1980."}
{"id": "254105", "revid": "183694", "url": "https://it.wikipedia.org/wiki?curid=254105", "title": "Pasquale Saraceno", "text": "Biografia.\nNato a Morbegno (Sondrio) da padre siciliano e madre campana. Laureato nel 1929 presso l'Universit\u00e0 commerciale Luigi Bocconi, allievo di Gino Zappa, \u00e8 stato docente all'Universit\u00e0 Cattolica del Sacro Cuore di Milano e in quella di Venezia. Fu uno dei maggiori meridionalisti cattolici.\nConsulente del conterraneo ministro Ezio Vanoni e di altri ministri democristiani, sostenitore della programmazione tramite l'IRI presso cui fu assunto nel 1933, influenz\u00f2 la politica di intervento nel Mezzogiorno.\nNel luglio del 1943 prese parte ai lavori che portarono alla redazione del Codice di Camaldoli, un documento programmatico, stilato da esponenti delle forze cattoliche italiane, che ispir\u00f2 la politica economica della Democrazia Cristiana.\nDopo aver fondato nel 1946 l'Associazione per lo sviluppo dell'industria nel Mezzogiorno (Svimez), fu tra i pi\u00f9 convinti sostenitori della costituzione della Cassa del Mezzogiorno. Saraceno non negava la validit\u00e0 dell'economia di mercato, ma riteneva che questa non fosse capace da sola di correggere gli squilibri socio economici sorti in seguito al passaggio da un'economia semiautarchica a una di mercato. Per questo era necessaria la creazione di aziende pubbliche di produzione che sostituissero o integrassero l'iniziativa privata.\n\u00c8 stato anche rappresentante italiano nella Commissione Economica per l'Europa e Consigliere della Banca europea degli investimenti. Si \u00e8 interessato dei problemi relativi alla produzione industriale come attesta il conferimento del Premio Marzotto 1967 al suo libro \"La produzione industriale\".\nTra i suoi allievi si ricordano Antonio Confalonieri e Sergio Vacc\u00e0.\nFra le sue opere di maggior interesse: \"L'Italia verso la piena occupazione\", \"Lo Stato e l'economia\", \"La questione meridionale nella ricostruzione post-bellica\", e insieme a Lucio Villari, \"Intervista sulla ricostruzione 1943-1953\"."}
{"id": "254108", "revid": "767487", "url": "https://it.wikipedia.org/wiki?curid=254108", "title": "Sgt. Kabukiman N.Y.P.D.", "text": "Sgt. Kabukiman N.Y.P.D. \u00e8 un film del 1991, diretto da Lloyd Kaufman e Michael Herz, prodotto dalla Troma.\nSi tratta di una parodia dei generi poliziesco e d'azione. Alla sua uscita nelle sale cinematografiche statunitensi non ebbe un gran successo, ma successivamente \u00e8 divenuto uno dei film pi\u00f9 venduti in DVD della Troma. Ha generato un sequel, un film TV intitolato \"Sgt. Kabukiman Public Service Announcement\". Il protagonista \u00e8 divenuto uno dei simboli della Troma.\nTrama.\nIl sergente del New York City Police Department Harry Griswold (Rick Gianasi), imbranato e inetto, si reca per caso a una rappresentazione di teatro giapponese kabuki. Dopo una sparatoria, uno degli attori viene ucciso e in punto di morte dona al sergente i poteri di Kabukiman.\nHarry, inizialmente incredulo, finisce con l'accettare i propri poteri e con l'aiuto di Lotus (Susan Byun), nipote dell'attore morto, compie un addestramento speciale fino ad ottenere il pieno controllo di tali poteri.\nLe sue armi sono bacchette, ventagli, ombrellini, spaghetti. Sa anche volare e controllare col pensiero i suoi zoccoli.\nSi trover\u00e0 nei panni del prescelto che dovr\u00e0 cercare di scongiurare l'avverarsi di un'antica profezia cinese."}
{"id": "254110", "revid": "13261", "url": "https://it.wikipedia.org/wiki?curid=254110", "title": "Agenzia per la protezione dell'ambiente e per i servizi tecnici", "text": "LAPAT, acronimo di Agenzia per la protezione dell'ambiente e per i servizi tecnici, era un'agenzia governativa nazionale italiana costituita per svolgere compiti e attivit\u00e0 tecnico scientifiche di protezione dell'ambiente, tutela delle risorse idriche e difesa del suolo.\nAPAT.\nL'APAT era stata istituita con il decreto legislativo n. 300 del 30 luglio 1999 fondendo l'Agenzia nazionale per la protezione dell'ambiente (ANPA) e il Dipartimento per i servizi tecnici nazionali della Presidenza del Consiglio, istituito con la Legge 183/89 (Art.9). Dipendeva dal Ministero dell'Ambiente e della Tutela del Territorio.\nIl 26 ottobre 2006, a seguito della riforma dell'Agenzia introdotta dall'articolo 20 del decreto legge 3 ottobre 2006, per garantirne senza interruzione l'operativit\u00e0, il Presidente del Consiglio dei Ministri, con proprio decreto, nominava l'avv. Giancarlo Viglione Commissario straordinario dell'APAT, con poteri di ordinaria e straordinaria amministrazione.\nISPRA.\nCon la Legge 6 agosto 2008 n. 133 di conversione, con modificazioni, del Decreto legge 25 giugno 2008 n. 112 i tre enti controllati dal ministero dell'Ambiente l\"APAT\", l\"INFS\" (Istituto nazionale per la fauna selvatica) e l\"ICRAM\" (Istituto centrale per la ricerca scientifica e tecnologica applicata al mare) sono accorpati nel nuovo ente denominato ISPRA (Istituto superiore per la protezione e la ricerca ambientale)."}
{"id": "254112", "revid": "122795947", "url": "https://it.wikipedia.org/wiki?curid=254112", "title": "Foresta proibita", "text": ""}
{"id": "254114", "revid": "228587", "url": "https://it.wikipedia.org/wiki?curid=254114", "title": "Baco", "text": ""}
{"id": "254117", "revid": "1805885", "url": "https://it.wikipedia.org/wiki?curid=254117", "title": "Novellae Constitutiones", "text": "Le Novellae constitutiones sono le costituzioni imperiali emanate dall'imperatore bizantino Giustiniano nel periodo che va dal 535, anno successivo alla pubblicazione del \"Codex Iustinianus repetitae praelectionis\", fino alla morte dell'imperatore, avvenuta nel 565.\nIl termine \"Novellae\" significa \"nuove\", e sottolinea appunto che si tratta di costituzioni nuove rispetto a quelle contenute nel \"Codex\". Alcune di esse sono in greco, altre in latino.\nLa struttura.\nNell'aspetto esteriore le \"Novellae\" differiscono molto dalle costituzioni presenti nel Codice giustinianeo.\nDi esse infatti abbiamo il testo pressoch\u00e9 integrale, preceduto da una prefazione in cui si illustrano i motivi che hanno richiesto l'intervento imperiale, e seguito da un epilogo con le consegne per l'entrata in vigore.\nDelle costituzioni facenti parte del Codice, al contrario, abbiamo solo i passi selezionati dai commissari.\nLa pubblicazione.\nLe \"Novellae\" venivano pubblicate ogni sei mesi in raccolte ufficiali; tuttavia Giustiniano giunse al momento della morte senza aver provveduto a riunire le sue nuove costituzioni in un unico \"Codex\".\nQuesta circostanza spinger\u00e0 i privati a farsi carico della raccolta. A questo proposito noi conosciamo almeno tre raccolte private, di cui una greca che circol\u00f2 solo in Oriente e due latine:"}
{"id": "254118", "revid": "1791", "url": "https://it.wikipedia.org/wiki?curid=254118", "title": "Ronald Belford Scott", "text": ""}
{"id": "254124", "revid": "110157", "url": "https://it.wikipedia.org/wiki?curid=254124", "title": "Les Baroches", "text": "Les Baroches \u00e8 un comune francese di 388 abitanti situato nel dipartimento della Meurthe e Mosella nella regione del Grand Est."}
{"id": "254125", "revid": "110157", "url": "https://it.wikipedia.org/wiki?curid=254125", "title": "\u00c9crouves", "text": "\u00c9crouves \u00e8 un comune francese di 4.277 abitanti situato nel dipartimento della Meurthe e Mosella nella regione del Grand Est."}
{"id": "254126", "revid": "287204", "url": "https://it.wikipedia.org/wiki?curid=254126", "title": "\u00c9piez-sur-Chiers", "text": "\u00c9piez-sur-Chiers \u00e8 un comune francese di 192 abitanti situato nel dipartimento della Meurthe e Mosella nella regione del Grand Est. Il territorio comunale \u00e8 attraversato dal fiume Chiers."}
{"id": "254127", "revid": "110157", "url": "https://it.wikipedia.org/wiki?curid=254127", "title": "\u00c9ply", "text": "\u00c9ply \u00e8 un comune francese di 309 abitanti situato nel dipartimento della Meurthe e Mosella nella regione del Grand Est."}
{"id": "254128", "revid": "110157", "url": "https://it.wikipedia.org/wiki?curid=254128", "title": "\u00c9treval", "text": "\u00c9treval \u00e8 un comune francese di 59 abitanti situato nel dipartimento della Meurthe e Mosella nella regione del Grand Est."}
{"id": "254129", "revid": "110157", "url": "https://it.wikipedia.org/wiki?curid=254129", "title": "Fraisnes-en-Saintois", "text": "Fraisnes-en-Saintois \u00e8 un comune francese di 104 abitanti situato nel dipartimento della Meurthe e Mosella nella regione del Grand Est."}
{"id": "254130", "revid": "110157", "url": "https://it.wikipedia.org/wiki?curid=254130", "title": "Mont-l'\u00c9troit", "text": "Mont-l'\u00c9troit \u00e8 un comune francese di 100 abitanti situato nel dipartimento della Meurthe e Mosella nella regione del Grand Est."}
{"id": "254131", "revid": "287204", "url": "https://it.wikipedia.org/wiki?curid=254131", "title": "Tramont-\u00c9my", "text": "Tramont-\u00c9my \u00e8 un comune francese di 34 abitanti situato nel dipartimento della Meurthe e Mosella nella regione del Grand Est."}
{"id": "254132", "revid": "110157", "url": "https://it.wikipedia.org/wiki?curid=254132", "title": "Villey-Saint-\u00c9tienne", "text": "Villey-Saint-\u00c9tienne \u00e8 un comune francese di 1.097 abitanti situato nel dipartimento della Meurthe e Mosella nella regione del Grand Est.\nVi si trova il forte di Vieux-Canton, costruito tra il 1906 e il 1909."}
{"id": "254133", "revid": "125753556", "url": "https://it.wikipedia.org/wiki?curid=254133", "title": "Aston Villa Football Club", "text": "LAston Villa Football Club, noto semplicemente come Aston Villa, \u00e8 una societ\u00e0 calcistica inglese con sede nel quartiere di Aston della citt\u00e0 di Birmingham. Milita in Premier League, la massima serie del campionato inglese di calcio.\nFondato nel 1874, gioca nell'attuale stadio, il Villa Park, dal 1897. Fu tra i membri fondatori della Football League nel 1888 e della Premier League nel 1992. Nel luglio 2018 l'egiziano Nassef Sawiris ha sostituito Tony Xia nel ruolo di presidente, in seguito all'acquisizione di una quota di controllo del 55% da parte di NSWE, una societ\u00e0 posseduta e controllata congiuntamente dal gruppo di Sawiris NNS e dal miliardario americano Wes Edens. Nell'agosto 2019, le azioni rimanenti di Tony Xia sono state acquistate dalla NSWE, che ha assunto quindi il pieno controllo del club.\nL'Aston Villa \u00e8 uno dei pi\u00f9 antichi e vincenti club d'Inghilterra. \u00c8 inoltre una delle cinque squadre inglesi ad essersi aggiudicato la Coppa dei Campioni/Champions League. \u00c8 l\u2019ottavo club inglese per successi calcistici (dopo Manchester United, Liverpool, Arsenal, Chelsea, Manchester City, Tottenham e Everton), avendo ottenuto 23 trofei principali, anche se la maggior parte di questi arrivarono prima della Seconda guerra mondiale. \u00c8 la seconda squadra per numero di stagioni in First Division/Premier League, dietro all'Everton e davanti al Liverpool.\nLa squadra ha una antichissima rivalit\u00e0 con il Birmingham City, altro club della citt\u00e0, e con le altre squadre della contea delle West Midlands (West Bromwich Albion, Wolverhampton, Coventry City e Walsall). Il primo derby di Birmingham, giocato nel 1879, ha visto la vittoria finale dell'Aston Villa per 1-0.\nI colori tradizionali del club sono il bordeaux ed il celeste (in inglese \"claret &amp; blue\"). Diversi sono stati gli stemmi utilizzati, tutti caratterizzati dalla presenza di un leone rampante. Lo storico simbolo circolare della squadra che vinse la Coppa dei Campioni 1981-1982 fu sostituito qualche anno pi\u00f9 tardi da uno scudo a righe bordeaux e celesti con il leone al centro. Nel 2007 lo stemma venne ulteriormente modificato inserendo il leone d'oro rampante su uno sfondo celeste; nella parte inferiore il motto \"Prepared\". Nel 2016 \u00e8 stato tolto il motto \"Prepared\" ed il leone \u00e8 stato aumentato nelle dimensioni.\nStoria.\nL'Aston Villa Football Club fu fondato il 21 novembre 1874 dai membri dell'Aston Villa Wesleyan Church, una parrocchia metodista di Birmingham. I quattro ventenni fondatori furono Jack Hughes, Frederick Matthews, Walter H. Price e William Scattergood. La prima partita fu disputata contro una squadra di rugby, l'Aston Brook St Mary's Rugby: i giocatori si accordarono nel disputare il primo tempo con le regole del rugby, mentre il secondo fu disputato con regole calcistiche. Il Villa divent\u00f2 rapidamente una delle migliori compagini delle Midlands Occidentali e, gi\u00e0 nel 1880, guidata dal capitano George Ramsay, vinse il suo primo trofeo, la Birmingham Senior Cup.\nLa squadra vinse la sua prima FA Cup nel 1887: il capitano di quella rosa, Archie Hunter, divenne uno dei primi calciatori noti nell'Inghilterra dell'epoca. L'anno successivo, nel 1888, il Villa fu tra i dodici club che inaugurarono la Football League; uno dei dirigenti della societ\u00e0 bordeaux-celeste, William McGregor, fu il fondatore della lega. Gi\u00e0 nei primi anni, dunque, l'Aston Villa si distinse come il club inglese pi\u00f9 vincente dell'era vittoriana, con numerose vittorie in campionato e coppa. Nel 1897 raggiunse il \"Double\", ossia la vittoria di coppa e campionato nella stessa stagione. \u00c8 del medesimo anno il trasferimento della squadra nell'attuale impianto sportivo, all'epoca chiamato Aston Lower Grounds. I tifosi, tuttavia, si riferiranno romanticamente sempre a esso come \"Villa Park\", finch\u00e9 questo non diverr\u00e0 il nome ufficiale.\nL'Aston Villa vinse la sesta FA Cup nel 1920; poco dopo, per\u00f2, inizi\u00f2 un lento declino che, nel 1936, nonostante fino a pochi anni prima fosse una delle potenze del calcio europeo, port\u00f2 il club alla retrocessione. Questo risultato arriv\u00f2, soprattutto, a causa della debolezza difensiva della squadra: in una sola stagione, infatti, dovettero concedere ben infatti 110 reti agli avversari, sette delle quali arrivate dall'Arsenal di Ted Drake, in una vergognosa sconfitta casalinga per 1 a 7. Come tutti gli altri club inglesi, l'Aston Villa non pot\u00e9 essere attivo per sette stagioni a causa della Seconda guerra mondiale; il conflitto port\u00f2 molte carriere ad una fine prematura. Per il resto degli anni quaranta la squadra fu ricostruita sotto la guida dell'ex calciatore Alex Massie. Nel 1957, a distanza di trentasette anni dall'ultimo trofeo, per il Villa arriv\u00f2 una inaspettata vittoria in FA Cup, una finale vinta sui \"Busby Babes\" del di Matt Busby. Il club retrocesse nuovamente due stagioni dopo, nel 1958\u20131959, a causa di un certo autocompiacimento dei calciatori. Il Villa, comunque, vinse subito il campionato di Seconda Divisione raggiungendo dunque un'immediata promozione. La stagione successiva si aggiudic\u00f2 la prima Coppa di Lega, organizzata per la prima volta proprio in quel 1961.\nI tardi anni sessanta furono un periodo di agitazione tra i tifosi, desiderosi di cambi nella dirigenza della squadra. Tutto inizi\u00f2 a causa della terza retrocessione del club, sotto la guida del manager Dick Taylor, nel 1967. Quando, nel campionato successivo, l'Aston Villa termin\u00f2 solo alla sedicesima posizione di Seconda Divisione, i tifosi chiesero alla dirigenza di rassegnare le dimissioni. Con un bilancio finanziario sempre pi\u00f9 in rosso, il club navig\u00f2 nella parte bassa della classifica per diverso tempo. La societ\u00e0 decise perci\u00f2 di licenziare il sostituto di Taylor, Tommy Cummings, e poco tempo dopo l'intera dirigenza, a causa della pressione dei tifosi, diede le proprie dimissioni. Dopo molte speculazioni il controllo fu assunto dal finanziere londinese Pat Matthews, che scelse Doug Ellis come presidente. Ciononostante la nuova propriet\u00e0 non riusc\u00ec ad evitare la retrocessione in Terza Divisione al termine del campionato 1969\u20131970. Nel 1971\u20131972 vi fu il ritorno in Seconda Divisione, coronato dal record di punti (70) per il torneo. Nel 1973 fu nominato nuovo allenatore Ron Saunders e nel 1977 il club torn\u00f2 nella massima divisione e nelle coppe europee.\nSotto la guida di Saunders il Villa torn\u00f2 ad essere una squadra di successo, vincendo il campionato inglese nella stagione 1980\u20131981. Tra la sorpresa generale Saunders diede, tuttavia, le dimissioni a met\u00e0 della stagione successiva, con il club ai quarti di finale della Coppa dei Campioni. Fu sostituito dal suo assistente Tony Barton, il quale fu in grado di guidare i \"Villans\" alla vittoria nella finale di Rotterdam contro il Bayern Monaco. Da quel giorno l'Aston Villa \u00e8 una delle cinque squadre inglesi ad essersi aggiudicata la massima competizione europea, insieme a , Nottingham Forest, Manchester United, e Chelsea. \u00c8 questo il punto pi\u00f9 alto raggiunto dal Villa negli anni ottanta, terminati per\u00f2 amaramente, con la retrocessione del 1987. La stagione successiva, per\u00f2, la squadra torn\u00f2 in Prima Divisione, facendo seguire alla promozione un secondo posto in campionato nel 1988\u20131989.\nNel 1992 l'Aston Villa fu tra i membri fondatori della Premier League e nella stagione inaugurale del torneo chiuse al secondo posto. Nel resto degli anni novanta il club cambi\u00f2 tre diversi manager, ma senza esito: i piazzamenti in campionato non furono soddisfacenti, nonostante due vittorie nella Coppa di Lega. Nel 2000, per la prima volta dal 1957, la squadra raggiunse la finale di FA Cup, perdendola per 1-0 contro il nell'ultima finale disputata al vecchio Wembley Stadium, poi chiuso e demolito. Ancora una volta alla guida della squadra si alternarono vari manager, ma i risultati restarono mediocri, finch\u00e9 nel 2006 arriv\u00f2 Martin O'Neill a sostituire David O'Leary. Nel frattempo, dopo ventitr\u00e9 anni come presidente, Ellis decise di vendere il club a Randy Lerner, gi\u00e0 proprietario della franchigia NFL dei Cleveland Browns. L'arrivo di un nuovo manager e un nuovo proprietario ha portato una ventata d'ottimismo nella tifoseria e una serie di cambiamenti, come quelli dello stemma e delle divise.\nNella stagione 2015-2016 l'Aston Villa si piazz\u00f2 all'ultimo posto in Premier League, con soli 17 punti in classifica (quarto peggior risultato di sempre nella storia del torneo), retrocedendo cos\u00ec in Championship (seconda divisione inglese) dopo 28 anni di permanenza in massima serie. Chiusa la stagione 2016-2017 con un anonimo dodicesimo posto, nel 2017-2018 ottiene il quarto posto ed \u00e8 sconfitto nella finale play-off contro il . La promozione in Premier League arriva nella stagione 2018-2019: con un'incredibile rimonta iniziata a marzo, l'Aston Villa vince 10 partite consecutive e conclude al quinto posto la stagione regolare. I \"Villans\" vincono i play-off eliminando prima il e poi, nella finale di Wembley, il .\nNella stagione 2019-2020, la prima in Premier League dopo tre anni, l'Aston Villa evita la retrocessione solo all'ultima giornata.\nNella stagione seguente giunge invece undicesima, a 7 punti dalle competizioni europee.\nColori e simboli.\nColori.\nI colori del club sono il bordeaux (\"claret\") e il celeste (\"sky blue\"). Precisamente le maglie sono bordeaux con le maniche celesti, i pantaloncini bianchi, i calzettoni celesti. Originariamente i colori prevedevano anche una tonalit\u00e0 di bianco, grigio o blu. Per alcuni anni, dal 1877 al 1879, la squadra indoss\u00f2 divise dei colori pi\u00f9 disparati: tutte bianche, blu e nere, rosse e blu o completamente verdi. Dal 1880 furono adottate delle casacche nere con un leone rosso ricamato sul petto, in base a un'idea di William McGregor. Queste divise rimasero inalterate per sei anni, finch\u00e9 una voce ufficiale del club disse che i colori sociali sarebbero stati \"cioccolata\" e blu cielo.\nNon vi sono notizie certe sul motivo dell'adozione di celeste e bordeaux. Secondo la voce pi\u00f9 accreditata la scelta dell'abbinamento sarebbe da ricondurre all'influenza di alcuni uomini scozzesi come George Ramsay e William McGregor, che avrebbero proposto la combinazione tra il marrone degli Heart of Midlothian (poi divenuto granata) e il blu dei Rangers, con il leone rampante nello stemma, tipicamente scozzese.\nSimboli ufficiali.\nStemma.\nDal 2016 lo stemma ufficiale introdotto nel 2007 viene parzialmente modificato togliendo il testo PREPARED e ingrandendo il leone. Il nuovo distintivo era stato modificato nel 2007 prevedendo un leone in primo piano, su uno sfondo celeste chiaro. Era stata aggiunta anche una stella, per ricordare la vittoria in Coppa dei Campioni del 1982. La parola \"Prepared\" era rimasta, ma il nome Aston Villa \u00e8 stato accorciato in AVFC. Lerner ha chiesto ai tifosi di dare suggerimenti per il nuovo logo. Le divise con il nuovo stemma furono presentate il 17 luglio 2007 a Birmingham. Il 2 giugno 2008 \u00e8 stato ufficializzato il nuovo sponsor per la stagione, l\"'Acorns Children's Hospice\", un'associazione di beneficenza. Si \u00e8 trattato del primo accordo di questo tipo nella Premier League.\nStrutture.\nStadio.\nL'attuale stadio dell'Aston Villa \u00e8 il Villa Park, che secondo la classificazione degli stadi UEFA ha un punteggio di quattro stelle. Prima dell'attuale impianto la squadra gioc\u00f2 all'Aston Park, dal 1874 al 1876, e al Perry Barr, dal 1876 al 1897. il Villa Park \u00e8 lo stadio pi\u00f9 grande delle Midlands occidentali e si trova all'ottavo posto tra quelli inglesi. Ha ospitato per sedici volte la Nazionale inglese, la prima volta nel 1899 e la pi\u00f9 recente nel 2005. \u00c8 stato il primo stadio inglese ad ospitare partite in tre secoli diversi. \u00c8 anche lo stadio pi\u00f9 utilizzato nelle semifinali di FA Cup, avendone ospitate ben cinquantacinque. La societ\u00e0 ha intenzione di ampliare la North Stand, per portare la capienza dell'impianto a spettatori. Inoltre \u00e8 l'unico stadio al mondo ad aver ospitato incontri tra nazionali in tre secoli diversi.\nCampo di allenamento.\nL'attuale campo di allenamento del club si trova a Bodymoor Heath, nel nord Warwickshire, e fu acquistato da Doug Ellis nei primi anni settanta da un agricoltore locale. Nei primi anni novanta il sito cominci\u00f2 a mostrare segnali d'invecchiamento, pertanto nel 2005 Ellis stanzi\u00f2 un budget di 13 milioni di sterline per ristrutturarlo. I lavori furono, tuttavia, sospesi a causa di alcuni problemi finanziari e furono lasciati a met\u00e0, fino a quando Randy Lerner acquist\u00f2 la societ\u00e0 e fiss\u00f2 tra le sue priorit\u00e0 quella di far diventare Bodymoor Heath una delle migliori strutture del mondo. Il nuovo campo d'allenamento fu ufficialmente inaugurato il 6 maggio 2007 dall'allenatore Martin O'Neill, dal capitano Gareth Barry e dal capitano della squadra vincitrice della Coppa dei Campioni nel 1981 Dennis Mortimer. L'Aston Villa cominci\u00f2 ad allenarsi l\u00ec dalla stagione 2007\u20132008.\nSociet\u00e0.\nPropriet\u00e0.\nLe prime quote del club furono distribuite verso la fine del XIX secolo.\nIl 14 agosto 2006 fu confermato che Randy Lerner, allora proprietario dei Cleveland Browns della National Football League, aveva raggiunto un accordo di 62,6 milioni di sterline con l'Aston Villa per un cambio di gestione del club. Una dichiarazione pubblicata il 25 agosto al London Stock Exchange (LSE) annunci\u00f2 che Lerner aveva ottenuto 59,69% delle azioni Villa, divenendo socio di maggioranza; si nomin\u00f2 inoltre presidente del club. Lerner ha preso il pieno controllo il 18 settembre, possedendo l'89,69% delle azioni. Il 19 settembre 2006 Ellis e il suo consiglio di amministrazione si dimisero e furono sostituiti da uno nuovo \"board\" guidato da Lerner. Quest'ultimo nomin\u00f2 Charles Krulak direttore non esecutivo e ad Ellis fu assegnata la carica onoraria di presidente emerito.\nNel maggio 2014 Lerner mise in vendita il club con una valutazione di 200 milioni di sterline.\nIl 18 maggio 2016 Randy Lerner ha concordato la vendita dell'Aston Villa a Recon Group, di propriet\u00e0 dell'uomo d'affari cinese Xia Jiantong. La cessione \u00e8 stata perfezionata il 14 giugno 2016 per una somma di 76 milioni di sterline, dopo essere stato approvata dalla Football League, con il club entrato a far parte della Sport, Leisure and Tourism division di Recon Group.Recon Group \u00e8 stato selezionato come gruppo in grado di acquistare l'Aston Villa a seguito di un processo di selezione da parte del club.\nSponsor.\nL'Aston Villa ha inserito il primo sponsor sulla maglia nel 1982, pubblicizzando la Davensports. Il primo sponsor tecnico, invece, \u00e8 stato la Umbro, nel 1975.\nL'Aston Villa ha rinunciato, nelle stagioni 2008-2009 e 2009-2010 a sponsorizzazioni esterne, ha invece promosso una campagna di sensibilizzazione in favore dell'Acorns Children's.\nDal 2015 gli sponsor commerciali dell'Aston Villa sono stati Quickbooks. Precedenti sponsor commerciali sono stati Davenports (1982\u201383), Mita (1983\u201393), M\u00fcller (1993\u201395), AST Computer (1995\u201398), LDV (1998\u20132000), NTL (2000\u201302), Rover (2002\u201304), DWS Investments(2004\u201306), 32Red.com (2006\u201308), FxPro (2010\u201311), Genting Casinos (2011\u201313), Dafabet (2013\u20132015), e Intuit QuickBooks (2015\u2013). Per la stagione 2019-20, invece, sulle maglie della squadra apparir\u00e0 il bookmaker asiatico W88.\nDal 2019 il kit \u00e8 prodotto dal brand italiano Kappa. Precedenti produttori sono stati Umbro (1972\u201381, 1990\u201393), le Coq Sportif (1981\u201383), Henson (1983\u201387), Hummel (1987\u201390, 2004\u201307), Asics (1993\u201395), Reebok (1995\u20132000), Diadora (2000\u201304), Nike (2007\u201312), Macron (2012-16) e Under Armour (2016-18), Luke Sport (2018-19).\nAllenatori e presidenti.\nAllenatori.\nL'Aston Villa F.C. ha avuto in tutto 25 allenatori. Il primo fu lo scozzese George Ramsay, che guid\u00f2 la formazione \"claret &amp; blue\" per ben 42 anni, dal 1884 al 1926. Degli allenatori dell'Aston Villa la maggior parte sono britannici. Nella lista, infatti, figurano 21 britannici su 23 tecnici. Gli unici a non provenire dal Regno Unito sono lo slovacco Jozef Venglo\u0161, l'irlandese David O'Leary e il francese G\u00e9rard Houllier. Tra le nazionalit\u00e0 dei tecnici prevale quella inglese (14 rappresentanti), seguita dalla scozzese (5) e da quella gallese, slovacca, irlandese e nordirlandese, tutte a quota 1. Nella sua storia l'Aston Villa ha avuto sempre allenatori europei. Il tecnico in carica pi\u00f9 a lungo fu George Ramsay che, come detto, \u00e8 rimasto sulla panchina per 42 anni. Il secondo tecnico pi\u00f9 longevo fu l'inglese W. J. Smith, che diresse il club per otto anni, dal 1926 al 1934. Rest\u00f2 per otto anni sulla panchina dei \"Villans\" anche Ron Saunders, dal 1974 al 1982.\nLe statistiche sono aggiornate al 23 agosto 2013 e includono tutti i match ufficiali.\nGiocatori.\nLa \"Villa's Fab 50 top player\" \u00e8 una lista, pubblicata dal sito ufficiale del club, dei 50 calciatori pi\u00f9 importanti della storia della squadra nel dopoguerra. \u00c8 stato inserito un profilo al giorno, partendo dalla 50\u00aa posizione, ad iniziare dal 6 giugno 2011. La lista dei calciatori \u00e8 composta da:\nCapitani.\n Il seguente \u00e8 l'elenco dei 36 capitani dell'Aston Villa dalla fondazione a oggi, con il periodo in cui hanno portato la fascia:\nL'Aston Villa e le nazionali di calcio.\nSono 16 i calciatori dell'Aston Villa ad aver partecipato ad un Campionato mondiale di calcio. Nel 1958 Peter McParland, nel 1982 Allan Evans, nel 1986 Steve Hodge, nel 1990 David Platt, nel 1990 e 1994 Paul McGrath, nel 1990 Tony Cascarino, nel 1994 Andy Townsend, nel 1994 Ray Houghton, nel 1994 e 2002 Steve Staunton, nel 1998 Savo Milo\u0161evi\u0107, nel 1998 Gareth Southgate, nel 2002 Alpay \u00d6zalan e Darius Vassell, nel 2002 e 2006 Olof Mellberg, nel 2006 Ulises de la Cruz e 2006 Milan Baro\u0161, nel 2010 Stephen Warnock, James Milner, Emile Heskey e Brad Guzan.\nStatistiche e record.\nStatistiche di squadra.\nAd oggi l'Aston Villa ha trascorso 107 stagioni nella massima divisione inglese, secondo soltanto all'Everton, a quota 118. Proprio per questo la partita tra \"Villans\" e \"Toffees\" \u00e8 stata la pi\u00f9 disputata nel calcio inglese in prima divisione. Nella classifica generale di tutti i tempi della Premier League l'Aston Villa si piazza al quarto posto.\nIl club detiene anche il record del maggior numero di gol realizzati in una singola stagione: 128, nel campionato 1930\u20131931. La leggenda del club Archie Hunter \u00e8 stato il primo calciatore a segnare ad ogni turno della vittoriosa cavalcata in FA Cup del 1887. \u00c8 anche la squadra rimasta imbattuta pi\u00f9 a lungo nelle partite casalinghe di FA Cup, non avendo subito una sconfitta per tredici anni (dal 1888 al 1901).\nUn altro record detenuto dal club \u00e8 quello del maggior numero di partite consecutive senza pareggio in campionato, 51, stabilito tra il gennaio 1891 ed il dicembre 1892.\nQuando l'Aston Villa si \u00e8 aggiudicato la Coppa dei Campioni \u00e8 diventato anche il primo club a superare, in finale, il Bayern Monaco. La partita \u00e8 terminata con il punteggio di 1-0 per gli inglesi, con rete di Peter Withe.\nStatistiche individuali.\n\"Aggiornato il 2 giugno 2009.\"\nTifoseria.\nStoria.\nCome molti altri club inglesi, l'Aston Villa ha diversi gruppi di tifosi organizzati (le cosiddette \"firm\"): il \"Villa Youth\", gli \"Steamers\", i \"Villa Hardcore\" e i \"C-Crew\", con questi ultimi molto attivi negli anni settanta e ottanta. Il pi\u00f9 famoso tra i gruppi \u00e8 il \"Villa Youth\" (\"Giovent\u00f9 del Villa\"), i membri dei quali sono ritenuti tra i pi\u00f9 tranquilli d'Inghilterra, essendo stati molto raramente al centro di fatti di cronaca. Malgrado ci\u00f2, si ricorda un episodio avvenuto nel 2004, in occasione del quale alcuni gruppi di sostenitori del club rimasero coinvolti in scontri con quelli del Queens Park Rangers e uno steward perse la vita. Come si \u00e8 potuto notare recentemente in tutto il movimento calcistico inglese, il fenomeno hooligans sembra, per\u00f2, essere stato arginato anche fra i tifosi dell'Aston Villa.\n un buon numero di sostenitori si organizza in club. Il principale \u00e8 l\"'Official Aston Villa Supporters Club\", che pu\u00f2 vantare molte sezioni regionali e internazionali. Durante l'era di Doug Ellis il numero dei gruppi indipendenti era superiore a quello odierno, mentre in seguito alla sua cessione della societ\u00e0, nel 2006, molti di essi si sono sciolti. Le associazioni di tifosi curano anche alcune fanzine (riviste di e per tifosi) come \"Heroes and Villains\" e \"The Holy Trinity\". Un vasto network di club di supporters ufficiali \u00e8 stato creato a partire dal 2006. I supporters dell'Aston Villa (The Villans) sono presenti in tutto il mondo con un nutrito numero di club. Uno dei club esteri ufficiali, i Latin Lions (Club Italiano) ospita l'evento annuale dei supporters con la presenza delle leggende del club.\nDal punto di vista etnico l'ex direttore generale del club Richard FitzGerald ha dichiarato che il 97% dei sostenitori \u00e8 di etnia caucasica, nonostante lo stadio sorga in un'area dove la presenza di bianchi \u00e8 solo del 40%. La nuova propriet\u00e0 vuole supportare le minoranze e agevolarle, per farle partecipare al tifo in maniera pi\u00f9 consistente: a tal proposito sono state create alcune istituzioni, come l\"'Aston Pride\", per sostenere i tifosi. \u00c8 stato sviluppato anche un programma, chiamato \"A Villa in the community\", volto a incoraggiare i giovani a diventare sostenitori della squadra. I nuovi proprietari hanno anche raccolto i pareri dei tifosi per cercare di coinvolgerli il pi\u00f9 possibile nella gestione della societ\u00e0: nelle riunioni a cadenza trimestrale tra il club e i sostenitori, questi ultimi vengono invitati a porre delle domande alla dirigenza della squadra.\nRivalit\u00e0.\nL'avversario storico dell'Aston Villa \u00e8 il Birmingham City, squadra della stessa citt\u00e0. Dalla rivalit\u00e0 nasce un derby noto come il \"Second City Derby\", essendo Birmingham la seconda citt\u00e0 pi\u00f9 popolosa del Regno Unito. Esistono inoltre delle storiche rivalit\u00e0 con alcune squadre della zona come il Coventry City, il West Bromwich Albion e il Wolverhampton Wanderers. Queste tre squadre, insieme al Walsall e alle due del derby prima citato, sono identificate come i \"Big Six\", ossia le sei squadre pi\u00f9 importanti delle Midlands occidentali. Di queste, per\u00f2, solo l'Aston Villa e il West Bromwich Albion e il Wolverhampton Wanderers militano nella Premier League, mentre le altre giocano nelle serie inferiori. Proprio dopo la retrocessione del West Bromwich al termine della stagione 2005\u20132006, l'Aston Villa si trov\u00f2 ad essere l'unica squadra delle Midlands occidentali a giocare la Premier League. Cos\u00ec nella stagione 2006\u20132007 l'avversario geograficamente pi\u00f9 vicino fu lo Sheffield United. Nella stagione 2007\u20132008 il Birmingham City torn\u00f2 in Premier e perse nel corso dell'anno sia il derby del girone d'andata che quello del ritorno. Al termine del campionato retrocesse nuovamente. Per questa ragione nella stagione 2008\u20132009 non si disputa il \"Second City Derby\". Nell'anno successivo, il Birmingham City \u00e8 tornato nella massima divisione inglese, assieme al Wolverhampton Wanderers.\nOrganico.\nRosa 2021-2022.\n "}
{"id": "254134", "revid": "547034", "url": "https://it.wikipedia.org/wiki?curid=254134", "title": "Futuro", "text": "In una concezione lineare del tempo, il futuro \u00e8 la parte di tempo che ancora non ha avuto luogo; nella concezione relativistica il settore dello spaziotempo nel quale si trovano tutti gli eventi che ancora non sono accaduti dato uno specifico sistema di riferimento. In questo senso il futuro \u00e8 l'opposto del passato (la parte di tempo, momenti ed eventi, che gi\u00e0 sono accaduti) e il presente (la parte di eventi che stanno accadendo proprio ora).\nIl significato del futuro per l'umanit\u00e0.\nIl futuro ha sempre avuto un posto molto speciale nella filosofia e, in generale, nella mente umana. Questo \u00e8 ampiamente vero perch\u00e9 gli esseri umani hanno bisogno di una predizione degli eventi che accadranno. \u00c8 forse possibile sostenere che l'evoluzione del cervello umano \u00e8 in grande parte uno sviluppo di abilit\u00e0 cognitive necessarie a predire il futuro, per esempio l'immaginazione astratta, la logica e l'induzione. L'immaginazione ci permette di \"vedere\" un modello plausibile di una certa situazione senza osservarlo davvero. Le ragioni logiche permettono di prevedere conseguenze inevitabili di azioni e situazioni e per questo la logica d\u00e0 utili informazioni sugli eventi del futuro. L'induzione, invece, permette di associare una causa alle sue conseguenze, una nozione fondamentale per ogni predizione del tempo futuro.\nNonostante questi strumenti cognitivi per la comprensione del futuro, il naturale evolversi stocastico di molti processi naturali e sociali hanno reso la previsione del futuro lo scopo, molto ricercato, di molte persone e culture attraverso gli anni. Le figure a cui veniva chiesto di vedere nel futuro, come i profeti e i divinatori, hanno beneficiato di grandi considerazioni e importanza sociale in molte comunit\u00e0 del passato, ma anche del presente. Intere pseudoscienze, come l'astrologia e la chiromanzia hanno avuto origine cercando di aiutare la previsione del futuro. Molto della scienza fisica pu\u00f2 essere letto come un tentativo di fare predizioni quantitative ed oggettive sugli eventi.\nIl futuro forma anche un argomento preminente per la religione. Spesso le religioni rendono infatti profezie sulla vita dopo la morte e anche sulla fine del mondo.\nAltri filosofi presentisti includono i buddisti. Uno dei principali studiosi dell'era moderna sulla filosofia buddista \u00e8 Stcherbatsky, che ha scritto molto sul presentismo buddista:Tutto il passato \u00e8 irreale, tutto il futuro \u00e8 irreale, tutto ci\u00f2 che \u00e8 immaginato, assente, mentale... \u00e8 irreale... In definitiva reale \u00e8 solo il momento presente dell'efficienza fisica [cio\u00e8, la causalit\u00e0]\nIl tempo in fisica.\nIn fisica, il tempo \u00e8 la quarta dimensione. I fisici sostengono che lo spaziotempo pu\u00f2 essere inteso come una sorta di tessuto elastico che si piega a causa di forze come la gravit\u00e0. Nella fisica classica il futuro \u00e8 solo la met\u00e0 della linea temporale, che \u00e8 la stessa per tutti gli osservatori. Nella relativit\u00e0 speciale il flusso del tempo \u00e8 relativo al sistema di riferimento dell'osservatore . Pi\u00f9 velocemente un osservatore si allontana da un oggetto di riferimento, pi\u00f9 lentamente quell'oggetto sembra muoversi nel tempo. Quindi, il futuro non \u00e8 pi\u00f9 una nozione oggettiva. Una nozione pi\u00f9 moderna \u00e8 il futuro assoluto , o il futuro cono di luce. Sebbene una persona possa spostarsi avanti o indietro nelle tre dimensioni spaziali, molti fisici sostengono che si \u00e8 in grado di andare solo avanti nel tempo.\nIn grammatica.\nLingue occidentali: esempi.\nFuturo semplice:\nFuturo anteriore:\nLingue orientali: esempi.\nCinese\n\u660e\u5929 \u6211 \u5c31\u4f1a \u53bb \u53f0\u5317 \u4e86\uff61\n\"Domani sar\u00f2 andato a Taipei\" (azione prossima certa)\n\u6211*\u8981*\u53bb\u6cd5\u56fd\n\"Andr\u00f2 in Italia\" (azione prossima certa)\n\u4ee5\u540e\u6211\u8981\u53bb\u4e2d\u56fd\n\"Uno di questi giorni andr\u00f2 in Cina \u00a0\"(nel futuro, senza precisare quando)\n\u4ee5\u540e\u6211\u8981\u5f00\u4e00\u4e2a\u516c\u53f8\n\"In futuro, vorr\u00f2 lanciare la mia Societ\u00e0\" (volont\u00e0 futura senza precisare quando)\nGiapponese\n\u591a\u5206\u6765\u306a\u3044\u3060\u308d\u3046\u3002\n\"Forse non verr\u00e0\"\n\u660e\u65e5\u306f\u6674\u308c\u308b\u3060\u308d\u3046\u3002\n\"Forse sar\u00e0 soleggiato domani\"\nCoreano\n\ub098\ub294 \uba39\uaca0\ub2e4\n\"Io manger\u00f2\"\n\ub098\ub294 \ubc30\uc6b0\uaca0\ub2e4\n\"Io imparer\u00f2\"\nCirillico: esempi.\nRusso:\n\u0437\u0430\u0432\u0442\u0440\u0430 \u044f \u0431\u0443\u0434\u0443 \u0432 \u043b\u043e\u043d\u0434\u043e\u043d\u0435\n\"Domani sar\u00f2 a Londra\"\nUcraino:\n\u042f \u0431\u0443\u0434\u0443 \u0432 \u041b\u043e\u043d\u0434\u043e\u043d\u0456 \u0437\u0430\u0432\u0442\u0440\u0430\n\"Domani sar\u00f2 a Londra\"\nCultura.\nArte.\nIl Futurismo \u00e8 stato un movimento letterario, culturale, artistico e musicale italiano dell'inizio del XX secolo, nonch\u00e9 una delle prime avanguardie europee. Ebbe influenza su movimenti affini che si svilupparono in altri paesi d'Europa, in Russia, Francia, negli Stati Uniti d'America e in Asia. I futuristi esplorarono ogni forma di espressione: la pittura, la scultura, la letteratura (poesia) al teatro, la musica, l'architettura, la danza, la fotografia, il cinema e persino la gastronomia. La denominazione del movimento si deve al poeta italiano Filippo Tommaso Marinetti.\nNarrativa.\nSi pu\u00f2 considerare la fantascienza come un ampio genere di narrativa che spesso implica speculazioni basate su scienza o tecnologia attuali o future. La fantascienza si trova in libri, arte, televisione, film, giochi, teatro e altri media. I generi e filoni della fantascienza sono generi e filoni narrativi di opere artistiche (nella letteratura, nel cinema, etc), basate su temi della scienza o della filosofia della scienza, generalmente ambientati nel futuro."}
{"id": "254152", "revid": "110157", "url": "https://it.wikipedia.org/wiki?curid=254152", "title": "\u00c9loie", "text": "\u00c9loie \u00e8 un comune francese di 1.014 abitanti situato nel dipartimento del Territorio di Belfort nella regione della Borgogna-Franca Contea."}
{"id": "254155", "revid": "106456", "url": "https://it.wikipedia.org/wiki?curid=254155", "title": "\u00c9tueffont", "text": "\u00c9tueffont \u00e8 un comune francese di 1.534 abitanti situato nel dipartimento del Territorio di Belfort nella regione della Borgogna-Franca Contea.\nIl territorio comunale \u00e8 bagnato dalle acque del fiume Madeleine."}
{"id": "254159", "revid": "110157", "url": "https://it.wikipedia.org/wiki?curid=254159", "title": "\u00c9vette-Salbert", "text": "\u00c9vette-Salbert \u00e8 un comune francese di 2.145 abitanti situato nel dipartimento del Territorio di Belfort nella regione della Borgogna-Franca Contea."}
{"id": "254161", "revid": "110157", "url": "https://it.wikipedia.org/wiki?curid=254161", "title": "F\u00eache-l'\u00c9glise", "text": "F\u00eache-l'\u00c9glise \u00e8 un comune francese di 803 abitanti situato nel dipartimento del Territorio di Belfort nella regione della Borgogna-Franca Contea."}
{"id": "254165", "revid": "287204", "url": "https://it.wikipedia.org/wiki?curid=254165", "title": "Meroux", "text": "Meroux \u00e8 un comune francese di 836 abitanti situato nel dipartimento del Territorio di Belfort nella regione della Borgogna-Franca Contea.\nUnito al comune di Moval nella municipalit\u00e0 di Meroux-Moval dal 15 luglio 1972 al 1\u00ba gennaio 1997.\nPosizione.\nIl paese \u00e8 situato a 6\u00a0km a sud-est di Belfort, a un'altezza media di 360 metri. il suo territorio, d'una superficie di 885 ettari, \u00e8 attraversato dalla linea ferroviaria che collega Belfort a Delle.\nInfrastrutture e trasporti.\nNel comune \u00e8 presente la stazione Stazione di Belfort-Montb\u00e9liard TGV della linea TGV."}
{"id": "254166", "revid": "287204", "url": "https://it.wikipedia.org/wiki?curid=254166", "title": "Saint-Dizier-l'\u00c9v\u00eaque", "text": "Saint-Dizier-l'\u00c9v\u00eaque \u00e8 un comune francese di 410 abitanti situato nel dipartimento del Territorio di Belfort nella regione della Borgogna-Franca Contea."}
{"id": "254167", "revid": "2016936", "url": "https://it.wikipedia.org/wiki?curid=254167", "title": "Giovanni Marcora", "text": "Divenne famoso anche per essere stato l'ispiratore della legge 15 dicembre 1972 n. 772, che disciplin\u00f2 l'obiezione di coscienza alla leva obbligatoria in Italia ed introdusse il servizio civile nel paese.\nBiografia.\nPartecip\u00f2 alla resistenza italiana, militando nella \"Brigata Val Toce\" una formazione inquadrata tra le Brigate Fiamme Verdi di orientamento cattolico che nel 1945 conter\u00e0 circa 20.000 partigiani, molto attiva nella liberazione della val d'Ossola e comandata anche da Alfredo Di Dio e di cui lui diventer\u00e0 vicecomandante nel Raggruppamento divisione Fratelli Di Dio.\nDopo la fine della guerra, si dedic\u00f2 all'imprenditoria e nel contempo alla carriera politica, militando nella Democrazia Cristiana. Nel secondo dopoguerra fu insignito del \"distintivo d'onore per i patrioti \"Volontari della Libert\u00e0\".\nNel 1953 promosse la fondazione della rivista \"La Base\"\" e dell'omonima corrente della DC, di cui fu segretario amministrativo per trent'anni. Entrato nel consiglio nazionale dello Scudo Crociato nel 1962 ed eletto senatore nel 1968 (e sempre confermato fino alla morte), entr\u00f2 nella direzione nel partito nel 1969 diventandone vicesegretario nazionale nel 1973.\nFu promotore e relatore della legge 15 dicembre 1972, n. 772, che per la prima volta riconobbe e disciplin\u00f2 l'obiezione di coscienza al servizio militare di leva in Italia, consentendo anche di svolgere un servizio civile alternativo, obbligatorio, sostitutivo di quello armato. Fu poi Ministro dell'agricoltura e delle foreste dal 1974 al 1980, fu poi a capo del dicastero dell'Industria e presidente della delegazione democristiana dal 1981 al 1982, cercando di fronteggiare la crisi produttiva ed occupazionale.\nProprio con l'intento di fronteggiare la crisi economica ed occupazionale, da Ministro dell'Industria promosse l'approvazione di una innovativa Legge finalizzata a garantire il sostegno dello Stato ai lavoratori di aziende in crisi che, costituendo tra loro una societ\u00e0 cooperativa, si proponevano l'acquisto dell'azienda stessa, o di un ramo di essa, per garantirne il rilancio. \nLa Legge nata dalla sua iniziativa - Legge n. 49 del 27 febbraio 1985 - venne approvata dal Parlamento dopo la sua morte ed \u00e8 universalmente conosciuta come \"Legge Marcora\"."}
{"id": "254169", "revid": "12290", "url": "https://it.wikipedia.org/wiki?curid=254169", "title": "Ronin (Marvel Comics)", "text": ""}
{"id": "254170", "revid": "287204", "url": "https://it.wikipedia.org/wiki?curid=254170", "title": "Moval", "text": "Moval \u00e8 un comune francese di 330 abitanti situato nel dipartimento del Territorio di Belfort nella regione della Borgogna-Franca Contea.\nUnito al comune di Meroux nella municipalit\u00e0 di Meroux-Moval dal 15 luglio 1972 al 1\u00ba gennaio 1997."}
{"id": "254171", "revid": "122865679", "url": "https://it.wikipedia.org/wiki?curid=254171", "title": "Francesco Compagna", "text": "Biografia.\nFu giornalista e professore universitario di geografia politica ed economica. Convinto meridionalista, fond\u00f2 nel 1954 \"Nord e Sud\"; ebbe inoltre modo di collaborare con \"Il Mondo\" diretto da Mario Pannunzio.\nMilitante dapprima nella componente a sinistra del Partito Liberale Italiano, poi successivamente nel Partito Radicale, divent\u00f2 successivamente deputato al Parlamento, eletto nelle liste del Partito Repubblicano Italiano nella circoscrizione elettorale del collegio Napoli-Caserta dal 1968.\nFu sottosegretario di Stato alla Presidenza del Consiglio dei ministri nel IV Governo Moro (1974-1976) e nel primo governo Spadolini (1981-82).\nRicopr\u00ec il ruolo di Ministro dei lavori pubblici durante il Governo Andreotti V e poi nel Governo Cossiga II.\nMor\u00ec a Capri nel 1982 a causa di un infarto. Venne sostituito in Parlamento dal medico Alfredo Arpaia nel corso della VIII legislatura. \nEra padre di Guido Compagna, Luigi Compagna, Annamaria Compagna e Piero Compagna."}
{"id": "254172", "revid": "1324679", "url": "https://it.wikipedia.org/wiki?curid=254172", "title": "Enrico Bellone", "text": "Biografia e carriera.\nEnrico Bellone si \u00e8 laureato in Fisica nel giugno del 1962 presso l'Universit\u00e0 di Genova con Antonio Borsellino, del cui gruppo di ricerca in biofisica del CNR fu borsista fino al 1966, dopodich\u00e9 i suoi interessi si rivolsero alla storia e filosofia della scienza. \nDopo un periodo di ricerca alla Domus Galilaeana di Pisa (1967-70) e vari incarichi di insegnamento di storia della fisica all'Universit\u00e0 di Genova, divenuto ordinario di Storia della scienza nel 1980, ha insegnato presso l'Universit\u00e0 di Lecce e, nuovamente, l'Universit\u00e0 di Genova, quindi alla cosiddetta \"Cattedra Galileiana\" di Storia della Scienza dell'Universit\u00e0 di Padova, appositamente creata per lui nel 1994 dall'allora preside della Facolt\u00e0 di Scienze, Cesare Pecile. A Padova, ha diretto dal 1998 il \"Centro Interdipartimentale di Ricerca in Storia e Filosofia delle Scienze\" della stessa Universit\u00e0. \nNel 1995, diventa Direttore di \"Le Scienze\" , versione italiana della statunitense \"Scientific American\", rivista di cultura scientifica fra le pi\u00f9 prestigiose in Italia, direzione che lascer\u00e0 nel 2009. Dalla nascita, avvenuta nel 2003, \u00e8 stato anche direttore della rivista Mente&amp;Cervello. \nDal 2001, ha insegnato all'Universit\u00e0 degli Studi di Milano, dove \u00e8 stato ordinario di \"Storia della Scienza e delle Tecniche\" presso la Facolt\u00e0 di Scienze Matematiche, Fisiche e Naturali.\nNel 2004, gli \u00e8 stato assegnato il Premio \"Capo d'Orlando\" e, nel 2008, con George Lakoff, il Premio \"Giulio Preti\" per il dialogo fra scienza e democrazia.\n\u00c8 morto nel 2011, all'et\u00e0 di 72 anni.\nCuriosit\u00e0.\nNella parte finale della canzone \"Il dito medio di Galileo\" di Caparezza \u00e8 inserita una parte della lezione del professor Bellone sul pensiero di Galileo registrata per la collana \"Beautiful minds\" pubblicata in allegato a La Repubblica e L'Espresso. In particolare, il frammento citato parla dei rapporti tra Galileo e il Vaticano e delle accuse di eresia a suo carico."}
{"id": "254173", "revid": "547992", "url": "https://it.wikipedia.org/wiki?curid=254173", "title": "Antonio Bisaglia", "text": "Biografia.\nProveniente da una famiglia di modeste origini (il padre era ferroviere) e numerosa, Bisaglia studi\u00f2 in seminario; nel 1945 s'iscrisse all'Azione Cattolica.\nNel 1951 venne eletto consigliere nazionale del movimento giovanile democristiano.\nSi laure\u00f2 in giurisprudenza all'Universit\u00e0 degli Studi di Padova e ottenne un incarico presso la Cassa Mutua dei Coltivatori Diretti di Rovigo che divenne la sua base elettorale.\nEntr\u00f2 in Parlamento nel 1963 e ricopr\u00ec ininterrottamente la carica di deputato fino alle elezioni del 1979, quando fu eletto senatore nel collegio di Bassano del Grappa e confermato alle successive elezioni del 1983.\nHa svolto incarichi di governo per circa 8 anni a partire dal 1972:\nSi dimise da ogni carica di governo nel dicembre del 1980 .\nSi era anche fatto promotore di alcune istanze autonomiste della propria terra, il Veneto, sia per quanto riguarda un'ipotetica riforma federale, sia per una riorganizzazione della DC veneta sul modello bavarese della CSU.\nMor\u00ec il 24 giugno 1984 a Santa Margherita Ligure, in circostanze non del tutto chiarite, ufficialmente cadendo in mare dal panfilo \"Rosal\u00f9\", di propriet\u00e0 della moglie Romilde Bollati di Saint Pierre (sposata l'anno prima), in seguito a un'onda anomala mentre veleggiava nel golfo. Al momento della morte rivestiva la carica di presidente del gruppo democristiano al Senato della Repubblica.\nNegli anni successivi anche due persone vicine ad Antonio Bisaglia scomparvero in circostanze simili. Il suo segretario particolare, Gino Mazzolaio, affog\u00f2 il 30 aprile 1993 nel fiume Adige. Il fratello Mario, sacerdote, fu ucciso e il corpo fu buttato nel lago di Centro Cadore e trovato 17 agosto 1992. Inizialmente si pens\u00f2 ad un caso di affogamento.\nEredit\u00e0 politica.\nBisaglia \u00e8 ricordato per aver allevato due giovani leve della DC, di cui disse: \u00abHo due figli, uno bello e uno intelligente\u00bb. Secondo la stampa quello bello era Pier Ferdinando Casini, quello intelligente era Marco Follini; in effetti, dopo la rottura politica tra i due, la prima occasione di un incontro pubblico comune \u00e8 stata proprio la commemorazione della morte di Bisaglia, a Rovigo, nel 2009."}
{"id": "254174", "revid": "124588208", "url": "https://it.wikipedia.org/wiki?curid=254174", "title": "Salvatore Valitutti", "text": "Biografia.\nLa giovinezza e gli studi.\nSalvatore Valitutti nacque nel 1907 a Bellosguardo, piccolo comune dell'entroterra salernitano, da Giuseppe e Amalia Macchiaroli e fu il quinto di una famiglia numerosa, composta da ben dodici figli. Suo padre, oltre a badare alla modesta azienda agricola, esercitava il commercio del vino e dell'olio con criteri manageriali e moderni, inusuali per l'epoca se si pensa agli ostacoli da superare, per l'assoluta mancanza, in zona, di infrastrutture e mezzi per il trasporto.\nNei primi anni del Novecento, ebbe il merito insieme ad altri \u201cpionieri\u201d, di far conoscere ed apprezzare, su alcuni mercati nazionali ed esteri, i prodotti tipici della zona.\nQuando il padre, per motivi di salute, dovette limitare la sua attivit\u00e0, la madre ed i figli pi\u00f9 grandi, tra questi Antonio ed anche Salvatore, furono chiamati a sostituirlo.\nComp\u00ec gli studi secondari a Salerno, dove frequent\u00f2 l'antico Istituto Tecnico e fu allievo prediletto di Giovanni Cuomo, che, come egli affermava, gli \u00abaveva insegnato a leggere Orazio\u00bb. A Salerno abit\u00f2 a casa del fratello Antonio (nell'attuale piazza Salvatore Valitutti), che nel frattempo aveva rilevato l'azienda paterna ampliandola grandemente. Qui fece i primi passi nella politica e manifest\u00f2 simpatie per il partito repubblicano. Erano i primi anni del fascismo, all'epoca forse del delitto Matteotti, ed \u00e8 probabile che in questo periodo abbia avuto delle noie con la Questura, poich\u00e9 raccomand\u00f2 il fratello Michele di nascondere alcuni libri che custodiva a Bellosguardo.\nAlla fine degli studi secondari, lasci\u00f2 Salerno per intraprendere, come lui stesso dice, il lungo viaggio \u00abnella diletta patria italiana\u00bb: si trasferisce a Roma, dove, nel 1930, si laureer\u00e0 all'Universit\u00e0 in Scienze Politiche e Sociali.\nI primi lavori.\nDopo il conseguimento della laurea, assolti gli obblighi del servizio di leva, nel 1933 si iscrisse al Partito Fascista e fu chiamato presso l'Istituto Fascista di Cultura, dove rest\u00f2 per alcuni anni.\nNel 1938 consegu\u00ec la libera docenza in \"Storia delle dottrine politiche\" alla Facolt\u00e0 di Scienze politiche di Perugia, e nello stesso anno, poco pi\u00f9 che trentenne, gli fu conferita la nomina di Provveditore agli Studi di Mantova.\nMantenne comunque le sue frequentazioni del paese e della famiglia d'origine, con la sola eccezione del periodo bellico, che lo vide bloccato a Perugia, al cui Provveditorato agli Studi era stato nel frattempo trasferito.\nA Perugia, nel dopoguerra, avrebbe ricoperto inoltre la carica di Rettore dell'Universit\u00e0 per Stranieri.\nNel 1940 \u00e8 uno dei collaboratori del Dizionario di politica del PNF.\nDopo la guerra.\nAlla fine della guerra, Valitutti fu chiamato al Ministero della Pubblica Istruzione da Guido Gonella, che ne fece il suo collaboratore. Nel 1953, sempre alla Pubblica Istruzione, fu Capo di gabinetto del Ministro liberale Gaetano Martino, periodo questo, segnato da significativi e importanti traguardi (Leggi sull'edilizia scolastica, sulle borse di studio ai capaci e meritevoli, sulla stampa giovanile e i giornali studenteschi, ecc.).\nPoco dopo pubblicava la sua opera pi\u00f9 significativa \u201cLa Rivoluzione Giovanile\u201d, considerata una vera introduzione all'analisi della societ\u00e0 emergente e una previsione dei moti studenteschi del 1968. Sempre nel 1953, fu sottoposto ad autorevoli sollecitazioni affinch\u00e9 accettasse la candidatura alla Camera dei deputati, nella lista della Democrazia Cristiana come indipendente, in qualsiasi collegio desiderasse. Ma rifiut\u00f2, per la sua ferma convinzione Liberale.\nQuesta scelta e la sua convinzione di candidarsi nella sua terra, anzich\u00e9 in collegi dove era pi\u00f9 conosciuto, ritardarono la sua elezione a Deputato al Parlamento, dove arriv\u00f2 solo nel 1963 per il PLI.\nNel 1968 per\u00f2, a dimostrazione dell'estrema fragilit\u00e0 e inconsistenza organizzativa del Partito Liberale Italiano in provincia di Salerno, Valitutti non venne rieletto.\nNel 1972 fu eletto Senatore (fino al 1976) nel Collegio di Eboli e fu nominato Sottosegretario alla Pubblica Istruzione con il ministro Oscar Luigi Scalfaro, nel governo Andreotti-Malagodi.\nMinistro della P.I..\nNel 1979, privo di incarichi parlamentari, fu nominato ministro della Pubblica Istruzione nel I Governo Cossiga. Pur rimanendo nell'incarico pochi mesi (dall'agosto del 1979 all'aprile successivo), riusc\u00ec a riordinare il sistema universitario e avvi\u00f2 la revisione dei cosiddetti \"decreti delegati\". Nel febbraio del 1980 indisse a Roma la prima \"Conferenza Nazionale della Scuola\" su \"Finalit\u00e0, problemi e organi della partecipazione scolastica in un ordinamento democratico\", che vide all'opera docenti, dirigenti amministrativi, presidi, studenti, forze politiche e sindacali.\nNel 1983, infine, fu rieletto Senatore nel primo Collegio di Roma-Parioli e fu nominato Presidente della VII Commissione per l'Istruzione del Senato, carica che ricopr\u00ec fino al 1987.\nGli ultimi incarichi.\nAlla scadenza del terzo mandato parlamentare, sebbene Presidente nazionale del P.L.I. e, dal 1991, Presidente onorario, cominci\u00f2 gradualmente ad allontanarsi dalla politica attiva e ad appartarsi, dedicandosi prevalentemente alla lettura e alla scrittura.\nIn questo periodo prest\u00f2 la sua autorevole collaborazione a quasi tutti i pi\u00f9 prestigiosi quotidiani nazionali (La Nazione, La Stampa, Il Resto del Carlino, Il Messaggero, Il Giornale, Il Tempo, ecc.), oltre a dirigere la rivista \"Nuovi Studi Politici\", da lui fondata.\nAfflitto dagli acciacchi della vecchiaia, spesso amava ripetere un detto appartenuto a Benedetto Croce, cio\u00e8 che la vecchiaia aggredisce o dalle gambe, o dalla testa: poi, aggiungeva polemicamente che ad altri aveva preso dalla testa... e a lui dalle gambe.\nIn quest'ultimo periodo dedic\u00f2 la sua attivit\u00e0 in manifestazioni culturali ed umanitarie di grande rilievo, sia come Presidente nazionale ed internazionale della Societ\u00e0 Dante Alighieri, sia come Vicepresidente dell'Opera Nazionale Montessori, sia come Presidente del Movimento di Collaborazione Civica, per l'educazione democratica dei giovani e sia, soprattutto, come Presidente dell'Unione Nazionale per la Lotta all'Analfabetismo.\nLa morte lo colse, forse nel sonno , nella sua casa romana, al compimento del suo ottantacinquesimo compleanno, nella notte tra il 30 settembre ed il 1\u00ba ottobre del 1992.\n\u00c8 sepolto nel piccolo cimitero sulla collina del suo paese, nella cappella gentilizia da lui fatta costruire, accanto alla fedelissima compagna della sua vita, Maria Bianca Pignatari, di nobili origini calabresi, ai genitori, ai fratelli e alle sorelle."}
{"id": "254175", "revid": "1543377", "url": "https://it.wikipedia.org/wiki?curid=254175", "title": "Enrico Manca", "text": "Biografia.\nStudi e impiego alla RAI.\nLaureato in giurisprudenza, nel 1959 entr\u00f2 in RAI e dal 1961 al 1972 \u00e8 stato redattore del Giornale Radio Rai, caporedattore centrale del Telegiornale e direttore dei servizi culturali della televisione.\nNel PSI e lo scandalo della P2.\nEsponente demartiniano del Partito Socialista Italiano, diede il suo contributo all'elezione di Bettino Craxi all'hotel Midas nel 1976.\nFu deputato dal 1972 al 1994 e Ministro del commercio con l'estero nel governo Cossiga II e nel governo Forlani. Il suo nominativo fu ritrovato nelle liste degli iscritti alla loggia massonica P2 (tessera n. 864), anche se lo stesso Manca sment\u00ec a pi\u00f9 riprese la sua effettiva adesione alla loggia. . In quell'occasione Manca fu assistito dall'avvocato Cesare Previti.\nIl 4 dicembre 1986 (durante la IX legislatura) cess\u00f2 dal mandato parlamentare per incompatibilit\u00e0 avendo optato per la carica di Presidente della RAI. Venne rieletto nella X legislatura, ma cess\u00f2 nuovamente dal mandato il 4 agosto, sempre per incompatibilit\u00e0, preferendo continuare a fare il Presidente della RAI, carica che ricopr\u00ec fino al 1992, anno in cui venne rieletto.\nDopo Tangentopoli: i partiti della diaspora socialista e l'adesione alla Margherita.\nPresidente della RAI dal 1986 al 1992, dopo il crollo del PSI, fond\u00f2 nel 1994 il Partito Socialista Riformista con Fabrizio Cicchitto, dove rimase fino al 1996, quando ader\u00ec, insieme a tutto il PSR, al Partito Socialista; in seguito pass\u00f2 ai Socialisti Democratici Italiani, e dopo, nel 2002, alla Margherita, da cui infine conflu\u00ec nel Partito Democratico nel 2007, rimanendovi fino al 2011, anno della sua morte.\nImpegno culturale e decesso.\nHa diretto fino alla morte l'associazione Pol-Is per il \"rinnovamento della politica e della democrazia\" e la fondazione Socialisti Democratici per il Partito Democratico (con Giusi La Ganga). Tale fondazione non \u00e8 una corrente politica, ma soltanto un'associazione culturale.\n\u00c8 stato anche presidente dell'ISIMM (Istituto per lo studio dell'Innovazione nei Media e per la Multimedialit\u00e0) e della Fondazione Ugo Bordoni.\n\u00c8 scomparso nel 2011 all'et\u00e0 di 79 anni dopo una lunga malattia"}
{"id": "254177", "revid": "125891819", "url": "https://it.wikipedia.org/wiki?curid=254177", "title": "Franco Reviglio", "text": "Biografia.\nDella famiglia dei conti di Lezzuolo e della Veneria, ha frequentato il liceo classico Vittorio Alfieri a Torino e ha conseguito la laurea in Giurisprudenza all'Universit\u00e0 di Torino. Nella stessa Universit\u00e0, nel 1971, viene nominato professore ordinario di economia pubblica.\nHa ricoperto incarichi di primo piano, nella politica e nell'economia nazionale: \u00e8 stato Ministro delle finanze (1979-81) e Ministro del bilancio e della programmazione economica e per gli Interventi straordinari nel Mezzogiorno (1992-93), nonch\u00e9 Presidente e amministratore delegato dell\"'E.N.I.\" (Ente Nazionale Idrocarburi) nel periodo dal 1983 al 1989. Durante la sua guida la struttura e le attivit\u00e0 dell'E.N.I. vengono ampiamente riorganizzate, e, anche attraverso la privatizzazione delle partecipate considerate improduttive, l'azienda ritrova stabilit\u00e0 rilanciandosi verso un nuovo periodo di crescita. Durante questo periodo Reviglio istituisce diverse iniziative di carattere scientifico e storico, tra cui la costituzione della Fondazione Mattei e dell'Archivio Storico dell'E.N.I.. \nReviglio \u00e8 ricordato soprattutto per la lotta all'evasione fiscale che intraprese durante il suo primo incarico di Ministro delle finanze. \nTra le varie misure introdotte vengono ricordate l'obbligatoriet\u00e0 dei registratori di cassa per i commercianti, il libro rosso degli evasori e la ricevuta fiscale, quest'ultima motivo per cui Reviglio \u00e8 tutt'oggi considerato il \"padre\" dello scontrino in Italia.\nNel 1981, in qualit\u00e0 di Ministro delle Finanze, propose nel \"Libro bianco\" (anche se in forma \"ventilata (...) quale semplice ipotesi riformatrice\"), l'introduzione di un'imposta comunale sugli immobili.\nFu poi consigliere di amministrazione di Edipower e del Consiglio generale della Fondazione di Venezia. Editorialista de \"Il Messaggero\".\nTra i suoi collaboratori, da giovani, Giulio Tremonti, Domenico Siniscalco, Alberto Meomartini, Mario Baldassarri e Franco Bernab\u00e8: furono tutti componenti di un \"brain trust\" che fu poi chiamato i \u201cReviglio boys\u201d e che fu spesso associato ad idee liberalsocialiste.\nOpere.\nAutore di numerosi saggi pubblicati in riviste italiane e straniere e di alcuni libri, tra cui:"}
{"id": "254178", "revid": "965226", "url": "https://it.wikipedia.org/wiki?curid=254178", "title": "Adolfo Sarti", "text": "Biografia.\nAmbiente familiare e formazione culturale.\nAdolfo Sarti discende da una famiglia di giuristi. Infatti il fratello della sua trisavola, Luigi Giuseppe Barbaroux, fu ministro Guardasigilli di Carlo Alberto dal 1831 al 1840 e artefice dei primi quattro tomi del Codice Albertino; il suo bisnonno e suo padre furono entrambi laureati in legge.\nA partire dal 1938, dopo aver frequentato le scuole elementari nel capoluogo piemontese, Adolfo Sarti visse a Cuneo, in seguito al trasferimento del padre presso la filiale cuneese del Banco di Roma. Dal 1939 al 1946, frequent\u00f2 il ginnasio e il liceo classico presso l'istituto \u201cSilvio Pellico\u201d, dove consegu\u00ec la maturit\u00e0 a pieni voti. Tra i suoi compagni di classe, Franco Cordero.\nNel luglio 1946, Sarti, seguendo la tradizione familiare, decise d'iscriversi alla facolt\u00e0 di giurisprudenza, pur continuando a coltivare altre due passioni: la politica, la storia e la letteratura francese. Laureatosi in giurisprudenza nel 1950, Sarti fu assunto con la qualifica di segretario presso la Cassa di Risparmio di Cuneo. Collabor\u00f2 inoltre come editorialista con il settimanale della DC cuneese, la \"Vedetta\".\nCarriera politica.\nNel 1954, Sarti venne designato consigliere provinciale della sezione giovanile della DC cuneese e, nel 1956, ottenne l'elezione a consigliere nazionale del partito.\nAll'et\u00e0 di 30 anni, nel 1958, fu eletto per la prima volta deputato nelle liste della Democrazia Cristiana. Nominato ripetutamente sottosegretario di Stato nei governi Moro, Leone, Rumor, Colombo e Andreotti, nel 1972 Sarti venne eletto senatore, quindi ricevette la nomina a sottosegretario alla Presidenza del Consiglio nei governi Rumor IV e V e a ministro per il Turismo nei governi Moro IV e V . Seguirono poi la nomina ministro per i Rapporti con il Parlamento e a ministro della Difesa nel I e della Pubblica Istruzione nel II governo Cossiga e, infine, a ministro di Grazia e Giustizia nel governo Forlani.\nIl 17 marzo 1981, nell'ambito delle perquisizioni negli uffici della fabbrica la \"Giole\", di propriet\u00e0 dell'imprenditore Licio Gelli, per l'inchiesta sul presunto rapimento dell'uomo d'affari siciliano Michele Sindona, si scopr\u00ec una lista di quasi mille iscritti alla loggia massonica P2 e la domanda di adesione a essa da parte di Adolfo Sarti. La domanda, appoggiata dai fratelli massoni Fabrizio Trecca, Roberto Gervaso, Francesco Cosentino e dall'allora ministro Gaetano Stammati, era relativa al 1\u00ba settembre 1977 e conteneva la dicitura \"cattolico\". Proprio per tale motivo, l'indomani stesso, Sarti aveva ritirato la domanda, chiedendo che non fosse mai presentata, tanto che il suo nome non faceva parte della Lista degli appartenenti alla P2, di cui sopra \u00e8 cenno. Nonostante ci\u00f2, il clamore mediatico fu tale che, il 23 maggio 1981, Sarti fu costretto a dare le dimissioni da ministro e, tre giorni dopo, fece altrettanto l'intero governo Forlani, di cui facevano parte due ministri e cinque sottosegretari compresi in elenco.\nRieletto come deputato nel 1987, dopo aver ricoperto la carica di vice presidente del gruppo parlamentare della D.C., il 18 ottobre 1990 Sarti fu eletto vice presidente della Camera. Nel 1976, fu rappresentante dell'Italia al Consiglio d'Europa.\nSarti ha collaborato con le pagine culturali del quotidiano \"Il Tempo\"; la Citt\u00e0 di Cuneo ha intitolato a lui i due ponti gemelli sullo Stura di Demonte.\nMorte.\nAdolfo Sarti muore alle 2:30 di luned\u00ec notte 2 marzo 1992 in una clinica di Roma."}
{"id": "254179", "revid": "155634", "url": "https://it.wikipedia.org/wiki?curid=254179", "title": "Nicola Signorello", "text": "\u00c8 stato sindaco di Roma e ministro della Repubblica.\nBiografia.\nLaureatosi in giurisprudenza, entra giovanissimo nella Democrazia Cristiana. Eletto consigliere provinciale di Roma nel 1952, rieletto nel 1956 e nel 1960, guida la provincia di Roma dal 1960 al 1965, primo presidente democristiano dal 1948 dopo due giunte di sinistra a guida comunista.\nInizialmente vicino a Mario Scelba, in seguito aderisce alla corrente di Giulio Andreotti, diventandone uno degli esponenti pi\u00f9 in vista a Roma insieme ad Amerigo Petrucci e a Franco Evangelisti. Eletto senatore nel 1968, viene rieletto in tutte le successive elezioni; si dimette nel 1985 per incompatibilit\u00e0 con il mandato di sindaco di Roma.\nMinistro del turismo, sport e spettacolo nel IV governo Rumor (7 luglio 1973 - 14 marzo 1974). Il 4 marzo 1980 \u00e8 nominato ministro della marina mercantile nel I governo Cossiga, in sostituzione di Franco Evangelisti, dimissionario. Viene confermato allo stesso posto nel II governo Cossiga (4 aprile 1980 - 18 ottobre 1980). Successivamente ricopre il ruolo di ministro del turismo, sport e spettacolo dal 18 ottobre 1980 al 4 agosto 1983, nei governi Forlani, Spadolini I e II e Fanfani V.\nIn vista delle elezioni per il rinnovo del consiglio comunale di Roma del maggio 1985, \u00e8 nominato dal segretario nazionale del partito Ciriaco De Mita commissario del comitato romano della Dc. Capolista, \u00e8 eletto consigliere comunale, ed \u00e8 sindaco dal 31 luglio 1985 al 6 agosto 1988, a capo della prima giunta di pentapartito Dc-Psi-Psdi-Pri-Pli dopo nove anni di amministrazioni di sinistra a guida comunista. Si dimette il 10 maggio 1988, ed \u00e8 sostituito il 6 agosto dello stesso anno da Pietro Giubilo alla guida di una giunta di pentapartito.\nNel corso del suo mandato, Signorello sar\u00e0 fatto oggetto di numerose critiche, soprattutto da parte del Psi, per l'eccessiva cautela nell'amministrare il Campidoglio, tanto che gli sar\u00e0 rimproverata una gestione immobilista della citt\u00e0. Per l'attenzione data al cerimoniale, sar\u00e0 soprannominato \"pennacchione\". Sull'altro versante, le sue scrupolose attenzioni nei riguardi dell'opposizione dell'allora (Pci) e la sua indiscussa integrit\u00e0 morale gli guadagneranno il rispetto degli avversari politici.\nDurante il mandato di Signorello da primo cittadino ogni anno si verific\u00f2 una crisi della giunta, sempre con la conferma di Signorello a sindaco e l'alternanza solo di alcuni assessori socialisti. Alla terza crisi per\u00f2 Signorello si dimette, il 10 maggio 1988, insieme con la giunta. D'altra parte, in quel periodo, i contrasti all'interno della maggioranza non investirono solo la giunta capitolina, come emerge dall'articolo di Miriam Mafai apparso su \"La Repubblica\" il 12 maggio 1988, dal titolo \"Il crollo delle giunte\". La Mafai scrive: \"Le dimissioni di Signorello, sindaco di Roma, non sono giunte impreviste. Mai decisione fu tanto annunciata: la giunta ha retto per mille giorni, ma di questi un terzo sono passati tra crisi politiche. (...) i casi di Roma, Napoli e Torino vengono a configurare un quadro grave, di generale instabilit\u00e0 delle amministrazioni locali. (...) alla base di tutto ci sono anche motivi di carattere istituzionale. (...) Sindaco e giunta hanno, dal punto di vista formale, scarsissimi poteri\". Infatti, per una stabilit\u00e0 delle amministrazioni comunali, bisogner\u00e0 attendere la legge 25 marzo 1993 n. 81, che preveder\u00e0 l'elezione diretta del sindaco e, conseguentemente, contribuir\u00e0 ad una maggiore coesione delle maggioranze.\nDal 1989 si \u00e8 ritirato dalla vita politica. \u00c8 stato presidente del Credito Sportivo.\nSua moglie, Francesca Busiri Vici (1930 - 2006), apparteneva a un'illustre famiglia romana di architetti.\nOpere principali.\n\"A piccoli passi - Storie di un militante dal 1943 al 1988\", Roma, Newton Compton Editori, 2011."}
{"id": "254181", "revid": "122965983", "url": "https://it.wikipedia.org/wiki?curid=254181", "title": "Calogero Mannino", "text": "Biografia.\nCalogero Mannino, detto \"Lillo\", originario di Sciacca, si trasferisce fin da giovane nel capoluogo siciliano per sostenere gli studi universitari. Conseguita infatti la maturit\u00e0 classica nel giugno del 1957 e l'abilitazione magistrale nell'ottobre dello stesso anno, si iscrive alla Facolt\u00e0 di Giurisprudenza di Palermo. Nel 1961 consegue la laurea, ma procede negli studi laureandosi anche in Scienze politiche. \nL'attivit\u00e0 politica.\nTanti saranno i settori di interesse che vedono Mannino attivo fin da giovane: dirigente della Giovent\u00f9 Italiana di Azione Cattolica, presidente del Circolo ACLI, dirigente della CISL sia a livello provinciale (Agrigento) sia a livello regionale, avvocato e presidente dell'Associazione degli Avvocati di Sciacca.\nLa carriera politica del giovane Mannino prosegue con l'elezione a consigliere comunale di Sciacca nel 1961 e di consigliere provinciale di Agrigento.\nNel 1971 viene eletto deputato all'Assemblea regionale siciliana e, nel luglio dello stesso anno, diviene Assessore regionale alle Finanze rimanendo in carica fino al febbraio del 1976.\nL'attivit\u00e0 parlamentare.\nNel 1976 \u00e8 eletto deputato nazionale tra le file della Democrazia Cristiana nel collegio Sicilia occidentale, rieletto nel 1979, 1983, 1987 e 1992. Inizialmente vicino alla corrente \"Forze Nuove\" guidata da Carlo Donat-Cattin, se ne allontan\u00f2 nel corso degli anni '80 per poi avvicinarsi alla corrente \"Base\" guidata da Ciriaco De Mita.\nNel 1979 viene eletto Vice Presidente del Gruppo Parlamentare alla Camera dei deputati. Nel luglio 1980, durante il Governo Forlani, viene nominato sottosegretario al Tesoro con il ministro Beniamino Andreatta.\nNel luglio del 1981 entra a far parte del Governo Spadolini I come Ministro della marina mercantile. Nel dicembre 1982, con il Governo Fanfani V, diviene Ministro dell'agricoltura e delle foreste, rimanendo in carica fino al luglio del 1983; in quell'anno \u00e8 nominato da De Mita commissario della DC siciliana.\nNel 1987, durante il Governo Goria, torna al governo come Ministro dei trasporti. Nel marzo del 1988, con il Governo De Mita, viene nominato ministro per l'Agricoltura: viene confermato per il VI Governo Andreotti, ma nel luglio del 1990, insieme con Sergio Mattarella e ad altri ministri compagni di corrente, si dimette per dissenso nei confronti della Legge Mamm\u00ec sull'emittenza televisiva. Torna per\u00f2 al governo, insieme con Mino Martinazzoli e Riccardo Misasi, che pure si erano dimessi, nel febbraio del 1991, nel VII dicastero Andreotti, nel quale viene nominato ministro per gli interventi straordinari del Mezzogiorno.\nNon \u00e8 rieletto alle politiche del marzo 1994, dove si present\u00f2 al Senato con la lista civica \"Scudo Democratico\". Dopo dodici anni di assenza dalla vita politica aderisce nel 2006 all'UDC e viene eletto senatore nella circoscrizione Sicilia.\nNelle elezioni del 2008 viene eletto alla Camera dei deputati con l'UDC nella circoscrizione Sicilia 1, che si presenta al di fuori dagli schieramenti e si pone all'opposizione rispetto al Governo Berlusconi IV.\nL'abbandono dell'UDC.\nA settembre 2010, insieme con i deputati meridionali Saverio Romano, Giuseppe Drago, Giuseppe Ruvolo e Michele Pisacane, entra in polemica con il leader dell'UDC Pier Ferdinando Casini e il 28 settembre 2010 aderisce al Gruppo misto e fonda con loro la componente Popolari per l'Italia di Domani (PID). I 5 deputati abbandonano quindi il ruolo di opposizione, per il quale erano stati eletti nell'UDC, e si schierano a sostegno della maggioranza parlamentare di centro-destra di Silvio Berlusconi; come primo atto votano la fiducia al Governo. Mannino assume la presidenza del PID, mentre Romano ne diventa il coordinatore nazionale.\nIl 14 marzo 2011 Calogero Mannino annuncia l'abbandono del partito per lavorare alla fondazione di \"Iniziativa Popolare\". A detta di Mannino \u00abil PID non ha mai preso consistenza. \u00c8 stato purtroppo attraversato dalla conclusione della dolorosa vicenda giudiziaria di Tot\u00f2 Cuffaro, ma pi\u00f9 ancora \u00e8 stato riassorbito dall'esigenza di Berlusconi di organizzare un gruppo parlamentare per fronteggiare l'emorragia dei finiani\u00bb. Questi giudizi vengono accompagnati dall'esigenza di un riavvicinamento all'UdC e all'MpA.\nIl 14 ottobre 2011 Mannino afferma che non avrebbe mai pi\u00f9 votato la fiducia al Governo Berlusconi IV.\nL'8 novembre 2011, \u00e8 uno dei deputati della maggioranza che non vota il Rendiconto Generale dello Stato 2010 portando alla crisi del governo Berlusconi.\nIl 17 gennaio 2012 aderisce come indipendente alla componente del gruppo misto \"\"Repubblicani-Azionisti\" \", all'interno della quale rimane sino alla fine della legislatura.\nNon si ripresenta pi\u00f9 alle elezioni politiche del 2013, ponendo fine al suo impegno politico.\nProduttore vinicolo.\nCalogero Mannino associa all'attivit\u00e0 politica quella di produttore viti-vinicolo. A Pantelleria \u00e8 titolare dell'azienda vinicola Abraxas, il cui prodotto principe \u00e8 il passito naturale, che nel 1999 ha ricevuto la medaglia d'oro alla fiera Vinitaly. Nel dicembre 2012 l'azienda \u00e8 fatta bersaglio di un attentato che provoca la perdita di 700 ettolitri di passito, in pratica le intere annate 2010-2011 e parte di quella 2012.\nIndagini e procedimenti giudiziari.\nProcedimento per rapporti con la mafia.\nNel 1991, sulla base delle dichiarazioni dei collaboratori di giustizia Rosario Spatola e Giacoma Filippello, il sostituto procuratore di Trapani Francesco Taurisano apr\u00ec un procedimento contro Mannino per rapporti con uomini d'onore, ma l'indagine venne trasferita per competenza territoriale presso la procura di Sciacca, la quale nell'ottobre dello stesso anno archivi\u00f2 il caso. Taurisano denunci\u00f2 delle pressioni da parte del procuratore Antonino Coci. Il CSM trasfer\u00ec d'ufficio entrambi.\nProcedimento per concorso esterno in associazione mafiosa.\nIl 24 febbraio 1994 la Procura di Palermo avvia un'inchiesta nei suoi confronti con la notifica di un avviso di garanzia; viene arrestato il 13 febbraio 1995 con l'accusa di concorso esterno in associazione mafiosa: secondo l'accusa, poi rivelatasi insussistente, Mannino avrebbe stretto un patto con la Mafia per avere voti in cambio di favori. Dopo un periodo di detenzione (nove mesi di carcere e tredici di arresti domiciliari), durante il quale si mette in moto un'ampia mobilitazione sostenuta anche da una raccolta di firme per la scarcerazione motivate dalle sue precarie condizioni di salute, nel gennaio del 1997 viene rimesso in libert\u00e0 per scadenza dei termini di custodia cautelare.\nNel 2001 Mannino \u00e8 assolto in primo grado perch\u00e9 il fatto non sussiste.\nL'assoluzione viene impugnata dal pubblico ministero e la corte d'appello di Palermo, nel maggio 2003, lo riconosce colpevole di concorso esterno in associazione mafiosa fino al 1994, e condanna Mannino a 5 anni e 4 mesi di reclusione.\nNel 2005 la corte di cassazione annulla la sentenza di condanna riscontrando un difetto di motivazione, rinviando ad altra sezione della corte d'appello. Nell'occasione il procuratore generale presso la corte di cassazione, nel chiedere l'annullamento della sentenza di condanna, cos\u00ec si esprime: \u201cNella sentenza di condanna di Mannino non c'\u00e8 nulla. La sentenza torna ossessivamente sugli stessi concetti, ma non c'\u00e8 nulla che si lasci apprezzare in termini rigorosi e tecnici, nulla che possa valere a sostanziare l'accusa di concorso esterno in associazione mafiosa. Questa sentenza costituisce un esempio negativo da mostrare agli uditori giudiziari, di come una sentenza non dovrebbe essere mai scritta...\u201d.\nIl 22 ottobre 2008, riprendendo la sentenza di primo grado, i giudici della seconda sezione della corte d'appello di Palermo assolvono Mannino perch\u00e9 il fatto non sussiste. La procura generale di Palermo in seguito impugna l'assoluzione, facendo ricorso in Cassazione.\nIl 14 gennaio 2010, la corte di cassazione assolve definitivamente l'ex ministro democristiano, confermando le tesi contenute nella sentenza d'appello.\nRichiesta di risarcimento allo Stato da parte di Mannino.\nDopo l'assoluzione Mannino fa causa allo Stato chiedendo un risarcimento per ingiusta detenzione, ma nel maggio 2012 i giudici della Corte d'appello di Palermo rigettano la richiesta in quanto Mannino \u00e8 stato riconosciuto consapevole di ricevere appoggio elettorale da un boss mafioso.\nProcesso sul coinvolgimento nella trattativa tra Stato e mafia.\n\u00c8 stato indagato nell'ambito della trattativa Stato-mafia. \u00c8 stato assolto in tutti e tre i gradi di giudizio. \nIl 24 luglio 2012 la Procura di Palermo, con il Pm Antonio Ingroia aveva chiesto il rinvio a giudizio di Mannino e altri 11 indagati.\nIn tale inchiesta Mannino era accusato di violenza o minaccia verso un corpo politico dello Stato.\nNel 2012 Mannino ha chiesto e ottenuto di procedere al processo tramite rito abbreviato. La requisitoria \u00e8 affidata ai pubblici ministeri Roberto Tartaglia e Vittorio Teresi.\nIl 4 novembre 2015 il giudice dell'udienza preliminare di Palermo, Marina Petruzzella ha assolto Mannino dall'accusa a lui contestata per \"non aver commesso il fatto\". \nLa sentenza di assoluzione \u00e8 stata confermata in appello il 22 luglio 2019 e anche dalla Corte di Cassazione l'11 dicembre 2020."}
{"id": "254183", "revid": "547992", "url": "https://it.wikipedia.org/wiki?curid=254183", "title": "Vincenzo Balzamo", "text": "Carriera politica.\nIscritto al partito dal 1949, venne notato da Rodolfo Morandi, il dirigente che si pose il problema di ricostruire l'apparato del partito. Nel 1959 conquist\u00f2 la segreteria nazionale del movimento giovanile socialista, trasformato poi in Fgsi. Dopo un periodo trascorso a Napoli come corrispondente dell'\"Avanti!\", \u00e8 stato fondatore e direttore del quindicinale \"La Conquista\". Inoltre ha collaborato alla realizzazione di Critica Sociale.\nNel 1965 venne eletto sindaco nel suo paese natale, Colli a Volturno in provincia di Isernia e rimase in carica fino al 1973, contribuendo alla realizzazione di numerose opere pubbliche, nonch\u00e9 allo sviluppo economico e culturale della sua cittadina.\nVenne eletto parlamentare della circoscrizione Brescia-Bergamo dal 1972. Successivamente venne rieletto per altre cinque legislature, l'ultima nel 1992. Brescia era per lui una seconda casa.\nDopo aver ricoperto vari incarichi all'interno del partito, nel 1985 durante la segreteria di Bettino Craxi, divent\u00f2 segretario amministrativo nazionale del PSI, nonch\u00e9 tesoriere del PSI. Balzamo propose numerose leggi di riforma tra le quali quelle per la polizia, i tribunali militari, i servizi segreti, le intercettazioni telefoniche, la leva militare, il consiglio nazionale delle ricerche e la sicurezza del volo.\nNel maggio del 1988 torn\u00f2 per l'ultima volta a Colli a Volturno in occasione della vittoria della lista socialista, guidata da Antonio Incollingo, alle locali elezioni comunali.\nDopo la sua morte, nel 1992, gli subentr\u00f2 alla Camera il deputato sordomuto Stefano Walter Bottini.\nProcedimenti giudiziari.\nIl 14 ottobre 1992, in piena \"Tangentopoli\", ricevette un avviso di garanzia dai giudici milanesi nel corso dell'inchiesta \"Mani Pulite\", in cui gli si contest\u00f2 di aver violato la legge sul finanziamento pubblico dei partiti e di essere stato, per la carica che ricopriva all'interno del partito, il destinatario delle tangenti riservate al Partito Socialista.\nMorte.\nColpito da infarto miocardico esteso ed operato d'urgenza il 26 ottobre, Balzamo mor\u00ec all'Ospedale San Raffaele di Milano la mattina del 2 novembre 1992 all'et\u00e0 di 63 anni, prima che potesse iniziare un processo nei suoi confronti.\nI funerali si svolsero il 4 novembre a Roma nella Chiesa di San Pio X alla Balduina, alla presenza di Bettino Craxi, del sindaco della capitale Franco Carraro, dei presidenti delle Camere Giorgio Napolitano e Giovanni Spadolini, e di numerosi uomini di spicco del partito socialista come Claudio Martelli e Gianni De Michelis."}
{"id": "254184", "revid": "125981979", "url": "https://it.wikipedia.org/wiki?curid=254184", "title": "English Football League Cup", "text": "La English Football League Cup (in italiano Coppa di Lega inglese), nota anche come Carabao Cup per motivi di sponsorizzazione, \u00e8 una competizione calcistica inglese alla quale prendono parte tutte le 92 squadre professionistiche affiliate alla Premier League e alla English Football League.\nLa competizione non va confusa con la FA Cup (in italiano \"Coppa d'Inghilterra\"), che \u00e8 invece aperta a tutte le squadre inglesi, anche non professionistiche, e che \u00e8 tradizionalmente considerata pi\u00f9 prestigiosa.\nLa squadra che ha vinto pi\u00f9 volte il trofeo \u00e8 il Liverpool con 9 successi; seguono il Manchester City con 8 successi e, a quota 5 successi ciascuna, Aston Villa, Chelsea e Manchester United. L'unica compagine non inglese ad aver vinto il trofeo \u00e8 quella dei gallese dello Swansea City (2012-2013).\nIl trofeo riserva un posto nella UEFA Europa Conference League alle squadre che non abbiano avuto accesso alle coppe europee tramite il campionato.\nStoria.\nL'idea di organizzare una League Cup venne a Stanley Rous, che pens\u00f2 ad un torneo di consolazione per le squadre che erano state eliminate dalla FA Cup, ma fu implementata da Alan Hardaker. Questi, segretario della Football League, propose il torneo al fine di ripianare le perdite economiche derivanti dalla progettata riduzione del numero di partite giocate quando la lega sarebbe stata, negli intendimenti, riorganizzata. Sebbene la riorganizzazione della lega non fosse imminente, e nei fatti non avvenne mai, si decise ugualmente di istituire la Coppa di Lega.\nFu il presidente della Football League, Joe Richards, che sbors\u00f2 di persona il denaro necessario per fabbricare il trofeo da assegnare e vi incise il proprio nome. Richards descrisse il torneo come un passo provvisorio in vista della riorganizzazione della lega. La priorit\u00e0 di Richards era la riorganizzazione delle leghe attraverso la riduzione, sull\u2019esempio estero, del numero di club che costituivano ogni divisione, com'era stato per altro gi\u00e0 suggerito, e l'attribuzione di maggior peso al proposto sistema delle quattro promozioni e delle quattro retrocessioni.\nIl disegno di Hardaker era in realt\u00e0 pi\u00f9 ampio: la Football League doveva adattarsi ai tempi e cercare di rilanciare il calcio inglese, il cui prestigio era stato appannato. \"Di sicuro risulter\u00e0 ovvio a ognuno di voi che sia giunta l'ora di fare qualcosa e spetta alla Football League dare lo slancio\", ebbe a dire Hardaker. \"Spero che la stampa non ne deduca immediatamente che vi sar\u00e0 una rottura tra Football Association e Football League. \u00c8 giunta l'ora di far sentire la nostra voce riguardo ad ogni problema che affligge il gioco professionistico\".\nLa League Cup fu istituita in un momento in cui l'affluenza negli stadi era in diminuzione, tanto che la lega aveva perso un milione di spettatori rispetto all'annata precedente, e le tensioni tra Football Association e Football League erano crescenti. Il punto di maggiore discordia era la distribuzione degli introiti tra i club.\nSul finire degli anni 1950, la maggioranza dei grandi club inglesi si dot\u00f2 dei riflettori rendendo possibile la disputa di incontri serali in settimana nella stagione invernale. La League Cup fu istituita nella stagione 1960-1961 come un torneo serale a met\u00e0 settimana per rimpiazzare la Southern Professional Floodlit Cup.\nLa League Cup fu mal vista dai club pi\u00f9 ricchi, tanto che anche il celebre quotidiano \"The Times\", in un articolo del 30 maggio 1960, ne critic\u00f2 aspramente l'istituzione.\nL'Aston Villa vinse l'edizione inaugurale del 1960-61 battendo il Rotherham United per 3\u20132 in una finale di andata e ritorno. Richards sosteneva l'importanza della competizione. Sedici club si opposero alla creazione della competizione, trentuno la approvarono. L'affluenza media del pubblico alle gare di League Cup fu di 10.556 persone, superiore solo a quella della gare di Third Division. L'affluenza totale scese di 4 milioni rispetto alla stagione precedente. Si dice che Richards abbia detto ad Hardaker che prevedeva di disputare la finale a Wembley, ma che questo non si sarebbe realizzato finch\u00e9 fosse stato in vita. La prima finale disputata a Wembley fu tra una squadra di Third Division, il QPR, e una di First Division, il WBA, il 4 marzo 1967. Richards mor\u00ec nel 1968.\nCome detto, la prima League Cup fu vinta nel 1961 dall'Aston Villa, societ\u00e0 di grande blasone, mentre le successive tre finali videro trionfare club che non avevano mai vinto un trofeo maggiore. Uno di loro, il Norwich City, non aveva addirittura mai esordito in First Division, mentre il suo avversario il Rochdale non aveva mai giocato in Second Division.\nL'introduzione della League Cup diede alla Football League un maggior potere a livello di negoziazione con la FA e la UEFA. Hardaker minacci\u00f2 la UEFA di boicottare la Coppa delle Fiere se la UEFA non avesse dato al vincitore della League Cup un posto in Europa. Dopo varie negoziazioni, la UEFA accord\u00f2 al vincitore della League Cup la possibilit\u00e0 di partecipare alle competizioni europee a patto che il club militasse nel massimo campionato. I vincitori delle edizioni del 1967 e del 1969, il QPR e lo Swindon Town, non poterono partecipare alle coppe europee in quanto non militavano nel massimo campionato. Il primo club, che ottenne l'accesso in un torneo continentale, sfruttando la vittoria in Coppa di Lega, fu lo Stoke City, qualificatosi in Coppa Uefa, grazie alla vittoria conseguita nell'edizione del 1971-72.\nPrima dell'accordo con la UEFA, la competizione era snobbata dai club pi\u00f9 importanti. La possibilit\u00e0 di giocarsi un posto in Europa e quella di disputare la finale a Wembley contribuirono a far crescere il livello della competizione e nella stagione 1968-69 solo il Manchester United rifiut\u00f2 di prendervi parte. L'Everton scelse di non parteciparvi nel 1970-71 per concentrarsi sull'impegno in Coppa dei Campioni. Dall'anno successivo la partecipazione fu resa obbligatoria per tutti i club della Football League.\nIl Liverpool ha vinto la coppa il maggior numero di volte, otto, comprese le quattro vittorie consecutive nei primi anni 1980. Nel 1984 e nel 2001 complet\u00f2 addirittura la vittoria di un \u2018'treble'\u2019.\nQuesto primato \u00e8 stato poi eguagliato nel 2021 dal Manchester City, portatosi ad 8 titoli complessivi dopo le quattro affermazioni consecutive tra il 2018 ed il 2021.\nIl disastro dell'Heysel, con la morte di 39 spettatori, determin\u00f2 la sospensione dei club inglesi dalle competizioni europee facendo perdere a Norwich City, Oxford United, Arsenal, Luton Town e Nottingham Forest la possibilit\u00e0 di disputare la Coppa UEFA come vincitori della League Cup. Il bando termin\u00f2 nel 1990, ma solo nel 1993-94, grazie alla risalita del calcio inglese nel ranking UEFA, la vincitrice torn\u00f2 a qualificarsi in Europa. Quando si verific\u00f2 lo scisma del calcio inglese nel 1992, le societ\u00e0 della nuova Premier League accettarono di collaborare ancora con la Football League unicamente per questa competizione.\nGrazie alla popolarit\u00e0 della coppa presso i sostenitori inglesi, l'Inghilterra \u00e8 stato l'unico membro dell'UEFA assieme alla Francia (fino al 2020, anno di soppressione della Coupe de la Ligue) a riservare ai vincitori della seconda coppa nazionale un posto nelle competizioni europee (Coppa UEFA fino al 2008-09, UEFA Europa League fino al 2019-20).\nA partire dalla stagione 2020-21, la vincitrice si qualifica ai play off dell'UEFA Europa Conference League.\nRegolamento.\nLe squadre si affrontano in gara unica con eventuali calci di rigore, anche se nel XX secolo si procedeva alla ripetizione della partita in caso di parit\u00e0 (finale inclusa) e nei primi due turni erano talvolta previste andata e ritorno. Il torneo si sviluppa con due turni preliminari, seguito da un tabellone principale con cinque turni ad eliminazione diretta, che prevede per le semifinali due partite e per la finale una singola sfida in campo neutro. Le squadre di Premier League saltano il primo turno di qualificazione, mentre quelle impegnate nelle coppe europee entrano in scena a partire dal 3\u00ba turno. La finale \u00e8 stata giocata a Wembley dal 1967 al 2000, e di nuovo dal 2008 ad oggi; dal 2001 al 2007, durante i lavori di ricostruzione dell'impianto londinese \u00e8 stata invece disputata al Millennium Stadium di Cardiff in Galles. Le prime edizioni, dal 1961 al 1966, si svolsero con una doppia finale di andata e di ritorno.\nNomi.\nCome le altre competizioni inglesi, dal 1982 la Football League Cup ha sub\u00ecto vari cambi di denominazione per motivi di sponsorizzazione:"}
{"id": "254189", "revid": "118807346", "url": "https://it.wikipedia.org/wiki?curid=254189", "title": "Maximum Transmission Unit", "text": "In telecomunicazioni con Maximum Transmission Unit (MTU, in italiano Unit\u00e0 massima di trasmissione) si indica la dimensione massima in byte di un pacchetto dati che pu\u00f2 essere inviato attraverso un protocollo di comunicazione in una rete di telecomunicazioni. Tale parametro \u00e8 di solito associato alle interfacce di comunicazione quali schede di rete o porte seriali.\nIl concetto di MTU si ripresenta a diversi livelli e assumendo diversi nomi, ma il termine MTU indica propriamente la dimensione massima del pacchetto in IP. IP viene molto spesso trasportato su Ethernet, che ha normalmente uno spazio massimo di 1500 byte per il campo dati, a cui si aggiungono 26 byte (22 byte di intestazione Ethernet + 4 byte di \"cyclic redundancy check\") portando la dimensione massima del frame Ethernet a 1526 byte. La MTU tipica su Internet \u00e8 quindi di 1500 byte. Di questi, 20 sono normalmente occupati dallo header IP. Se viene utilizzato il protocollo TCP, questo occupa normalmente altri 20 byte per i propri header. Il payload (o \"carico utile\") di un pacchetto TCP \u00e8 quindi tipicamente di 1460 byte. TCP possiede un meccanismo per negoziare il \"Maximum Segment Size\" (dimensione massima del segmento, o MSS). Normalmente, MSS = MTU - 40.\nMTU in IP e frammentazione.\nQuando un host deve trasmettere un pacchetto IP, terr\u00e0 conto della MTU dell'interfaccia su cui trasmette il pacchetto. Lungo il suo percorso, il pacchetto potr\u00e0 per\u00f2 incontrare collegamenti con una MTU inferiore, su cui non potr\u00e0 essere trasmesso come tale. In questi casi, il router IP che deve trasmettere un pacchetto su un'interfaccia che ha un MTU inferiore alla dimensione del pacchetto, effettua automaticamente la frammentazione, ovvero divide il pacchetto in due o pi\u00f9 pacchetti pi\u00f9 piccoli. I frammenti del pacchetto originale sono contrassegnati in modo che il protocollo IP di destinazione sia in grado di riassemblare i pacchetti nell'originale.\nUn qualsiasi router lungo il cammino potrebbe dover frammentare un pacchetto, e l'host di destinazione dovr\u00e0 ricostruire il pacchetto originale dai frammenti.\nEvitare la frammentazione.\nLa frammentazione consente a IP di lavorare correttamente su una rete composta di collegamenti con MTU eterogenea, ma \u00e8 un'operazione onerosa per i router e per l'host che riceve i pacchetti frammentati, quindi si cerca di evitarla quando possibile.\nViene detto \"MTU del percorso\" il pi\u00f9 piccolo MTU di uno qualsiasi dei collegamenti che compongono il \"percorso\" dall'indirizzo della fonte a quello di destinazione. Visto in un altro modo, l'MTU del percorso \u00e8 il pi\u00f9 grosso valore dell'MTU che pu\u00f2 attraversare il percorso senza essere ulteriormente frammentato.\nL'RFC 1191 descrive \"La scoperta dell'MTU del percorso\" (in inglese \"Path MTU Discovery\", o pi\u00f9 brevemente \"PMTUD\"), una tecnica per determinare l'MTU del percorso tra due host IP, cos\u00ec che quella frammentazione possa essere evitata. Un host invia inizialmente un pacchetto IP della dimensione corrispondente alla MTU locale con il bit DF (Don't Fragment --- Non Frammentare) settato a uno. Se un router lungo il percorso ha bisogno di frammentare il pacchetto, ma questo ha il bit DF a uno, il router lo abbandona, e manda un pacchetto ICMP di tipo \"datagramma troppo grosso\" all'indirizzo sorgente per segnalare il problema. Nel pacchetto ICMP \u00e8 indicato anche l'MTU del link che ha causato l'abbandono. Questa operazione viene ripetuta finch\u00e9 il pacchetto non giunge a destinazione. L'host sorgente in questo modo \"impara\" il pi\u00f9 grosso MTU che pu\u00f2 passare attraverso quel percorso senza frammentarsi. L'operazione pu\u00f2 essere eventualmente ripetuta se il percorso stesso viene modificato.\nSfortunatamente un numero crescente di reti bloccano tutto il traffico ICMP (per esempio come misura preventiva per gli attacchi Denial-Of-Service e per evitare il network discovery) e questo impedisce la scoperta dei passaggi senza frammentazione dell'MTU. Il sintomo di questa situazione \u00e8 che una connessione funziona fino a quando deve trasmettere pacchetti di piccole dimensioni, ma si blocca quando viene inviato un grosso blocco di dati, che viene diviso in pacchetti di dimensione massima (per esempio con IRC un client potrebbe vedere fino al \"nospoof ping\" ma non ottenere risposta dopo di esso, poich\u00e9 il grosso numero di messaggi di benvenuto blocca la connessione).\nAd esempio, sulle moderne reti ethernet LAN, l'MTU \u00e8 di 1500 byte. Sistemi come il PPPoE lo riducono, rendendo necessaria la scoperta dell'MTU ideale per il percorso, con la possibilit\u00e0 di rendere inaccessibili i siti che si trovino dietro ad un firewall mal configurato.\nIn questi casi una soluzione spesso adottata \u00e8 la modifica in transito dell'MSS dei pacchetti TCP. Questa funzionalit\u00e0 \u00e8 presente in molti router, e andrebbe idealmente configurata sui router a cui \u00e8 connesso il collegamento di MTU inferiore. Si tratta di un'operazione che modifica il contenuto di un pacchetto in transito (TCP fa parte del payload di IP, e quindi non dovrebbe essere modificato da un router IP), e quindi viola il principio di semplicit\u00e0 e di comunicazione end-to-end di Internet. Inoltre, risolve il problema solo per TCP, non per UDP (che non ha un analogo della MSS) o altri protocolli di trasporto.\nUn'altra soluzione meno elegante e subottimale \u00e8 abbassare la MTU sulle interfacce degli host o dei router per portarle a pari con la \"MTU del percorso\"."}
{"id": "254191", "revid": "969332", "url": "https://it.wikipedia.org/wiki?curid=254191", "title": "Luigi Preti", "text": "Biografia.\nFamiglia e studi.\nUltimo di quattro fratelli, nacque in una famiglia di commercianti ferraresi; il padre Vito gestiva un'attivit\u00e0 insieme alla moglie Maria Giordani, ed anche i fratelli Emilio, Ilario e Giuseppe si dedicarono al commercio e all'imprenditoria.\n\"Luigino\", cos\u00ec chiamato dai familiari per via del fisico mingherlino, a 22 anni (nel 1936) si laure\u00f2 in giurisprudenza con il massimo dei voti e la lode presso l'Universit\u00e0 degli Studi di Ferrara, e consegu\u00ec in seguito una seconda laurea in Lettere.\nTerminati gli studi, insegn\u00f2 storia e filosofia in alcuni licei, ed in seguito divenne docente di Istituzioni di Diritto pubblico presso l'Universit\u00e0 di Ferrara. All'attivit\u00e0 didattica alternava quella di giornalista e di autore di pubblicazioni di carattere storico e giuridico.\nSpos\u00f2 Anna Fabbri, dalla quale ebbe tre figli: Maria, Paolo e Antonio. Ebbe da loro tre nipoti : Vito, Maria Elena e Chiara.\nAttivit\u00e0 politica.\nSotto il regime e la Resistenza nel PSI.\nInsofferente al fascismo, Preti non faceva mistero della sua simpatia per le idee socialiste neanche quando, nel 1941 viene richiamato sotto le armi. Per questo fu denunciato al Tribunale Militare per \"lesa maest\u00e0, disfattismo ed insubordinazione\".\nDetenuto in un carcere militare in attesa di giudizio, si salv\u00f2 dal processo e dalla condanna a morte per fucilazione alla schiena, grazie alla caduta del regime ed al susseguente armistizio, nel cui marasma riusc\u00ec a evadere e a darsi alla macchia.\nDopo aver svolto lavori saltuari a Milano, Preti raggiunge la Svizzera dove, a Zurigo, entr\u00f2 in contatto con Ignazio Silone, che gli affid\u00f2 la direzione del periodico \"L'Avvenire dei Lavoratori\".\nL'Assemblea Costituente.\nRientrato in Italia al termine del conflitto, nel 1946 fu eletto Segretario provinciale del PSI a Ferrara, ed entr\u00f2 a far parte del Consiglio comunale. Nel giugno dello stesso anno fu eletto deputato all'Assemblea Costituente nel XIII collegio (Bologna-Ferrara-Ravenna-Forl\u00ec), raccogliendo ben 20.516 voti di preferenza, piazzandosi secondo dietro il popolarissimo sindaco di Bologna Francesco Zanardi.\nDurante i lavori della Costituente partecip\u00f2 attivamente alla redazione della Carta fondamentale della repubblica. In particolare, sua \u00e8 la definizione della magistratura intesa come \"ordine\" e non come \"potere\" dello Stato.\nLa scelta socialdemocratica.\nIl 12 gennaio 1947 Preti ader\u00ec al Partito Socialista dei Lavoratori Italiani (in seguito noto come PSDI), fondato da Giuseppe Saragat in disaccordo con il segretario socialista Pietro Nenni circa l'unit\u00e0 d'azione con i comunisti, ed a questo partito rest\u00f2 legato per il resto della sua carriera politica.\nNel 1950 divenne membro della direzione del partito, ed in seguito Segretario generale. Si adoper\u00f2 per la riunificazione con il PSI, avvenuta tra il 1969 ed il 1971, e nel 1988 fu eletto Presidente del Consiglio nazionale del PSDI; in seguito fu Presidente onorario dello stesso, carica che mantenne fino al ridimensionamento del partito, avvenuto in seguito alla bufera giudiziaria di Tangentopoli (che vide coinvolti anche numerosi esponenti del PSDI a livello locale e nazionale).\nContrario alla confluenza nel PSI, fond\u00f2 insieme ad Enrico Ferri il movimento Socialdemocrazia Liberale Europea, e che nelle elezioni politiche del 1996 si schier\u00f2 con l'alleanza di centro-destra. Successivi dissidi di Preti con Ferri, dovuti alla decisione di quest'ultimo di federare il movimento con il Centro Cristiano Democratico di Pier Ferdinando Casini, portarono Preti ad uscire dal \"SOLE\" ed a fondare Rinascita Socialdemocratica, per federarsi prima con Forza Italia e poi con il Partito Socialista di Ugo Intini e Gianni de Michelis, nella coalizione di centro-destra alle elezioni regionali italiane del 2000.\nL'attivit\u00e0 di governo.\nNelle elezioni del 18 aprile 1948 Preti fu eletto Deputato al Parlamento, dove sedette per dieci legislature consecutive. La sua attivit\u00e0 di parlamentare ebbe spesso a vertere sui temi economici e sociali, come la lentezza nell'erogazione delle pensioni di guerra, le magre retribuzioni dei dipendenti statali e la critica alla politica economica e finanziaria del governo.\nNel marzo del 1954 ottenne il suo primo incarico governativo entrando a far parte della compagine guidata da Mario Scelba, in qualit\u00e0 di Sottosegretario di Stato al Ministero del Tesoro con delega alle pensioni di guerra, carica che mantenne anche nel successivo governo guidato da Antonio Segni, fino al 1957.\nNel luglio 1958 fu nominato Ministro delle finanze nel secondo governo Fanfani, e dovette subito fronteggiare le accuse rivolte al suo dicastero per il caso del \"Banchiere di Dio\", che sfociarono nell'istituzione di un'apposita Commissione Parlamentare d'inchiesta.\nCaduto il governo nel gennaio del 1959, Preti dovette attendere fino al febbraio del 1962, quando fu nominato Ministro del commercio con l'estero nel quarto governo Fanfani. L'anno seguente fu nominato da Aldo Moro ministro senza portafoglio per la Riforma della Pubblica Amministrazione.\nIn seguito Preti ebbe altre cariche di governo, tra cui quella di Ministro del bilancio e della programmazione economica (1969), Ministro dei trasporti, dal 1973 al 1974 e Ministro dei trasporti e dell'aviazione civile dal 1979 al 1980 nel quinto governo Andreotti, e ministro per la Marina Mercantile nel 1979.\nAnche l'attivit\u00e0 parlamentare di Preti \u00e8 stata segnata da importanti incarichi. Nel 1973 \u00e8 stato presidente della Commissione Bilancio e Partecipazioni statali; nel 1978 ha presieduto la Commissione Pubblica Istruzione, e dal 1983 al 1987 ha ricoperto la presidenza della Commissione Interno.\nDal 1976 al 1980 \u00e8 stato presidente del gruppo parlamentare del PSDI della Camera dei deputati, ricoprendo, dal 1988 al 1990, la carica di presidente del Consiglio nazionale del PSDI e poi quella di presidente onorario fino all'adesione del Partito Socialdemocratico alla federazione dei Socialisti Democratici Italiani.\nInoltre, fu Vice Presidente della Camera dei deputati dal 1980 al 1983.\nLa riforma tributaria.\nNella sua qualit\u00e0 di Ministro delle finanze, carica che ricopr\u00ec dal 1966 al 1968 nel terzo governo Moro e dal 1970 al 1972 nel terzo governo Rumor e nel successivo governo Colombo, mise a punto la legge di \"Riforma tributaria\", volta a modernizzare e razionalizzare la tassazione dei redditi e la riscossione dei tributi.\nGi\u00e0 nel 1951 era stato introdotto dal suo predecessore Ezio Vanoni, con la cosiddetta \"Legge di perequazione tributaria\", l'obbligo per i contribuenti della dichiarazione annuale dei redditi, ma la riforma di Preti trasform\u00f2 l'impopolare IGE in IVA, ed abrogando molte tasse e diversi balzelli divenuti ormai anacronistici (quali ad esempio l'Imposta sul bestiame, l'Imposta sui cani, l'Imposta sulle vetture, l'Imposta sul valore locativo, l'Imposta sui Domestici, ecc.) e la cui riscossione costava ormai quasi quanto il loro introito.\nL\"'iter\" legislativo della riforma fu lungo e travagliato. Infatti, sin dal 1962 erano state nominate dal Parlamento delle commissioni di studio, con l'apporto di studiosi del Diritto tributario quali Cesare Cosciani e Bruno Visentini, al fine di affrontare i problemi riguardanti l'imposizione fiscale, e tracciare le linee guida di una riforma organica del settore, resasi viepi\u00f9 necessaria dalle risultanze statistiche che dimostravano come dal 1964 il prelievo fiscale sulle famiglie superava, in percentuale sul PIL, quello sulle imprese.\nIl primo disegno di legge - di delega sulla riforma tributaria - risale al 1967, ma per la sua approvazione definitiva si doveva attendere l'ottobre del 1971.\nI decreti delegati riguardanti il nuovo sistema tributario per le imposte indirette furono emessi il 26 ottobre del 1972 ed entrarono in vigore dal 1\u00ba gennaio 1973, mentre quelli relativi alle imposte dirette furono emessi il 29 settembre del 1973, ed entrarono in vigore dal 1\u00ba gennaio 1974, quando a Preti nella carica di Ministro delle finanze era subentrato lo stesso Visentini, che condivide con lui la paternit\u00e0 delle leggi di riforma, tuttora in vigore.\nScrittore e saggista.\nOltre che per la sua attivit\u00e0 politica, Preti ebbe notoriet\u00e0 non solo per i suoi saggi di carattere storico e giuridico (fra cui \"La crisi della giustizia in Italia\", 2000) ma anche per essere l'autore di \"Giovinezza, giovinezza...\" (1964), un romanzo dal sapore autobiografico ambientato durante la dittatura fascista, e da lui dedicato a quelli che chiamava \"i giovani della societ\u00e0 del benessere\", che vinse il Premio Bancarella, e da cui in seguito fu tratto il film omonimo (1969), diretto da Franco Rossi.\nOpinioni riguardo l'alta velocit\u00e0.\nPreti, pur lontano dalla politica attiva e nonostante l'et\u00e0, si interess\u00f2 alla questione dell'alta velocit\u00e0 in quanto prefigurava un rilevante dispendio di risorse pubbliche dalla dubbia efficacia. In una lettera al ministro Franco Reviglio scrisse,:\"\u201cComincio col dirti che non \u00e8 in nessuna maniera accettabile la tesi che l'Alta velocit\u00e0 sarebbe \u201cun sostegno allo sviluppo e all'occupazione\u201d nonch\u00e9 \u201cuno strumento utilizzabile per ridare ossigeno all'industria nazionale\u201d. Se si tratta di aiutare la FIAT, l'IRI e l'ENI \u2013 che sono i \"general contractor\" \u2013 per fare guadagnare ad essi qualcosa, pu\u00f2 esser compreso da alcuno, ma non da me. L'industria non si sviluppa con questi lavori di costruzione, ma con imprese destinate a durare. D'altro lato, dieci o quindicimila persone eventualmente impegnate per alcuni anni nei lavori dell'Alta velocit\u00e0 sono ben piccola cosa sul fronte dell'occupazione. Senza contare che altri lavori, intesi a mettere a posto tante linee ferroviarie in pessime condizioni gi\u00e0 esistenti, darebbero almeno lo stesso risultato.La delibera del 9 dicembre '92 del Bilancio, del Tesoro e dei Trasporti, della quale tu mi invii copia, stabilisce che lo Stato (ossia le Ferrovie) non dovr\u00e0 pagare di interessi pi\u00f9 di 5.500 miliardi per l'intera costruzione della tratta Torino-Milano-Napoli. Gli eventuali superi dovrebbero essere pagati dalla TAV con i proventi della gestione. Ci\u00f2 mi pare assurdo, perch\u00e9 non esistono ferrovie attive in nessun Paese del mondo\u201d\"\nLa scomparsa.\nPreti rimase lucido e combattivo fino a pochi anni prima della sua morte, avvenuta all'et\u00e0 di 95 anni, continuando a scrivere articoli per L'Avanti e per Il Resto del Carlino.\nEbbe molteplici interessi e abitudini frugali (per molto tempo rifiut\u00f2 l'uso di autovetture di servizio per i suoi spostamenti tra Roma e Bologna o Ferrara, preferendo servirsi del treno). Tra le sue disposizioni testamentarie figura il dono all'Universit\u00e0 degli Studi di Ferrara della sua biblioteca personale, composta da circa ottomila volumi non solo di argomento giuridico, economico e socio-politico, ma anche da una vasta selezione di testi d'arte, di letteratura, di scienze e di filosofia, nonch\u00e9 integrata da un'imponente raccolta di atti parlamentari."}
{"id": "254193", "revid": "466539", "url": "https://it.wikipedia.org/wiki?curid=254193", "title": "Giacomo Mancini", "text": "Biografia.\nAvvocato, antifascista, figlio di Pietro Mancini, uno dei fondatori del PSI, nel 1944 entr\u00f2 a far parte dell'organizzazione militare clandestina a Roma. Dopo la liberazione, rientrato a Cosenza, divent\u00f2 segretario, fino al 1947, della locale federazione socialista e membro della direzione nazionale del partito fino al 1948. Consigliere comunale di Cosenza dal 1946 al 1952, alla Camera entr\u00f2 nel 1948, con 26\u00a0000 voti di preferenza, eletto nelle liste del Fronte Democratico Popolare: ci rest\u00f2 per dieci legislature.\nNel gennaio del 1953 venne eletto segretario regionale del PSI. Nel 1956, all'indomani della repressione sovietica della rivoluzione ungherese, le strade dei socialisti e dei comunisti si separarono e Mancini fu chiamato da Pietro Nenni a occuparsi dell'organizzazione del PSI.\nAutonomista, nenniano, uomo di governo nel centrosinistra, fu Ministro della sanit\u00e0 nel primo governo Moro e Ministro dei Lavori pubblici nel secondo e terzo governo Moro e nel primo governo Rumor, diventando poi Ministro degli Interventi straordinari nel Mezzogiorno nel quinto governo Rumor. Da ministro della Sanit\u00e0 impose tra l'altro l'introduzione del vaccino antipolio Sabin.\nDa ministro dei Lavori pubblici realizz\u00f2 l'autostrada Salerno-Reggio Calabria e fu durissimo verso gli speculatori dopo la frana di Agrigento del 1966. Consapevole di non disporre di tempi tecnici per poter varare una riforma organica della legge urbanistica del 1942, port\u00f2 in Parlamento un disegno di legge che, facendo da \"ponte\" all'auspicata riforma urbanistica, introduceva nella normativa in vigore una serie di disposizioni all'avanguardia (repressione dell'abusivismo, standard urbanistici, obbligatoriet\u00e0 dei piani urbanistici, eccetera). Fu cos\u00ec che nacque la legge 6 agosto 1967 n. 765, detta \"legge-ponte\": essa fu il risultato della tenacia di Giacomo Mancini contro le resistenze di numerosi settori della Democrazia Cristiana, coadiuvato dall'allora direttore generale per l'urbanistica Michele Martuscelli, principale ispiratore della nuova normativa. La legge \u00e8 tuttora (2021) in vigore.\nGi\u00e0 in questo periodo era indicato, con Riccardo Misasi, uno dei due esponenti politici di maggior rilievo in Calabria.\nDivent\u00f2 vicesegretario nazionale del PSI il 9 giugno del 1969. Si batt\u00e9 per l'unificazione tra PSI e PSDI, ma quando questa rapidamente fall\u00ec non arrest\u00f2 la sua corsa e, il 23 aprile del 1970, divenne segretario del partito. Ha scritto Paolo Franchi sul \"Corriere\":\nSi batt\u00e9 sempre in primissima linea per i diritti civili: a cominciare dalla battaglia per il divorzio. Fu lui, nel luglio del 1976, a pilotare il Comitato centrale del Midas, che dopo la sconfitta elettorale aveva defenestrato De Martino, verso l'elezione di Craxi: un po' perch\u00e9 quel suo vicesegretario che conosceva cos\u00ec poco non gli dispiaceva, molto perch\u00e9 pensava che, debole come all'epoca Craxi era, sarebbe stato facile guidarlo da padre nobile. Un altro errore, in tutta evidenza, scontato con una rapida emarginazione nel partito.\nNegli anni di piombo non si associ\u00f2 al fronte della fermezza contro il terrorismo, e gli furono rimproverate, in specie dal PCI, debolezze e simpatie personali verso esponenti di primo piano dell'Autonomia operaia (Franco Piperno su tutti). La sinistra extraparlamentare gli era lontana mille miglia: ma per libertarismo e anche per calcolo politico non le sbatt\u00e9 mai la porta in faccia. Non riconfermato alle politiche del 1992, rese a Milano in Procura la testimonianza decisiva per impedire a Bettino Craxi di nascondersi dietro il segretario amministrativo nelle inchieste sui finanziamenti illeciti del PSI (a differenza di quanto avveniva nella DC, dove resse lo scudo rappresentato dal segretario amministrativo Severino Citaristi): afferm\u00f2 che la gestione di Vincenzo Balzamo si limitava alla tenuta della cassa, ma che il potere assoluto sulle finanze del partito era del segretario politico.\nNon lasci\u00f2 l'attivit\u00e0 politica legata alla terra d'origine: dopo esserlo stato pochi mesi nel 1985, nel 1993 venne rieletto sindaco di Cosenza, alla testa di alcune liste civiche non collegate ai partiti tradizionali. Fu proprio in quell'anno, per\u00f2, che prese l'avvio la sua vicenda giudiziaria, quando alcuni pentiti lo accusarono di presunti rapporti con cosche mafiose del reggino e di Cosenza. Mancini respinse sdegnosamente le accuse che gli venivano rivolte, ma il Tribunale di Palmi, il 25 marzo 1996, lo condann\u00f2 per concorso esterno in associazione mafiosa. Un anno dopo, la Corte d'Appello di Reggio Calabria, il 24 giugno 1997, annull\u00f2 la sentenza per incompetenza territoriale, rimandando tutti gli atti a Catanzaro. Una prima conclusione della vicenda giudiziaria arriv\u00f2 il 19 novembre 1999, quando il giudice per l'udienza preliminare, Vincenzo Calderazzo, dichiar\u00f2 estinto per prescrizione il reato di associazione per delinquere, mentre per quello di concorso esterno in associazione mafiosa, Mancini venne assolto \"perch\u00e9 il fatto non sussiste\". Il processo d'appello, fissato a fine giugno del 2000, venne rinviato a nuovo ruolo e non ha mai avuto inizio.\nDopo le vicende giudiziarie, Mancini riprese l'attivit\u00e0 politica ed amministrativa, dopo un periodo di sospensione dalla carica di sindaco. Ritorn\u00f2 a guidare l'amministrazione comunale cosentina e venne rieletto sindaco al primo turno nel 1997, sostenuto anche dalla coalizione dell'Ulivo. Dopo la dissoluzione del PSI fonda il PSE-Lista Mancini, che si propone di portare nella politica italiana i valori del socialismo europeo.\nEbbe come stretto collaboratore Antonio Landolfi, divenuto il suo biografo, che, dopo la sua morte, cre\u00f2 e guid\u00f2 la Fondazione Mancini con l'intento di conservare il patrimonio umano e politico dell'esponente socialista. \u00c8 morto l'8 aprile del 2002, all'et\u00e0 di 86 anni. Ha un nipote, omonimo, Giacomo Mancini Jr, che si occupa di politica, erede della Lista Mancini, gi\u00e0 deputato nazionale."}
{"id": "254194", "revid": "287204", "url": "https://it.wikipedia.org/wiki?curid=254194", "title": "Athesans-\u00c9troitefontaine", "text": "Athesans-\u00c9troitefontaine \u00e8 un comune francese di 643 abitanti situato nel dipartimento dell'Alta Saona nella regione della Borgogna-Franca Contea."}
{"id": "254195", "revid": "110157", "url": "https://it.wikipedia.org/wiki?curid=254195", "title": "Les Aynans", "text": "Les Aynans \u00e8 un comune francese di 322 abitanti situato nel dipartimento dell'Alta Saona nella regione della Borgogna-Franca Contea."}
{"id": "254196", "revid": "2039709", "url": "https://it.wikipedia.org/wiki?curid=254196", "title": "La Barre (Alta Saona)", "text": "La Barre \u00e8 un comune francese di 107 abitanti situato nel dipartimento dell'Alta Saona nella regione della Borgogna-Franca Contea."}
{"id": "254197", "revid": "287204", "url": "https://it.wikipedia.org/wiki?curid=254197", "title": "La Basse-Vaivre", "text": "La Basse-Vaivre \u00e8 un comune francese di 44 abitanti situato nel dipartimento dell'Alta Saona nella regione della Borgogna-Franca Contea."}
{"id": "254198", "revid": "287204", "url": "https://it.wikipedia.org/wiki?curid=254198", "title": "Les B\u00e2ties", "text": "Les B\u00e2ties \u00e8 un comune francese di 82 abitanti situato nel dipartimento dell'Alta Saona nella regione della Borgogna-Franca Contea."}
{"id": "254199", "revid": "287204", "url": "https://it.wikipedia.org/wiki?curid=254199", "title": "Beaujeu-Saint-Vallier-Pierrejux-et-Quitteur", "text": "Beaujeu-Saint-Vallier-Pierrejux-et-Quitteur \u00e8 un comune francese di 1.022 abitanti situato nel dipartimento dell'Alta Saona nella regione della Borgogna-Franca Contea."}
{"id": "254200", "revid": "287204", "url": "https://it.wikipedia.org/wiki?curid=254200", "title": "La Bruy\u00e8re (Francia)", "text": "La Bruy\u00e8re \u00e8 un comune francese di 207 abitanti situato nel dipartimento dell'Alta Saona nella regione della Borgogna-Franca Contea."}
{"id": "254201", "revid": "287204", "url": "https://it.wikipedia.org/wiki?curid=254201", "title": "La Chapelle-l\u00e8s-Luxeuil", "text": "La Chapelle-l\u00e8s-Luxeuil \u00e8 un comune francese di 444 abitanti situato nel dipartimento dell'Alta Saona nella regione della Borgogna-Franca Contea.\n\u00c8 bagnato dalle acque del fiume Lanterne."}
{"id": "254202", "revid": "287204", "url": "https://it.wikipedia.org/wiki?curid=254202", "title": "La Chapelle-Saint-Quillain", "text": "La Chapelle-Saint-Quillain \u00e8 un comune francese di 137 abitanti situato nel dipartimento dell'Alta Saona nella regione della Borgogna-Franca Contea."}
{"id": "254203", "revid": "287204", "url": "https://it.wikipedia.org/wiki?curid=254203", "title": "La Corbi\u00e8re", "text": "La Corbi\u00e8re \u00e8 un comune francese di 103 abitanti situato nel dipartimento dell'Alta Saona nella regione della Borgogna-Franca Contea."}
{"id": "254204", "revid": "1005847", "url": "https://it.wikipedia.org/wiki?curid=254204", "title": "Giacinto Bosco", "text": "Carriera politica.\nLaureato in giurisprudenza a Napoli nel 1925, dopo un primo periodo come vicesegretario del Ministero degli Affari esteri (1927-1932) ricopr\u00ec vari incarichi universitari (professore di diritto internazionale all'Universit\u00e0 di Roma nel 1932, preside della facolt\u00e0 di giurisprudenza dell'Universit\u00e0 di Urbino sempre nel 1932, professore ordinario di diritto internazionale all'Universit\u00e0 di Firenze dal 1933-1940).\nPur continuando la carriera universitaria, a partire dal 1948 inizi\u00f2 anche ad occuparsi attivamente di politica ricoprendo vari incarichi tra cui:\nDal 1972 al 1976 fu vicepresidente del Consiglio Superiore della Magistratura.\nDal 1976 al 1988 fu Giudice presso la Corte di Giustizia delle Comunit\u00e0 Europee.\nEra il padre di Manfredi Bosco, deputato della Democrazia Cristiana dalla V alla IX legislatura e senatore nella X legislatura."}
{"id": "254205", "revid": "110157", "url": "https://it.wikipedia.org/wiki?curid=254205", "title": "La C\u00f4te (Francia)", "text": "La C\u00f4te \u00e8 un comune francese di 542 abitanti situato nel dipartimento dell'Alta Saona nella regione della Borgogna-Franca Contea."}
{"id": "254206", "revid": "232551", "url": "https://it.wikipedia.org/wiki?curid=254206", "title": "La Creuse", "text": "La Creuse \u00e8 un comune francese di 79 abitanti situato nel dipartimento dell'Alta Saona nella regione della Borgogna-Franca Contea."}
{"id": "254207", "revid": "287204", "url": "https://it.wikipedia.org/wiki?curid=254207", "title": "La Demie", "text": "La Demie \u00e8 un comune francese di 118 abitanti situato nel dipartimento dell'Alta Saona nella regione della Borgogna-Franca Contea."}
{"id": "254208", "revid": "767487", "url": "https://it.wikipedia.org/wiki?curid=254208", "title": "\u00c9chavanne", "text": "\u00c9chavanne \u00e8 un comune francese di 207 abitanti situato nel dipartimento dell'Alta Saona nella regione della Borgogna-Franca Contea."}
{"id": "254209", "revid": "287204", "url": "https://it.wikipedia.org/wiki?curid=254209", "title": "\u00c9chenans-sous-Mont-Vaudois", "text": "\u00c9chenans-sous-Mont-Vaudois \u00e8 un comune francese di 512 abitanti situato nel dipartimento dell'Alta Saona nella regione della Borgogna-Franca Contea."}
{"id": "254210", "revid": "110157", "url": "https://it.wikipedia.org/wiki?curid=254210", "title": "\u00c9chenoz-la-M\u00e9line", "text": "\u00c9chenoz-la-M\u00e9line \u00e8 un comune francese di 3.139 abitanti situato nel dipartimento dell'Alta Saona nella regione della Borgogna-Franca Contea."}
{"id": "254211", "revid": "287204", "url": "https://it.wikipedia.org/wiki?curid=254211", "title": "\u00c9chenoz-le-Sec", "text": "\u00c9chenoz-le-Sec \u00e8 un comune francese di 327 abitanti situato nel dipartimento dell'Alta Saona nella regione della Borgogna-Franca Contea."}
{"id": "254212", "revid": "287204", "url": "https://it.wikipedia.org/wiki?curid=254212", "title": "\u00c9cromagny", "text": "\u00c9cromagny \u00e8 un comune francese di 174 abitanti situato nel dipartimento dell'Alta Saona nella regione della Borgogna-Franca Contea."}
{"id": "254213", "revid": "287204", "url": "https://it.wikipedia.org/wiki?curid=254213", "title": "\u00c9cuelle", "text": "\u00c9cuelle \u00e8 un comune francese di 91 abitanti situato nel dipartimento dell'Alta Saona nella regione della Borgogna-Franca Contea."}
{"id": "254214", "revid": "287204", "url": "https://it.wikipedia.org/wiki?curid=254214", "title": "\u00c9huns", "text": "\u00c9huns \u00e8 un comune francese di 269 abitanti situato nel dipartimento dell'Alta Saona nella regione della Borgogna-Franca Contea.\n\u00c8 bagnato dalle acque del fiume Lanterne."}
{"id": "254215", "revid": "287204", "url": "https://it.wikipedia.org/wiki?curid=254215", "title": "\u00c9quevilley", "text": "\u00c9quevilley \u00e8 un comune francese di 137 abitanti situato nel dipartimento dell'Alta Saona nella regione della Borgogna-Franca Contea."}
{"id": "254217", "revid": "110157", "url": "https://it.wikipedia.org/wiki?curid=254217", "title": "\u00c9tobon", "text": "\u00c9tobon \u00e8 un comune francese di 305 abitanti situato nel dipartimento dell'Alta Saona nella regione della Borgogna-Franca Contea."}
{"id": "254219", "revid": "287204", "url": "https://it.wikipedia.org/wiki?curid=254219", "title": "\u00c9trelles-et-la-Montbleuse", "text": "\u00c9trelles-et-la-Montbleuse \u00e8 un comune francese di 83 abitanti situato nel dipartimento dell'Alta Saona nella regione della Borgogna-Franca Contea."}
{"id": "254220", "revid": "287204", "url": "https://it.wikipedia.org/wiki?curid=254220", "title": "\u00c9tuz", "text": "\u00c9tuz \u00e8 un comune francese di 689 abitanti situato nel dipartimento dell'Alta Saona nella regione della Borgogna-Franca Contea."}
{"id": "254222", "revid": "287204", "url": "https://it.wikipedia.org/wiki?curid=254222", "title": "Les Fessey", "text": "Les Fessey \u00e8 un comune francese di 136 abitanti situato nel dipartimento dell'Alta Saona nella regione della Borgogna-Franca Contea."}
{"id": "254223", "revid": "287204", "url": "https://it.wikipedia.org/wiki?curid=254223", "title": "La Grande-R\u00e9sie", "text": "La Grande-R\u00e9sie \u00e8 un comune francese di 90 abitanti situato nel dipartimento dell'Alta Saona nella regione della Borgogna-Franca Contea."}
{"id": "254224", "revid": "287204", "url": "https://it.wikipedia.org/wiki?curid=254224", "title": "La Lanterne-et-les-Armonts", "text": "La Lanterne-et-les-Armonts \u00e8 un comune francese di 189 abitanti situato nel dipartimento dell'Alta Saona nella regione della Borgogna-Franca Contea."}
{"id": "254225", "revid": "287204", "url": "https://it.wikipedia.org/wiki?curid=254225", "title": "La Longine", "text": "La Longine \u00e8 un comune francese di 258 abitanti situato nel dipartimento dell'Alta Saona nella regione della Borgogna-Franca Contea."}
{"id": "254226", "revid": "287204", "url": "https://it.wikipedia.org/wiki?curid=254226", "title": "Le Magnoray", "text": "Le Magnoray \u00e8 un comune francese di 107 abitanti situato nel dipartimento dell'Alta Saona nella regione della Borgogna-Franca Contea."}
{"id": "254227", "revid": "287204", "url": "https://it.wikipedia.org/wiki?curid=254227", "title": "Les Magny", "text": "Les Magny \u00e8 un comune francese di 136 abitanti situato nel dipartimento dell'Alta Saona nella regione della Borgogna-Franca Contea."}
{"id": "254228", "revid": "287204", "url": "https://it.wikipedia.org/wiki?curid=254228", "title": "La Malach\u00e8re", "text": "La Malach\u00e8re \u00e8 un comune francese di 267 abitanti situato nel dipartimento dell'Alta Saona nella regione della Borgogna-Franca Contea."}
{"id": "254229", "revid": "287204", "url": "https://it.wikipedia.org/wiki?curid=254229", "title": "La Montagne (Alta Saona)", "text": "La Montagne \u00e8 un comune francese di 41 abitanti situato nel dipartimento dell'Alta Saona nella regione della Borgogna-Franca Contea."}
{"id": "254230", "revid": "287204", "url": "https://it.wikipedia.org/wiki?curid=254230", "title": "La Neuvelle-l\u00e8s-Lure", "text": "La Neuvelle-l\u00e8s-Lure \u00e8 un comune francese di 341 abitanti situato nel dipartimento dell'Alta Saona nella regione della Borgogna-Franca Contea."}
{"id": "254231", "revid": "287204", "url": "https://it.wikipedia.org/wiki?curid=254231", "title": "La Neuvelle-l\u00e8s-Scey", "text": "La Neuvelle-l\u00e8s-Scey \u00e8 un comune francese di 189 abitanti situato nel dipartimento dell'Alta Saona nella regione della Borgogna-Franca Contea."}
{"id": "254232", "revid": "287204", "url": "https://it.wikipedia.org/wiki?curid=254232", "title": "La Pisseure", "text": "La Pisseure \u00e8 un comune francese di 44 abitanti situato nel dipartimento dell'Alta Saona nella regione della Borgogna-Franca Contea."}
{"id": "254233", "revid": "287204", "url": "https://it.wikipedia.org/wiki?curid=254233", "title": "La Proiseli\u00e8re-et-Langle", "text": "La Proiseli\u00e8re-et-Langle \u00e8 un comune francese di 176 abitanti situato nel dipartimento dell'Alta Saona nella regione della Borgogna-Franca Contea."}
{"id": "254234", "revid": "287204", "url": "https://it.wikipedia.org/wiki?curid=254234", "title": "Pusy-et-\u00c9penoux", "text": "Pusy-et-\u00c9penoux \u00e8 un comune francese di 546 abitanti situato nel dipartimento dell'Alta Saona nella regione della Borgogna-Franca Contea."}
{"id": "254235", "revid": "287204", "url": "https://it.wikipedia.org/wiki?curid=254235", "title": "La R\u00e9sie-Saint-Martin", "text": "La R\u00e9sie-Saint-Martin \u00e8 un comune francese di 162 abitanti situato nel dipartimento dell'Alta Saona nella regione della Borgogna-Franca Contea."}
{"id": "254236", "revid": "287204", "url": "https://it.wikipedia.org/wiki?curid=254236", "title": "La Rochelle (Alta Saona)", "text": "La Rochelle \u00e8 un comune francese di 40 abitanti situato nel dipartimento dell'Alta Saona nella regione della Borgogna-Franca Contea."}
{"id": "254237", "revid": "287204", "url": "https://it.wikipedia.org/wiki?curid=254237", "title": "Roche-sur-Linotte-et-Sorans-les-Cordiers", "text": "Roche-sur-Linotte-et-Sorans-les-Cordiers \u00e8 un comune francese situato nel dipartimento dell'Alta Saona nella regione della Borgogna-Franca Contea."}
{"id": "254238", "revid": "868829", "url": "https://it.wikipedia.org/wiki?curid=254238", "title": "Solco", "text": "Il solco \u00e8 un'apertura lunga e stretta, pi\u00f9 o meno diritta e profonda, prodotta nel terreno con attrezzi, ad esempio l'aratro, mono o bi-vomere, o dall'acqua per il fenomeno dell'erosione.\nLo scopo primario del solco, fin dalla storia dell'agricoltura, \u00e8 quello di permettere la semina, rompendo il suolo, rovesciando le zolle e favorendo cos\u00ec la copertura di erbe nocive e infestanti.\nIl solco dritto.\nSi registrano in molte realt\u00e0 a carattere prevalentemente agricolo alcune consuetudini circa il periodo ideale per rompere la terra, ad esempio in rapporto alle fasi lunari, sia per quanto riguarda il modo migliore per effettuare tali operazioni. A tali consuetudini, prevalentemente tramandate oralmente, si sovrappongono alcune forme di devozione religiosa, che in alcuni casi si tramandano ancora oggi. Alcune di esse prevedono la tracciatura di uno o pi\u00f9 solchi, in alcuni casi di notte, che devono avere determinate caratteristiche. La distanza e la perfetta esecuzione del solco costituivano in passato, oltre ad una sfida tra gli esecutori, anche un'indicazione (\"auspicio\") sull'andamento dell'annata agraria.In tempi recenti, grazie alla progressiva riscoperta delle tradizioni e del folclore locale italiano, alcuni studi storico-scientifici sono stati iniziati su questo argomento, permettendo agli esperti di storia locale di scambiare preziose informazioni in alcuni convegni dedicati a questo tipo di tradizione. "}
{"id": "254239", "revid": "696665", "url": "https://it.wikipedia.org/wiki?curid=254239", "title": "La Rosi\u00e8re (Montvalezan)", "text": "La Rosi\u00e8re \u00e8 una stazione sciistica francese situata nel dipartimento della Savoia nella regione della Rodano-Alpi e sottoposta al comune di Montvalezan. Orientata verso sud, offre un panorama eccezionale sulla vallata sottostante; \u00e8 collegata dal 1984 alla localit\u00e0 italiana di La Thuile per mezzo di due seggiovie e tre sciovie."}
{"id": "254240", "revid": "287204", "url": "https://it.wikipedia.org/wiki?curid=254240", "title": "Le Tremblois", "text": "Le Tremblois \u00e8 un comune francese di 190 abitanti situato nel dipartimento dell'Alta Saona nella regione della Borgogna-Franca Contea."}
{"id": "254241", "revid": "287204", "url": "https://it.wikipedia.org/wiki?curid=254241", "title": "La Vaivre", "text": "La Vaivre \u00e8 un comune francese di 215 abitanti situato nel dipartimento dell'Alta Saona nella regione della Borgogna-Franca Contea."}
{"id": "254242", "revid": "287204", "url": "https://it.wikipedia.org/wiki?curid=254242", "title": "Le Val-de-Gouhenans", "text": "Le Val-de-Gouhenans \u00e8 un comune francese di 64 abitanti situato nel dipartimento dell'Alta Saona nella regione della Borgogna-Franca Contea."}
{"id": "254243", "revid": "287204", "url": "https://it.wikipedia.org/wiki?curid=254243", "title": "Le Val-Saint-\u00c9loi", "text": "Le Val-Saint-\u00c9loi \u00e8 un comune francese di 116 abitanti situato nel dipartimento dell'Alta Saona nella regione della Borgogna-Franca Contea."}
{"id": "254244", "revid": "767487", "url": "https://it.wikipedia.org/wiki?curid=254244", "title": "Velesmes-\u00c9chevanne", "text": "Velesmes-\u00c9chevanne \u00e8 un comune francese di 533 abitanti situato nel dipartimento dell'Alta Saona nella regione della Borgogna-Franca Contea."}
{"id": "254245", "revid": "287204", "url": "https://it.wikipedia.org/wiki?curid=254245", "title": "La Vergenne", "text": "La Vergenne \u00e8 un comune francese di 110 abitanti situato nel dipartimento dell'Alta Saona nella regione della Borgogna-Franca Contea."}
{"id": "254246", "revid": "287204", "url": "https://it.wikipedia.org/wiki?curid=254246", "title": "La Vernotte", "text": "La Vernotte \u00e8 un comune francese di 76 abitanti situato nel dipartimento dell'Alta Saona nella regione della Borgogna-Franca Contea."}
{"id": "254247", "revid": "287204", "url": "https://it.wikipedia.org/wiki?curid=254247", "title": "La Villedieu-en-Fontenette", "text": "La Villedieu-en-Fontenette \u00e8 un comune francese di 187 abitanti situato nel dipartimento dell'Alta Saona nella regione della Borgogna-Franca Contea."}
{"id": "254248", "revid": "287204", "url": "https://it.wikipedia.org/wiki?curid=254248", "title": "La Villeneuve-Bellenoye-et-la-Maize", "text": "La Villeneuve-Bellenoye-et-la-Maize \u00e8 un comune francese di 129 abitanti situato nel dipartimento dell'Alta Saona nella regione della Borgogna-Franca Contea."}
{"id": "254249", "revid": "287204", "url": "https://it.wikipedia.org/wiki?curid=254249", "title": "Villers-Chemin-et-Mont-l\u00e8s-\u00c9trelles", "text": "Villers-Chemin-et-Mont-l\u00e8s-\u00c9trelles \u00e8 un comune francese di 129 abitanti situato nel dipartimento dell'Alta Saona nella regione della Borgogna-Franca Contea."}
{"id": "254250", "revid": "330019", "url": "https://it.wikipedia.org/wiki?curid=254250", "title": "La Voivre (Alta Saona)", "text": "La Voivre \u00e8 un comune francese di 144 abitanti situato nel dipartimento dell'Alta Saona nella regione della Borgogna-Franca Contea."}
{"id": "254252", "revid": "287204", "url": "https://it.wikipedia.org/wiki?curid=254252", "title": "La Voivre", "text": "Esistono pi\u00f9 comuni francesi con questo nome"}
{"id": "254253", "revid": "2125906", "url": "https://it.wikipedia.org/wiki?curid=254253", "title": "Ettore Gallo", "text": "Biografia.\nNacque a Napoli da genitori di origini calabresi. Rimasto orfano di entrambi (il padre era morto durante la prima guerra mondiale nei pressi del Pasubio), all'et\u00e0 di tre anni si trasfer\u00ec in Veneto, a Villafranca di Verona, in casa dello zio. Allievo della Scuola Militare Nunziatella, dopo il liceo classico si laure\u00f2 in Giurisprudenza a Modena nel 1936. Nel 1938 vinse il concorso in Magistratura e si spos\u00f2 con Eugenia Luigia Benedetti (1913 di Vo' Euganeo) e fu nominato VicePretore di Bettola. Sempre nel 1938 si iscrisse a Scienze politiche a Firenze dove si laure\u00f2 nel 1940, con 110 e lode.\nChiamato alle armi, l'8 settembre del 1943 era ufficiale carrista dell'allora Regio esercito. Decise che la scelta giusta era di combattere contro i nazisti e i fascisti per la pace e la democrazia e non esit\u00f2 a svestirsi della divisa per scegliere le file dei partigiani, in Veneto; ader\u00ec al Partito d'Azione e con il nome di battaglia \"Maestro\", divenne presto uno dei comandanti di divisioni partigiane pi\u00f9 apprezzati e combattivi. Catturato dalle SS, fu da queste consegnato alla banda di torturatori del fascista Mario Carit\u00e0 e rimase per due mesi nelle loro mani. Interrogato e ferocemente torturato, tacque e fu condannato a morte.\nL'insurrezione di Padova e l'arrivo degli alleati gli salvarono la vita.\nDopoguerra.\nFinita la guerra, lasci\u00f2 la magistratura e apr\u00ec uno studio di avvocato a Vicenza. Professore ordinario di Diritto penale, studioso attento e appassionato, autore di numerose pubblicazioni, fu nominato giudice costituzionale dal Parlamento il 30 giugno 1982 (su proposta del Partito Socialista Italiano), e poi eletto presidente della Corte Costituzionale il 30 gennaio 1991.\nEsercit\u00f2 le funzioni dal 4 febbraio 1991 fino al 14 luglio 1991.\nDopo la scadenza del mandato divent\u00f2 presidente del Consiglio nazionale dei consumatori e degli utenti.\nDurante l'elezione del Presidente della Repubblica Italiana del 1992, ricevette numerosi voti e fu il pi\u00f9 votato nel tredicesimo scrutinio (Scalfaro fu eletto al sedicesimo).\n\u00c8 morto a Roma il 29 giugno del 2001, all'et\u00e0 di 87 anni.\nCasa Gallo.\nNei primi anni sessanta, quando esercitava l'avvocatura a Vicenza, acquist\u00f2 Palazzo Brusarosco per destinarlo a propria abitazione e studio professionale. I restauri e gli interventi architettonici furono affidati a Carlo Scarpa, che ricav\u00f2 dal sottotetto l'appartamento privato, impreziosito da una scelta raccolta di oggetti artistici e decorazioni. Il palazzo Brusarosco, poi acquistato da Demetrio Zaccaria per essere donato al Comune di Vicenza, ospita la Biblioteca internazionale La Vigna, la quale organizza nella casa Gallo esposizioni temporanee.\nOnorificenze.\nCavaliere di Gran Croce di Merito del Sacro Militare Ordine Costantiniano di San Giorgio\n- 19 settembre 1992\nRiconoscimenti.\nL'Istituto Storico della Resistenza e dell'Et\u00e0 Contemporanea della Provincia di Vicenza \u00e8 a lui intitolato e ha inoltre istituito il premio \"Ettore Gallo\" che viene assegnato alternativamente a opere di storia contemporanea e di diritto.\nNel 2013 viene a lui intitolata anche una via a Vicenza."}
{"id": "254256", "revid": "666668", "url": "https://it.wikipedia.org/wiki?curid=254256", "title": "Dolina", "text": ""}
{"id": "254257", "revid": "1543377", "url": "https://it.wikipedia.org/wiki?curid=254257", "title": "Giovanni Conso", "text": "\u00c8 stato presidente dell'Accademia dei Lincei.\nAttivit\u00e0 accademica e giurisdizionale.\nLaureatosi in giurisprudenza a Torino nel 1945, \u00e8 stato allievo di Francesco Antolisei. Avvocato, professore universitario, ha insegnato procedura penale nelle facolt\u00e0 di giurisprudenza delle Universit\u00e0 di Genova, Urbino, Torino, della \"Sapienza\" di Roma e della LUMSA di Roma. \u00c8 stato professore emerito di Procedura penale presso l'Universit\u00e0 di Torino.\nHa contribuito a fondare, nel 1968, l'Unione Forense per la Tutela dei Diritti Umani.\nDal 1974 al 1976 \u00e8 vice presidente della commissione guidata da Gian Domenico Pisapia presso il Ministero di Grazia e Giustizia che ha redatto un progetto di codice di procedura penale mai giunto all'approvazione. Una parte del contenuto di questo testo \u00e8 riversato nel codice di procedura penale redatto tra il 1987 e il 1988 da una seconda commissione presieduta sempre dal Pisapia. Il nuovo codice entra in vigore nel 1989 ed \u00e8 tuttora vigente, ancorch\u00e9 notevolmente modificato.\nMembro \"laico\" (perch\u00e9 eletto dal parlamento in seduta comune) del Consiglio superiore della magistratura dal 1976 al 1981, ne \u00e8 vicepresidente nel corso degli ultimi mesi del suo mandato a seguito delle dimissioni di Ugo Zilletti.\nNominato giudice costituzionale dal presidente della Repubblica Italiana Sandro Pertini il 25 gennaio 1982, giura il 3 febbraio 1982. \u00c8 eletto presidente della Corte costituzionale il 18 ottobre 1990, esercitando le funzioni dal 23 ottobre 1990. Cessa dalla carica per scadenza del mandato il 3 febbraio 1991.\nAttivit\u00e0 politica.\nCandidato ufficiale del PDS al quattordicesimo scrutinio delle elezioni per il presidente della Repubblica del 1992. \u00c8 ministro di grazia e giustizia dal 12 febbraio 1993 al 9 maggio 1994, come espressione dell'area cattolica ma senza appartenere ad alcun partito politico. \u00c8 nominato nel governo Amato I al posto di Claudio Martelli, dimissionario, e riconfermato nel successivo governo Ciampi.\nIl primo provvedimento importante di Giovanni Conso, preso il 21 febbraio 1993 su suggerimento del Ministro dell'interno Nicola Mancino, fu la revoca di un decreto del predecessore che aveva introdotto il 41-bis nelle carceri napoletane. In un'intervista rilasciata al giornalista Sandro Ruotolo nel 2018, l'allora direttore DAP Nicol\u00f2 Amato parlando di questo provvedimento afferma che ha aperto una porta attraverso cui \u00e8 passata la trattativa Stato-mafia.\nDurante il suo mandato come Guardasigilli, nel marzo del 1993, si apr\u00ec a Palermo l'indagine giudiziaria per associazione mafiosa nei confronti di Giulio Andreotti, eminente politico democristiano, sempre al potere dai tempi dell'Assemblea costituente e pi\u00f9 volte presidente del Consiglio dei Ministri, sino all'anno precedente. Il processo ebbe enorme risonanza mediatica e da molti osservatori fu interpretato come un giudizio nei confronti dell'intera classe politica italiana e del sistema di potere democristiano. Alla fine di un lungo iter giudiziario terminato nel 2004 Andreotti fu prosciolto per prescrizione dal reato di associazione mafiosa, da lui commesso secondo la sentenza fino al 1980, e fu assolto per le tutte le imputazioni riguardanti il periodo successivo (la Corte di Cassazione scrive anche che Andreotti ha svolto un incisivo impegno antimafia durante il suo 6\u00b0 e 7\u00b0 governo) \nIl ritorno all'attivit\u00e0 culturale e scientifica.\nDal 15 giugno al 17 luglio 1998 presiede la Commissione dei plenipotenziari dell'ONU che ha approvato lo statuto istitutivo della Corte penale internazionale; nel prefigurarne l'operato, ebbe ad affermare che se la Corte \u00abdiventer\u00e0 un gigante, sar\u00e0 un gigante discreto, pi\u00f9 discreto di quanto non appaia, parlandone con tutto il rispetto, il Tribunale dell\u2019Aja\u00bb. In ogni caso, il diritto internazionale penale era sempre stato un suo precipuo ambito di interesse, che non abbandoner\u00e0 neppure in seguito; del resto, dall'anno accademico 1995/1996 all'anno accademico 2002/2003, \u00e8 stato docente di \"Tutela internazionale dei diritti umani\" presso la Facolt\u00e0 di Giurisprudenza dell'Universit\u00e0 di Urbino.\nNel 1984 gli viene conferito il diploma di benemerito dell'istruzione, della cultura e dell'arte, con medaglia d'oro, e, nel 1985, il premio \"Giuseppe Capograssi\" per il diritto.\nDal 1989, gi\u00e0 socio nazionale dell'Accademia delle scienze di Torino e poi di quella di Modena, \u00e8 pure membro dell'Accademia dei Lincei, della quale \u00e8 stato presidente dal 1\u00ba agosto 2003 al 31 luglio 2009, per due mandati consecutivi.\n\u00c8 inoltre stato presidente del consiglio scientifico dell'istituto Giuseppe Toniolo dell'Azione Cattolica per il diritto internazionale e la pace e membro del consiglio scientifico dell'Istituto Treccani.\nAutore di una copiosa produzione giuridica e curatore o collaboratore di numerose riviste specializzate. Tra i suoi allievi figurano gli avvocati Carlo Taormina e Ivano Iai.\nHa ricoperto l'incarico di vicepresidente della Societ\u00e0 italiana per l'organizzazione internazionale (SIOI).\nMuore a Roma il 2 agosto 2015."}
{"id": "254260", "revid": "287204", "url": "https://it.wikipedia.org/wiki?curid=254260", "title": "Les Arsures", "text": "Les Arsures \u00e8 un comune francese di 238 abitanti situato nel dipartimento del Giura nella regione della Borgogna-Franca Contea."}
{"id": "254261", "revid": "287204", "url": "https://it.wikipedia.org/wiki?curid=254261", "title": "L'Aub\u00e9pin", "text": "L'Aub\u00e9pin \u00e8 un comune francese di 141 abitanti situato nel dipartimento del Giura nella regione della Borgogna-Franca Contea."}
{"id": "254262", "revid": "287204", "url": "https://it.wikipedia.org/wiki?curid=254262", "title": "La Balme-d'\u00c9py", "text": "La Balme-d'\u00c9py \u00e8 un comune francese di 50 abitanti situato nel dipartimento del Giura nella regione della Borgogna-Franca Contea."}
{"id": "254263", "revid": "287204", "url": "https://it.wikipedia.org/wiki?curid=254263", "title": "La Barre (Giura)", "text": "La Barre \u00e8 un comune francese di 238 abitanti situato nel dipartimento del Giura nella regione della Borgogna-Franca Contea."}
{"id": "254264", "revid": "287204", "url": "https://it.wikipedia.org/wiki?curid=254264", "title": "La Boissi\u00e8re (Giura)", "text": "La Boissi\u00e8re \u00e8 un comune francese di 68 abitanti situato nel dipartimento del Giura nella regione della Borgogna-Franca Contea."}
{"id": "254265", "revid": "287204", "url": "https://it.wikipedia.org/wiki?curid=254265", "title": "Les Bouchoux", "text": "Les Bouchoux \u00e8 un comune francese di 329 abitanti situato nel dipartimento del Giura nella regione della Borgogna-Franca Contea."}
{"id": "254266", "revid": "287204", "url": "https://it.wikipedia.org/wiki?curid=254266", "title": "La Barre", "text": ""}
{"id": "254267", "revid": "287204", "url": "https://it.wikipedia.org/wiki?curid=254267", "title": "La Breteni\u00e8re (Giura)", "text": "La Breteni\u00e8re \u00e8 un comune francese di 203 abitanti situato nel dipartimento del Giura nella regione della Borgogna-Franca Contea."}
{"id": "254269", "revid": "287204", "url": "https://it.wikipedia.org/wiki?curid=254269", "title": "Les Chalesmes", "text": "Les Chalesmes \u00e8 un comune francese di 104 abitanti situato nel dipartimento del Giura nella regione della Borgogna-Franca Contea."}
{"id": "254270", "revid": "697352", "url": "https://it.wikipedia.org/wiki?curid=254270", "title": "La Boissi\u00e8re", "text": ""}
{"id": "254271", "revid": "287204", "url": "https://it.wikipedia.org/wiki?curid=254271", "title": "La Chapelle-sur-Furieuse", "text": "La Chapelle-sur-Furieuse \u00e8 un comune francese di 337 abitanti situato nel dipartimento del Giura nella regione della Borgogna-Franca Contea."}
{"id": "254272", "revid": "12544", "url": "https://it.wikipedia.org/wiki?curid=254272", "title": "Novellae", "text": ""}
{"id": "254273", "revid": "287204", "url": "https://it.wikipedia.org/wiki?curid=254273", "title": "La Charme", "text": "La Charme \u00e8 un comune francese di 53 abitanti situato nel dipartimento del Giura nella regione della Borgogna-Franca Contea."}
{"id": "254274", "revid": "287204", "url": "https://it.wikipedia.org/wiki?curid=254274", "title": "La Chassagne", "text": "La Chassagne \u00e8 un comune francese di 122 abitanti situato nel dipartimento del Giura, nella regione della Borgogna-Franca Contea."}
{"id": "254275", "revid": "287204", "url": "https://it.wikipedia.org/wiki?curid=254275", "title": "La Ch\u00e2telaine", "text": "La Ch\u00e2telaine \u00e8 un comune francese di 134 abitanti situato nel dipartimento del Giura nella regione della Borgogna-Franca Contea."}
{"id": "254276", "revid": "287204", "url": "https://it.wikipedia.org/wiki?curid=254276", "title": "Le Chateley", "text": "Le Chateley \u00e8 un comune francese di 84 abitanti situato nel dipartimento del Giura nella regione della Borgogna-Franca Contea."}
{"id": "254277", "revid": "287204", "url": "https://it.wikipedia.org/wiki?curid=254277", "title": "La Chaumusse", "text": "La Chaumusse \u00e8 un comune francese di 383 abitanti situato nel dipartimento del Giura nella regione della Borgogna-Franca Contea."}
{"id": "254278", "revid": "287204", "url": "https://it.wikipedia.org/wiki?curid=254278", "title": "La Chaux-du-Dombief", "text": "La Chaux-du-Dombief \u00e8 un comune francese di 568 abitanti situato nel dipartimento del Giura nella regione della Borgogna-Franca Contea."}
{"id": "254279", "revid": "287204", "url": "https://it.wikipedia.org/wiki?curid=254279", "title": "La Chaux-en-Bresse", "text": "La Chaux-en-Bresse \u00e8 un comune francese di 33 abitanti situato nel dipartimento del Giura nella regione della Borgogna-Franca Contea."}
{"id": "254280", "revid": "287204", "url": "https://it.wikipedia.org/wiki?curid=254280", "title": "Epopea slava", "text": "LEpopea slava \u00e8 un ciclo pittorico realizzato fra il 1910 e il 1928 dal pittore ceco Alfons Mucha sul finire della sua carriera nel castello Zbiroh, grazie ai finanziamenti del miliardario statunitense Charles Richard Crane.\nIl ciclo, testimonianza dell'impegno culturale e politico in favore della causa slava, consta di venti grandi tele (6x8 metri), che raccontano i principali avvenimenti della storia slava fra il III e il XX secolo. \nFin dall'inizio questa serie \u00e8 destinata quale dono alla citt\u00e0 di Praga, ma a causa delle dimensioni gigantesche, l'Epopea all'inizio viene esposta solo parzialmente nel Palazzo dell'industria, poi in una scuola di Praga. Nascosto dai patrioti cecoslovacchi durante l'occupazione nazista, l'intero ciclo \u00e8 stato conservato nel castello di Moravsk\u00fd Krumlov. Nel 2012 \u00e8 stato trasferito nel Veletr\u017en\u00ed Pal\u00e1c, a Praga\nDurante i suoi viaggi, Mucha trasse numerose fotografie e disegni del popolo slavo, che tuttavia ai suoi occhi appariva arretrato, ignorante e superstizioso. Questa importante opera, intrisa di un forte simbolismo, si riferisce all'abolizione della servit\u00f9 della gleba in Russia ottenuta nel 1861. L'idea originaria di Mucha di una celebrazione gioiosa dell'evento, si trasforma nella realistica rappresentazione di una folla indifferente, divisa in piccoli gruppi, di fronte all'imponente mole della cattedrale di San Basilio, a conferma della reale incomprensione del popolo nei confronti dell'importanza dell'editto."}
{"id": "254281", "revid": "2121138", "url": "https://it.wikipedia.org/wiki?curid=254281", "title": "Les Crozets", "text": "Les Crozets \u00e8 un comune francese di 224 abitanti situato nel dipartimento del Giura nella regione della Borgogna-Franca Contea."}
{"id": "254282", "revid": "125345834", "url": "https://it.wikipedia.org/wiki?curid=254282", "title": "Paolo Rossi (politico 1900)", "text": "Biografia.\nPaolo Rossi \u00e8 il figlio del noto avvocato penalista genovese Francesco Rossi (1863-1948) e di Iride Garrone. Appartiene a una famiglia ligure colta e progressista, sua cugina \u00e8 Maria Vittoria Rossi, pi\u00f9 conosciuta con il nome di Irene Brin.\nIl giovane decide di seguire le orme paterne e, laureatosi all'Universit\u00e0 di Genova, s'iscrive all'albo degli avvocati della Corte d'Appello di Genova a soli 21 anni e a 28 anni s'iscrive all'albo della Corte di Cassazione.\nPerseguitato dai fascisti, nel 1926 gli venne distrutto ed incendiato lo studio di via Roma a Genova.\nNel 1932 scrive il suo primo libro \"La pena di morte e la sua critica\", che sara bloccato dalla censura perch\u00e9 contrario alla pena di morte sostenuta dal regime fascista.\nSi sposa con Giuseppina Bagnara, detta Giugi, conosciuta a Bordighera, e da lei ha due figlie, la scrittrice Maria Francesca Rossi, pi\u00f9 conosciuta con il nome di Francesca Duranti, e Marina Rossi. Nel 1937 scrive il suo secondo libro \"Scetticismo e dogmatica nel diritto penale\", anch'esso censurato per le sue idee troppo progressiste. Durante la guerra la famiglia trasloca vicino a Lucca, a Gattaiola. In quegli anni raggiunge la resistenza e con la moglie riesce a salvare molti giovani dalle retate fasciste.\nNel 1948 pubblica il suo libro \"I partiti contro la democrazia\" e poco tempo dopo viene nominato professore di Diritto penale all'Universit\u00e0 di Pisa.\nIl 15 ottobre 1947 diventa membro della Costituente e della seconda Sottocommissione della Commissione per la Costituzione. Fu inoltre componente del Comitato di redazione per il coordinamento degli articoli del testo costituzionale. Lo stesso anno diventa Professore di Diritto Penale all'Universit\u00e0 di Genova.\nMembro di spicco del Partito Socialista Democratico Italiano, \u00e8 eletto deputato nelle prime quattro legislature, nella prima in sostituzione del defunto Giovanni Battista Pera, e assume, in due di esse, la vicepresidenza della Camera oltre alla presidenza di alcune Commissioni d'indagine. \u00c8 anche Ministro della Pubblica Istruzione dal 6 luglio 1955 al 19 maggio 1957 nel primo governo Segni. Nel 1958 \u00e8 nominato Vice-presidente della Camera dei deputati, e nel 1961 Presidente della Commissione sui problemi dell'Alto-Adige.\n\u00c8 il primo presidente della Commissione parlamentare Antimafia (nella III legislatura dal 14 febbraio al 15 maggio 1963) che allora si chiamava Commissione parlamentare d'inchiesta sul fenomeno della mafia in Sicilia.\n\u00c8 nominato giudice costituzionale dal Presidente della Repubblica Italiana il 2 maggio 1969, prest\u00f2 giuramento il 9 maggio 1969 e fu eletto presidente della Consulta il 18 dicembre 1975. Cess\u00f2 dalla carica il 9 maggio 1978 (come giudice fu prorogato al 2 agosto 1979). Come giudice costituzionale, tra l'altro, redigette la celebre sentenza n. 27 del 1975, che dichiar\u00f2 la parziale illegittimit\u00e0 costituzionale dell'articolo 546 del codice penale, che puniva l'aborto: in quella sentenza, Rossi scrisse che l'embrione non \u00e8 ancora persona.\nFu autore di molti testi, sia in campo giuridico che in quello politico. Dal 1970 al 1973 pubblica una raccolta di quattro volumi sulla storia d'Italia, intitolata \"Storia d'Italia dal 476 ai giorni nostri\".\nFu anche presidente generale del Corpo Nazionale Giovani Esploratori Italiani (CNGEI).\nMuore a Lucca il 24 maggio 1985 e riposa nel piccolo cimitero di Gattaiola."}
{"id": "254283", "revid": "287204", "url": "https://it.wikipedia.org/wiki?curid=254283", "title": "Le Deschaux", "text": "Le Deschaux \u00e8 un comune francese di 971 abitanti situato nel dipartimento del Giura nella regione della Borgogna-Franca Contea."}
{"id": "254284", "revid": "287204", "url": "https://it.wikipedia.org/wiki?curid=254284", "title": "Les Deux-Fays", "text": "Les Deux-Fays \u00e8 un comune francese di 123 abitanti situato nel dipartimento del Giura nella regione della Borgogna-Franca Contea."}
{"id": "254285", "revid": "287204", "url": "https://it.wikipedia.org/wiki?curid=254285", "title": "\u00c9clans-Nenon", "text": "\u00c9clans-Nenon \u00e8 un comune francese di 423 abitanti situato nel dipartimento del Giura nella regione della Borgogna-Franca Contea."}
{"id": "254286", "revid": "287204", "url": "https://it.wikipedia.org/wiki?curid=254286", "title": "\u00c9cleux", "text": "\u00c9cleux \u00e8 un comune francese di 196 abitanti situato nel dipartimento del Giura nella regione della Borgogna-Franca Contea."}
{"id": "254290", "revid": "287204", "url": "https://it.wikipedia.org/wiki?curid=254290", "title": "Les Essards-Taignevaux", "text": "Les Essards-Taignevaux \u00e8 un comune francese di 251 abitanti situato nel dipartimento del Giura nella regione della Borgogna-Franca Contea."}
{"id": "254291", "revid": "287204", "url": "https://it.wikipedia.org/wiki?curid=254291", "title": "\u00c9tival", "text": "\u00c9tival \u00e8 un comune francese di 319 abitanti situato nel dipartimento del Giura nella regione della Borgogna-Franca Contea."}
{"id": "254292", "revid": "287204", "url": "https://it.wikipedia.org/wiki?curid=254292", "title": "\u00c9crille", "text": "\u00c9crille \u00e8 un comune francese di 79 abitanti situato nel dipartimento del Giura nella regione della Borgogna-Franca Contea."}
{"id": "254293", "revid": "287204", "url": "https://it.wikipedia.org/wiki?curid=254293", "title": "L'\u00c9toile (Giura)", "text": "L'\u00c9toile \u00e8 un comune francese di 577 abitanti situato nel dipartimento del Giura nella regione della Borgogna-Franca Contea."}
{"id": "254294", "revid": "287204", "url": "https://it.wikipedia.org/wiki?curid=254294", "title": "\u00c9trepigney", "text": "\u00c9trepigney \u00e8 un comune francese di 414 abitanti situato nel dipartimento del Giura nella regione della Borgogna-Franca Contea."}
{"id": "254295", "revid": "287204", "url": "https://it.wikipedia.org/wiki?curid=254295", "title": "\u00c9vans", "text": "\u00c9vans \u00e8 un comune francese di 623 abitanti situato nel dipartimento del Giura nella regione della Borgogna-Franca Contea."}
{"id": "254296", "revid": "287204", "url": "https://it.wikipedia.org/wiki?curid=254296", "title": "La Favi\u00e8re", "text": "La Favi\u00e8re \u00e8 un comune francese di 31 abitanti situato nel dipartimento del Giura nella regione della Borgogna-Franca Contea."}
{"id": "254297", "revid": "287204", "url": "https://it.wikipedia.org/wiki?curid=254297", "title": "La Fert\u00e9", "text": "La Fert\u00e9 \u00e8 un comune francese di 201 abitanti situato nel dipartimento del Giura nella regione della Borgogna-Franca Contea."}
{"id": "254298", "revid": "1005847", "url": "https://it.wikipedia.org/wiki?curid=254298", "title": "Oronzo Reale", "text": "Biografia.\nNel 1920, a soli 18 anni, si avvicin\u00f2 agli ideali repubblicani e quattro anni dopo divenne segretario della Federazione giovanile repubblicana. Durante il regime fascista e fino alla seconda guerra mondiale esercit\u00f2 la professione di avvocato, senza rinunciare ai suoi ideali. Nel 1943 divent\u00f2 membro del Comitato Esecutivo del Partito d'Azione.\nNel 1945 entr\u00f2 nella Consulta Nazionale e divenne segretario della componente azionista.\nNel 1947, non condividendo pi\u00f9 le linee \"socialisteggianti\" del PdA, ader\u00ec al Partito Repubblicano Italiano e ne divenne segretario nel 1949: incarico che lasci\u00f2 nel 1963 per entrare nella compagine ministeriale di centro-sinistra del primo governo di Aldo Moro, come Ministro di grazia e giustizia.\nIl medesimo ministero gli fu affidato anche nel secondo e nel terzo governo Moro.\nIl suo nome \u00e8 legato alla paternit\u00e0 della cosiddetta \"legge Reale\" in materia di riforma del processo penale, che ebbe anche pesanti riflessi in materia di ordine pubblico, consentendo la detenzione in attesa di processo di un imputato per un numero di anni che poteva giungere fin quasi a 10. Nel 1978 la legge fu oggetto di un referendum abrogativo: oltre i tre quarti dei votanti si espressero a favore del mantenimento della legge. Sebbene Reale l'avesse concepita come parte della legislazione emergenziale anti-terrorismo, essa rimase in vigore e lo \u00e8 tuttora. Le innovazioni, essenzialmente di tipo repressivo, sono rinvenibili nei seguenti articoli:\nAlla Camera Reale fu capogruppo del gruppo misto nella III legislatura dal 18 giugno 1958 al 15 maggio 1963\nDopo essere stato Presidente della Commissione Giustizia della Camera dei deputati, divenne Ministro delle finanze nel primo governo di Mariano Rumor e nel suo terzo Gabinetto fu ancora una volta Ministro di grazia e giustizia, per essere confermato nel primo governo di Emilio Colombo dell'agosto del 1970, rassegnando le sue dimissioni quando il PRI decise di uscire dalla maggioranza parlamentare provocando la caduta del governo.\n\u00c8 stato capogruppo del gruppo parlamentare del Partito Repubblicano dal 12 luglio 1973 al 23 novembre 1974 e dal 24 febbraio 1976 al 4 luglio 1976, nella VI Legislatura.\nNel 1977 fu nominato giudice della Corte Costituzionale.\n\u00c8 stato anche l'estensore della legge sul nuovo diritto di famiglia, e della legge che portava la maggiore et\u00e0 ai 18 anni anzich\u00e9 ai 21."}
{"id": "254299", "revid": "287204", "url": "https://it.wikipedia.org/wiki?curid=254299", "title": "Le Fied", "text": "Le Fied \u00e8 un comune francese di 206 abitanti situato nel dipartimento del Giura nella regione della Borgogna-Franca Contea."}
{"id": "254300", "revid": "287204", "url": "https://it.wikipedia.org/wiki?curid=254300", "title": "Frasne-les-Meuli\u00e8res", "text": "Frasne-les-Meuli\u00e8res \u00e8 un comune francese di 116 abitanti situato nel dipartimento del Giura nella regione della Borgogna-Franca Contea."}
{"id": "254301", "revid": "287204", "url": "https://it.wikipedia.org/wiki?curid=254301", "title": "Etoile", "text": ""}
{"id": "254302", "revid": "287204", "url": "https://it.wikipedia.org/wiki?curid=254302", "title": "La Frasn\u00e9e", "text": "La Frasn\u00e9e \u00e8 un comune francese di 41 abitanti situato nel dipartimento del Giura nella regione della Borgogna-Franca Contea."}
{"id": "254303", "revid": "1305772", "url": "https://it.wikipedia.org/wiki?curid=254303", "title": "L'\u00c9toile", "text": ""}
{"id": "254304", "revid": "287204", "url": "https://it.wikipedia.org/wiki?curid=254304", "title": "Le Frasnois", "text": "Le Frasnois \u00e8 un comune francese di 159 abitanti situato nel dipartimento del Giura nella regione della Borgogna-Franca Contea."}
{"id": "254305", "revid": "287204", "url": "https://it.wikipedia.org/wiki?curid=254305", "title": "Les Hays", "text": "Les Hays \u00e8 un comune francese di 278 abitanti situato nel dipartimento del Giura nella regione della Borgogna-Franca Contea."}
{"id": "254306", "revid": "287204", "url": "https://it.wikipedia.org/wiki?curid=254306", "title": "Le Larderet", "text": "Le Larderet \u00e8 un comune francese di 80 abitanti situato nel dipartimento del Giura nella regione della Borgogna-Franca Contea."}
{"id": "254307", "revid": "287204", "url": "https://it.wikipedia.org/wiki?curid=254307", "title": "Le Latet", "text": "Le Latet \u00e8 un comune francese di 77 abitanti situato nel dipartimento del Giura nella regione della Borgogna-Franca Contea."}
{"id": "254308", "revid": "287204", "url": "https://it.wikipedia.org/wiki?curid=254308", "title": "La Latette", "text": "La Latette \u00e8 un comune francese di 73 abitanti situato nel dipartimento del Giura nella regione della Borgogna-Franca Contea."}
{"id": "254309", "revid": "287204", "url": "https://it.wikipedia.org/wiki?curid=254309", "title": "Le Louverot", "text": "Le Louverot \u00e8 un comune francese di 288 abitanti situato nel dipartimento del Giura nella regione della Borgogna-Franca Contea."}
{"id": "254311", "revid": "287204", "url": "https://it.wikipedia.org/wiki?curid=254311", "title": "La Loye", "text": "La Loye \u00e8 un comune francese di 557 abitanti situato nel dipartimento del Giura nella regione della Borgogna-Franca Contea."}
{"id": "254312", "revid": "287204", "url": "https://it.wikipedia.org/wiki?curid=254312", "title": "La Marre", "text": "La Marre \u00e8 un comune francese di 338 abitanti situato nel dipartimento del Giura nella regione della Borgogna-Franca Contea."}
{"id": "254313", "revid": "106456", "url": "https://it.wikipedia.org/wiki?curid=254313", "title": "Les Molunes", "text": "Les Molunes \u00e8 un comune francese di 148 abitanti situato nel dipartimento del Giura nella regione della Borgogna-Franca Contea. Il suo territorio \u00e8 bagnato dal fiume Valserine."}
{"id": "254314", "revid": "834", "url": "https://it.wikipedia.org/wiki?curid=254314", "title": "Greatest Hits Volume 2", "text": ""}
{"id": "254316", "revid": "287204", "url": "https://it.wikipedia.org/wiki?curid=254316", "title": "La Mouille", "text": "La Mouille \u00e8 un comune francese di 321 abitanti situato nel dipartimento del Giura nella regione della Borgogna-Franca Contea."}
{"id": "254317", "revid": "287204", "url": "https://it.wikipedia.org/wiki?curid=254317", "title": "Les Moussi\u00e8res", "text": "Les Moussi\u00e8res \u00e8 un comune francese di 196 abitanti situato nel dipartimento del Giura nella regione della Borgogna-Franca Contea."}
{"id": "254318", "revid": "287204", "url": "https://it.wikipedia.org/wiki?curid=254318", "title": "Le Pasquier", "text": "Le Pasquier \u00e8 un comune francese di 262 abitanti situato nel dipartimento del Giura nella regione della Borgogna-Franca Contea."}
{"id": "254319", "revid": "1745361", "url": "https://it.wikipedia.org/wiki?curid=254319", "title": "Matilde d'Inghilterra (1102-1167)", "text": "Origine.\nSecondo il monaco e cronista inglese, Orderico Vitale, era la figlia primogenita del duca di Normandia e re d'Inghilterra, Enrico I Beauclerc e della sua prima moglie Edith di Scozia, che, ancora secondo Orderico Vitale e secondo il \"Florentii Wigornensis Monachi Chronicon\", era figlia del re di Scozia, Malcolm III e della sua seconda moglie, Margherita del Wessex (Ungheria, 1045 \u2013 16 novembre 1093), che secondo il \"The Chronicles of Florence of Worcester with two continuations\" era figlia del principe Edoardo (figlio del re d'Inghilterra, Edmondo II, che secondo Orderico Vitale, discendeva da Alfredo il Grande e quindi dal primo re d'Inghilterra, Egberto del Wessex) e di Agata, che, sempre secondo il \"The Chronicles of Florence of Worcester with two continuations\" era nipote dell'imperatore del Sacro Romano Impero, Enrico II (\"daughter of the brother of Emperor Henry\"), mentre secondo la \"Chronica Albrici Monachi Trium Fontium\" era la sorella della regina d'Ungheria (\"Agatham regine Hunorem sororem\"), mentre per Orderico Vitale era figlia del re d'Ungheria; Margherita era la sorella di Edgardo Atheling, ultimo discendente del Casato dei Wessex e pretendente alla corona d'Inghilterra.\nEnrico I Beauclerc, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury, Orderico Vitale, e il cronista e monaco benedettino inglese, Matteo di Parigi, era il figlio maschio quartogenito del duca di Normandia e re d'Inghilterra, Guglielmo il Conquistatore e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.\nBiografia.\nSua madre, nel giorno del matrimonio, secondo Orderico Vitale, come concessione alla sensibilit\u00e0 dei Normanni, cambi\u00f2 il suo nome da Edith a Matilde. Secondo il \"The Historical Works of Gervase of Canterbury, Vol. I\", Matilde nacque nel secondo anno di regno dei genitori (1102) e le fu imposto il nome della madre; secondo la scrittrice britannica di libri storici, Alison Weir, alla nascita era stata battezzata con il nome di Adelaide e solo dopo il primo fidanzamento, le fu mutato in Matilde (notizia non confermata da alcuna fonte primaria).\nSecondo la medievalista britannica Marjorie Chibnall Matilde era nata a Sutton Courtenay, piccolo villaggio tra Didcot e Abingdon, in Oxfordshire.\nPer le politiche di alleanza del padre, Matilde venne promessa in sposa all'et\u00e0 di 8 anni, come confermano gli \"Annales Cameracenses\", al re dei Romani o re di Germania Enrico V; il \"The History of the English by Henry Archdeacon of Huntingdon\" narra che, nel 1109, l'imperatore invi\u00f2 i suoi messi per chieder in sposa Matilde, e che essi furono ricevuti da Enrico I Beauclerc il giorno di Pentecoste, presso Londra, aggiungendo che presenziava anche Anselmo, Arcivescovo di Canterbury, poi prosegue scrivendo che l'anno seguente la figlia (Matilde) fu inviata all'imperatore; anche il cronista, priore dell'abbazia di Bec e sedicesimo abate di Mont-Saint-Michel, Robert di Torigny, narra gli avvenimenti nello stesso modo, l'incontro presso Londra, e, nel 1110, la partenza di Matilde verso la corte imperiale; anche l'\"Anglo-Saxon Chronicle\" conferma l'incontro di Londra e la seguente partenza di Matilde, su una nave; il \"Florentii Wigornensis Monachi Chronicon\", invece dice che nel 1110 Matilde fu data in sposa ad Enrico V, imperatore, cos\u00ec come l'\"Annaliums Angliae Excerpta\" e l'\"Ex Annalibus Winchecumbensibus\"; infine, anche Orderico Vitale conferma che Enrico I diede Matilde in sposa ad Enrico V, imperatore, precisando anche che Roger fitz Richard de Clare guidava un gruppo di nobili a scorta della principessa ed aggiungendo che recavano con s\u00e9 molti regali ed una dote di 10.000 marchi d'argento, concludendo che l'imperatore apprezz\u00f2 tale moglie tanto generosa; Orderico Vitale ricorda l'anno del matrimonio, in un passo successivo, precisando che avvenne nel terzo anno di regno di Enrico V, ed in un altro passo ancora, dove ricorda che la scorta era comandata da Roger fitz Richard de Clare.\nSecondo gli \"Annales Hildesheimenses continuatio Paderbornensis\" Matilde si spos\u00f2 a Utrecht, nella prossimit\u00e0 della Pasqua, come conferma anche l'\"Ex Roberti Gestis Ducum Normannorum\", Matilde spos\u00f2 a Utrecht, nella prossimit\u00e0 della Pasqua, nell'aprile del 1110, il re dei Romani o re di Germania e futuro Imperatore del Sacro Romano Impero, Enrico V (8 gennaio 1081 \u2013 Utrecht, 23 maggio 1125), figlio dell'Imperatore del Sacro Romano Impero, Enrico IV (1050-1106) e di Berta di Savoia (1051-1087), figlia del conte di Savoia e conte d'Aosta e Moriana, Oddone e di Adelaide di Susa; il 25 luglio Matilde, a Magonza, fu incoronata regina dei Romani, dall'arcivescovo di Colonia; quindi, in attesa che le nozze potessero essere consumate, Matilde venne inviata, per esservi educata ed istruita secondo l'usanza tedesca, all'arcivescovo di Treviri, Bruno von Bretten.\nImperatrice come moglie di Enrico V.\nNel 1111, Enrico V, promesso sposo di Matilde, secondo gli \"Annales Hildesheimenses continuatio Paderbornensis\" si rec\u00f2 in Italia e dopo aver fatto prigioniero papa Pasquale II (anche l'\"Ex Annalibus Winchecumbensibus\" conferma la cattura del papa), si rappacificarono ed Enrico V fu incoronato imperatore del Sacro Romano Impero; il \"Florentii Wigornensis Monachi Chronicon\" conferma che Enrico V fu consacrato imperatore, in San Pietro, il 13 aprile (idus Aprilis), come confermano anche gli \"Annales Sancti Disibodi\".\nAncora, secondo il \"Florentii Wigornensis Monachi Chronicon\", Il 6 gennaio (\"VIII Id Jan\") 1114, a Magonza, fu celebrato il matrimonio tra l'imperatore Enrico V e la non ancora dodicenne Matilde, che in quella occasione fu incoronata imperatrice; il matrimonio viene confermato anche dall'\"Ex Annalibus Winchecumbensibus\", dagli \"Annales Sancti Disibodi\" e dagli \"Annales Hildesheimenses continuatio Paderbornensis\", anche se gli ultimi due spostano il giorno al 7 gennaio (\"die post epiphaniam\").\nNella primavera del 1116, Matilde segu\u00ec il marito, che, per la seconda volta tornava in Italia, dove, nel 1117, a Roma, forse fu incoronata, ma non dal papa, come Imperatrice, titolo che forse non le spettava ma che tenne a mantenere per tutta la vita. Nel 1118, Enrico V fu costretto a rientrare in Germania e Matilde fu reggente per il regno d'Italia, nel periodo 1118-1119. Nel 1120 mor\u00ec in un naufragio il legittimo erede al trono d'Inghilterra, il fratello minore di Matilde, Guglielmo, circa un anno dopo il suo matrimonio con Matilde d'Angi\u00f2, figlia di Folco V, conte d'Angi\u00f2. \nLa sciagura avvenne il 25 novembre 1120, al largo della costa normanna del Cotentin, nel naufragio notturno causato dell'urto contro uno scoglio affiorante della Nave Bianca, mentre attraversava la Manica, assieme a un gran numero di nobili, per fare ritorno in Inghilterra dalla Normandia, come racconta Guglielmo di Malmesbury. Sull'imbarcazione vi erano circa trecento persone, tra le quali un centinaio di nobili importanti. Tra le vittime, oltre a Guglielmo c'erano anche due fratellastri (figli illegittimi di Enrico I, Riccardo e Matilda), ed una cugina di Matilde, Lucia-Mahaut di Blois, figlia di una sorella di suo padre, Adele. La successione venne messa a rischio, perch\u00e9 Matilda, l'unica figlia legittima di Enrico I, come moglie dell'imperatore del Sacro Romano Impero, non poteva essere sua erede, quindi la successione sarebbe toccata ai nipoti di Enrico I, Tebaldo conte di Blois oppure Stefano, conte di Mortain, figli della sorella Adele. Siccome questa soluzione non era di suo gradimento, Enrico I, per cercare di avere un altro erede (da tale unione per\u00f2 non nacquero figli, come ci testimonia Guglielmo di Jumi\u00e8ges), secondo il \"Florentii Wigornensis Monachi Chronicon\", spos\u00f2 Adeliza di Lovanio, che sempre secondo il \"Florentii Wigornensis Monachi Chronicon\", era figlia del Duca della Bassa Lorena, Goffredo VI o Goffredo I di Lovanio (\u2020 25 gennaio 1139), che era anche Langravio del Brabante, Conte di Bruxelles e di Lovanio e Margravio di Anversa.\nSecondo il \"The Historical Works of Gervase of Canterbury, Vol. I\", nel 1125, Enrico V mor\u00ec, lasciandola vedova e senza figli, come ci conferma ancora il \"The Historical Works of Gervase of Canterbury, Vol. I\",; la morte di Enrico V viene riportata anche dagli \"Annales Sancti Disibodi\" e dall'\"Ex Annalibus Winchecumbensibus\". Secondo Orderico Vitale, Il marito prima di morire le aveva consegnato le insegne reali, che lei custod\u00ec nel \"castello di Trifels\" in Renania-Palatinato. Per la sua sospetta sterilit\u00e0 e per la presenza di forti pretendenti al trono imperiale, non le fu data la possibilit\u00e0 di reggere l'Impero e trasmetterlo ad un futuro secondo marito. Adalberto I, arcivescovo di Magonza, si fece consegnare le insegne reali ed ebbe un peso determinante nell'elezione, in quello stesso anno, di Lotario III, a nuovo re dei Romani.\nErede al trono di Inghilterra e contessa di Angi\u00f2.\nRimasta vedova nel 1125, riconsegnate le insegne reali, Matilde fu richiamata in Inghilterra da suo padre Enrico I che, ancora senza erede maschio, la nomin\u00f2 propria erede avendo constatato che aveva il temperamento adatto per governare. Nel 1127 prese addirittura la decisione senza precedenti di convocare un grande concilio con tutti i nobili pi\u00f9 importanti sia laici che ecclesiastici, tra i quali il cognato, Davide I di Scozia, suo nipote, Stefano di Blois (Matteo di Parigi afferma che Stefano fu il primo a giurare) e il suo primogenito (illegittimo), Roberto di Gloucester e da tutti pretese il giuramento che avrebbero accettato Matilde come regina. La maggior parte accondiscese ma non grad\u00ec la soluzione e avrebbe gradito ancor meno se avesse saputo che Enrico trattava il matrimonio della figlia con il figlio del nemico storico dei normanni, il conte d'Angi\u00f2.\nNel giugno del 1128, a Le Mans, fu celebrato il matrimonio tra Matilde e il figlio del conte Folco V, Goffredo il Bello o Plantageneto, di dieci anni pi\u00f9 giovane. Tale matrimonio fece s\u00ec che la maggior parte dei baroni non riconoscesse il proprio giuramento dell'anno prima. Enrico allora lo fece ripetere nel 1131; Robert di Torigny scrive che nell'estate del 1131, Enrico condusse con s\u00e9 la propria figlia, Matilde, in Inghilterra e radunati tutti i maggiorenti del regno (e del ducato di Normandia) fu deliberato che avrebbero accettato come erede sua figlia e suo marito, il nuovo conte d'Angi\u00f2, Goffredo V il Bello. Dal matrimonio di Matilde ed il giovane Goffredo inizialmente tormentato da incompatibilit\u00e0 reciproche, nacquero solo dopo alcuni anni tre figli, di cui il primo fu Enrico, nato il 5 marzo 1133, al quale era stato imposto il nome del nonno.\nEnrico I in quello stesso anno visit\u00f2 la Normandia per vedere il suo giovane nipote. Ma ben presto iniziarono discussioni per questioni territoriali, tra Enrico I e la figlia e il genero, divenuto nel frattempo conte d'Angi\u00f2, poich\u00e9 suo padre aveva abdicato e si era recato in Terra Santa, per sposare l'erede al trono di Gerusalemme, Melisenda. Queste dispute ed alcune ribellioni, forse ispirate da Goffredo, costrinsero Enrico I a trattenersi in Normandia dove, nel 1135, durante una battuta di caccia nel Vexin, si ammal\u00f2 all'improvviso e mor\u00ec; secondo il \"The Historical Works of Gervase of Canterbury, Vol. I\", per avvelenamento da cibo dopo aver mangiato con avidit\u00e0 una lampreda avariata, a Saint-Denis-le-Fermont; Enrico I mor\u00ec il 2 dicembre, sia secondo il \"Florentii Wigornensis Monachi Chronicon\", che gli \"Obituaires de Sens Tome I\", mentre secondo la \"Chronic\u00e6 sancti Albini Andegavensis\" mor\u00ec il 1\u00ba dicembre.\nLa lotta con Stefano I d'Inghilterra e l'Anarchia inglese.\nAlla morte del padre Enrico I nel 1135, mentre i baroni, ritenendosi svincolati dal primo dei giuramenti, nel quale era stata posta come condizione, non rispettata dal re, l'approvazione preventiva di tutta la nobilt\u00e0 su un eventuale matrimonio di Matilde, discutevano se era il caso di eleggere re Tebaldo, conte di Blois e conte di Champagne, l'altro cugino di Matilde, il fratello minore di Tebaldo, Stefano, che si trovava a Boulogne, signoria di sua moglie, si imbarc\u00f2 immediatamente per l'Inghilterra per imporre la propria candidatura, in quanto aveva quasi sempre vissuto in Inghilterra, mentre il fratello si era creato un grande prestigio solo in Francia. Arrivato a Londra, Stefano fu accolto entusiasticamente e fu invitato a recarsi a Winchester per assicurarsi il tesoro reale.\nDi fronte alle difficolt\u00e0 che venivano poste dai baroni dello scacchiere, intervenne suo fratello minore, Enrico (1100-1171), vescovo di Winchester dal 1129, che riusc\u00ec a convincere i baroni ad appoggiare Stefano, come ci narra Guglielmo di Malmesbury. A questo punto la maggior parte dei notabili, anche coloro che avevano proposto Tebaldo, si schierarono a favore di Stefano, che il 26 dicembre 1135, fu incoronato a Westminster. Sembra che il debole carattere di Stefano lo avesse fatto preferire all'energica Matilde, descritta spesso di carattere astioso e difficile. Anche Tebaldo accett\u00f2 la nomina del fratello a re d'Inghilterra e a, nome suo, concord\u00f2 una tregua col marito di Matilde, Goffredo.\nMatilde, in quel momento in Normandia ed incinta del terzo figlio, non pot\u00e9 recarsi subito in Inghilterra, ma si oppose alla sua incoronazione, adducendo il giuramento preteso da suo padre. Tent\u00f2 di fare ricorso al papa Innocenzo II per il giuramento violato, inviando un suo vescovo a Roma; ma dopo circa due anni il papa, influenzato dal potente arcivescovo di Winchester, Enrico, fratello di Stefano, ritenne il giuramento nullo in quanto la clausola sul consenso della nobilt\u00e0 al matrimonio era stata violata. Si apr\u00ec dunque in Inghilterra un periodo di guerre e contese, conosciuto come l'\u201cAnarchia (o guerra civile) inglese\u201d. Inizialmente Stefano ebbe la meglio, perch\u00e9 Matilde ed il marito, secondo Orderico Vitale, si limitarono ad occupare alcuni castelli in Normandia e solo lo zio di Matilde, Davide I di Scozia, invase il nord dell'Inghilterra, ma Stefano nel corso del 1136 si rec\u00f2 in Northumberland, dove si incontr\u00f2 con Davide e trovarono un accordo: Davide riconobbe Stefano come re e Stefano riconobbe a Davide il Cumberland e Huntingdon, come conferma anche Guglielmo di Malmesbury. E anche il fratellastro di Matilde, Roberto di Gloucester, che non aveva voluto riconoscere Stefano, qualche mese dopo trov\u00f2 un accordo in tal senso.\nNel marzo del 1137, Stefano finalmente pot\u00e9 occuparsi della Normandia, arrivando in Normandia, secondo il \"Florentii Wigornensis Monachi Chronicon\", prima di Pasqua; Stefano voleva contrastare Goffredo conte d'Angi\u00f2, marito di Matilde, ma commise l'errore di affidare il comando del suo esercito anglo-normanno al suo amico fiammingo, Guglielmo d'Ypres, scontentando tutti i baroni normanni che cominciarono ad abbandonarlo e soprattutto suo cugino, Roberto di Gloucester, che abbandon\u00f2 l'impresa. Stefano lasci\u00f2 la Normandia, dopo nove mesi (in dicembre), durante l'Avvento, senza essersene assicurato il completo controllo (aveva assediato Lillebonne, che era stata espugnata); ed in seguito Roberto di Gloucester si riavvicin\u00f2 alla sorellastra Matilde, alleandosi militarmente al di lei marito Goffredo, e denunci\u00f2 Stefano come usurpatore; Guglielmo di Malmesbury narra che Roberto cominci\u00f2 ad appoggiare Matilde nel corso del 1138, mentre Robert de Torigni sostiene che raccolse intorno a se altri sostenitori di Matilde.\nSempre nel 1138, secondo Gervasio di Canterbury, lo zio e sostenitore di Matilde, Davide I di Scozia, invase nuovamente l'Inghilterra, ma, dopo essersi trincerato fu duramente sconfitto nella battaglia dello Stendardo e costretto a fuggire, per salvarsi la vita e a sottomettersi, coi superstiti (Orderico Vitale racconta che fu fatta strage di Scozzesi e che molti perirono nelle acque del fiume Zedam e che dopo la carneficina i due re si incontrarono e si accordarono).\nTra il 1138 ed il 1140 Matilde viene citata consenziente a una donazione, inerente alcune propriet\u00e0 in Angi\u00f2, fatta dal marito Goffredo, nel documento n\u00b0 CXXXVIII del \"Cartulaire noir de la cath\u00e9drale d'Anger\". Nella primavera del 1139, Stefano controllava ancora il tesoro, aveva l'appoggio di buona parte dei baroni inglesi e normanni e, soprattutto aveva l'appoggio del clero, per la forte influenza esercitata dal fratello, il vescovo Enrico, ora anche legato papale; infine Matilde non aveva ancora attraversato la Manica. Ma quando Stefano, all'inizio dell'estate, fece imprigionare il vescovo Roger di Salisbury, perch\u00e9 non aveva riconsegnato al re il suo castello, perse l'appoggio della chiesa; la situazione di Stefano peggior\u00f2 quando alla morte di Ruggero, in quello stesso anno, si appropri\u00f2 di tutti i beni del vescovo e fu condannato proprio da suo fratello, legato papale.\nFu allora che, mentre il marito Goffredo d'Angi\u00f2 si incaric\u00f2 di continuare la conquista (iniziata con l'assedio di Falaise, nell'ottobre del 1138) della Normandia, dove ottenne il soprannome di \"the Fair Count\" (\"il Conte Leale\"), Matilde, nell'estate 1139, sbarc\u00f2 in Inghilterra con Roberto di Gloucester, come ci viene confermato da tutti i cronisti e 140 cavalieri, dando il segnale per una sollevazione di alcuni baroni scontenti della debolezza di Stefano e l'appoggio del re di Scozia Davide I; Guglielmo di Malmesbury sostiene che dopo l'arrivo di Matilde e Roberto, accompagnati da alcuni nobili, in Inghilterra inizi\u00f2 la rivolta contro Stefano, mentre, come quasi tutti i cronisti, Gervasio di Canterbury sostiene che Matlde sbarc\u00f2 nei pressi di Arundel, dove ottenne ospitalit\u00e0 dalla matrigna, l'ex regina, Adeliza di Lovanio, e che la guerra civile inizi\u00f2 dopo che l'imperatrice e Roberto si erano trasferiti a Gloucester. L'esercito di Matilde ottenne inizialmente parziali successi (Roberto conquist\u00f2 Notthingam e la diede alle fiamme), soprattutto nell'Inghilterra occidentale dove i baroni spesso cambiarono bandiera per ottenere maggiori benefici, intanto Goffredo in Normandia continuava nella conquista del ducato, e, nell'ottobre del 1140, cattur\u00f2 e distrusse il castello di Fontenay-le-Marmion, nel Calvados. Secondo Guglielmo di Malmesbury, verso la fine del 1140, vi fu un tentativo infruttuoso, del legato papale, Enrico di Blois, di giungere alla pace. Dopo 16 mesi di guerra, la situazione non era mutata molto.\nAll'inizio del 1141, Stefano assedi\u00f2 Lincoln, che si era ribellata, e, il 2 febbraio, nel corso della battaglia, l'esercito di Stefano fu sconfitto e il re stesso, circondato dagli uomini di Roberto, venne catturato, mentre Guglielmo d'Ypres, riusc\u00ec a fuggire; Stefano fu condotto dalla cugina Matilde, a Gloucester e poi, il 9 febbraio, fu condotto al castello di Bristol, dove fu tenuto prigioniero nella torre del castello, dove, secondo Guglielmo di Malmesbury, fu detenuto, dapprima, con un trattamento da re e poi sempre peggio, secondo alcune voci, di notte era messo ai ceppi e dove gli fu prospettato che se avesse riconosciuto la cugina come regina sarebbe stato libero di andare in esilio nei propri possedimenti francesi; anche Orderico Vitale ricorda che re Stefano era detenuto, con durezza (\"Stephanus rex Anglorum in carcere gemens detinetur\").\nMatilde allora si avvi\u00f2 verso Winchester, per assicurarsi il tesoro e la corona reale e dove, il vescovo Enrico, fratello del re deposto, secondo Guglielmo di Malmesbury, le and\u00f2 incontro e la riconobbe come \"Lady of the English\" (o \"Signora degli Inglesi\"), in cambio della completa libert\u00e0 negli affari di religione. Winchester si arrese e Matilde fu riconosciuta regina di Inghilterra da un concilio tenutosi nella cattedrale della stessa citt\u00e0. A Winchester, Matilde fu raggiunta dall'arcivescovo di Canterbury, Teobaldo di Bec e ricevette l'omaggio di Oxford. Ormai tutta l'Inghilterra la riconosce regina, ad eccezione del sud-est, dove la regina, Matilde di Boulogne, e Guglielmo d'Ypres (da quell'anno considerato conte di Kent, terza creazione), avevano raccolto le truppe fedeli a re Stefano.\nFinalmente Matilde pot\u00e9 entrare a Londra per l'incoronazione nell'abbazia di Westminster; ma prima dell'incoronazione sembra che Matilde, dopo aver rifiutato di concedere la libert\u00e0 a Stefano, respingesse le richieste di una delegazione del Comune di Londra per la conferma dei privilegi della citt\u00e0 e il ripristino delle leggi del re Edoardo il Confessore, trattando in modo sprezzante i suoi rappresentanti. Il popolo di Londra di fronte alla nuova tassazione entr\u00f2 in subbuglio e fece scoppiare una furiosa rivolta e Matilde, assieme a Roberto di Caen, Enrico di Blois e Davide I di Scozia dovette fuggire da Londra, fugg\u00ec a Gloucester passando da Oxford.\nNon molto tempo dopo i rapporti tra Matilde ed Enrico di Blois si guastarono e quest'ultimo riconobbe come re suo fratello ritirando l'appoggio dato a Matilde che, in agosto, attacc\u00f2 Winchester, assediandola; Enrico di Blois diede fuoco alla citt\u00e0. Matilde allora lasci\u00f2 la citt\u00e0 accompagnata dal fratellastro, Reginaldo, mentre l'esercito della regina Matilde di Boulogne ed i fiamminghi di Guglielmo d'Ypres arrivavano in soccorso della citt\u00e0 e poco dopo, nel mese di settembre, Roberto di Gloucester fu preso prigioniero dai fiamminghi di Guglielmo d'Ypres. Allora da parte della regina, Matilde di Boulogne, vi fu una proposta di pace che l'imperatrice Matilde rifiut\u00f2, ma accett\u00f2 di liberare Stefano (liberato il 1\u00ba novembre) in cambio della liberazione del fratellastro, Roberto di Caen, conte di Gloucester. Nel corso di quell'anno intanto procedeva la conquista della Normandia da parte del marito di Matilde, Goffredo che conquist\u00f2 il castello di Montfort e Falaise.\nStefano torn\u00f2 a Londra e il giorno di Natale 1141, fu nuovamente incoronato re nella cattedrale di Canterbury; secondo il \" Gesta Stephani regis Anglorum et ducis Normannorum\" ci fu una cerimonia di ringraziamento per la liberazione del re. L'anno seguente Matilde, che aveva posto la sua residenza a Oxford, aveva subito l'attacco di re Stefano che era riuscito ad entrare in citt\u00e0 e, durante l'Avvento, era sotto assedio nel castello di Oxford, da dove, si dice che riusc\u00ec a calarsi dai bastioni con una fune e scappare, durante una tormenta di neve, grazie ad un mantello bianco: Gervase di Canterbury racconta che il freddo era intenso ed il Tamigi era ghiacciato e l'imperatrice, fatta passare da una porta posteriore accompagnata da cinque militi, riusc\u00ec a fuggire a piedi camminando per cinque miglia, Robert di Torigny ricorda che era vestita di bianco, per cui era mimetizzata agli occhi degli assedianti, di notte riusc\u00ec a scappare sul Tamigi ghiacciato, come Matteo di Parigi, che aggiunge che il castello di Oxford torn\u00f2 a Stefano, infine Guglielmo di Malmesbury, dopo aver ricordato che Stefano aveva incendiato la citt\u00e0, racconta che Matilde usc\u00ec da una porticina secondaria, accompagnata da quattro soldati, attravers\u00f2 il Tamigi e, a piedi raggiunse Abingdon e da l\u00ec prosegu\u00ec a dorso di cavallo sino a Wallingford.\nNel 1143, Roberto di Gloucester, che nell'estate dell'anno precedente era andato in Normandia per trovare alleati pronti a combattere in Inghilterra, torn\u00f2 dalla Normandia, sbarcando vicino a Southampton, con 360 cavalieri (Guglielmo di Malmesbury scrive che erano pi\u00f9 di trecento, ma meno di quattrocento e attraversarono la Manica con 52 navi), che non poterono cambiare le sorti della guerra, e con il figlio di Matilde, Enrico, di dieci anni, che fu condotto a Bristol, per essere educato. Nel corso di quell'anno, in Normandia, Goffredo il Bello aveva continuato a combattere per la conquista della Normandia e verso la fine di quell'anno, o, nel gennaio del 1144, era riuscito a conquistare la citt\u00e0 di Rouen, dove era stato acclamato duca di Normandia (lo storico francese, Louis Alphen, la conquista di Rouen la fa risalire al 23 aprile 1144). Stefano, all'inizio del 1144, aveva perso definitivamente la Normandia, conquistata dal marito di Matilde Goffredo Plantageneto, conte d'Angi\u00f2, ora riconosciuto anche duca di Normandia, dallo stesso Stefano.\nLa guerra civile, tra Stefano e Matilde, prosegu\u00ec in Inghilterra senza risultati apprezzabili, per altri quattro anni: nel 1144, Roberto costru\u00ec un castello a Faringdon, ma Stefano attacc\u00f2 e riusc\u00ec a sconfiggere i sostenitori di Matilde e conquistare Faringdon; nel 1145, re Stefano, dopo aver posto l'assedio a Wallingford, riusc\u00ec a catturare il conte di Chester, Ranulph de Gernon, col quale riusc\u00ec ad accordarsi, riottenendo cos\u00ec il castello di Lincoln; nel 1146, Goffredo il Bello, preoccupato per l'andamento della guerra civile in Inghilterra, organizz\u00f2 una spedizione per poter fare tornare in Normandia il figlio primogenito, suo e dell'imperatrice, Enrico, dopo che da quattro anni era a Bristol e arrivato in Normandia, fu accolto e festeggiato nell'abbazia di Bec, il giorno dell'Ascensione; nel 1147, mor\u00ec Roberto conte di Gloucester, dopo essere stato soggetto ad una febbre maligna, come confermano anche le \"Gesta Stephani Regis II\" che scrivono che mor\u00ec a Bristol e nella contea di Gloucester gli successe il figlio Guglielmo e, in quello stesso anno Stefano fu ancora una volta incoronato a Lincoln.\nL'anno successivo alla morte di Roberto di Gloucester, nel 1148, Matilde cedette i propri diritti al primogenito Enrico Plantageneto (il futuro Enrico II d'Inghilterra) e, prima della Quaresima, fece ritorno in Normandia, perch\u00e9 senza il fratellastro non sarebbe stata in grado di condurre le sue truppe. Durante la guerra civile la condizione degli Ebrei in Inghilterra fu abbastanza tranquilla e non fu particolarmente gravida di pericoli (l'Inghilterra costituiva per loro un buon rifugio, se confrontata con i pericoli del continente europeo), eccezion fatta per le forti tassazioni a cui li sottoposero sia Stefano che Matilde.\nIl figlio Enrico II d'Inghilterra.\nGli avvenimenti seguenti ebbero come protagonista il figlio primogenito di Matilde, Enrico, che segu\u00ec i consigli della madre ed ebbe inizialmente il soprannome di \"Fitzempress\". Nel 1149, Enrico Plantageneto fece un'incursione in Inghilterra, per cercare di sollevare le sorti della sua causa che languivano, trovando l'appoggio del conte di Chester; in quel periodo, Enrico fu nominato cavaliere, il giorno di Pentecoste dal re di Scozia Davide I. Enrico e Matilde rientrarono in Normandia, nel gennaio del 1150 lasciando l'Inghilterra in subbuglio.\nIl marito di Matilde, Goffredo nel 1150 abdic\u00f2 al ducato di Normandia a favore del figlio, Enrico (secondo Matteo di Parigi, Goffredo cedette il ducato a Enrico nel 1149), mantenendo per s\u00e9 la contea di Angi\u00f2. Ma dopo la morte di Goffredo avvenuta l'anno seguente, Enrico divenne anche conte di Angi\u00f2; Goffredo prima di morire, a causa di una forte febbre, dispose che Enrico gli succedesse nella contea di Angi\u00f2, mentre al secondogenito, Goffredo, lasci\u00f2 quattro castelli. Nel 1152 su consiglio della madre spos\u00f2 Eleonora, duchessa d'Aquitania assai maggiore di et\u00e0, non appena fu dichiarato nullo, per consanguineit\u00e0, il matrimonio di lei con il re di Francia Luigi VII; in questo modo acquis\u00ec i vasti territori che la moglie possedeva.\nNel 1152, Stefano, dopo aver inutilmente (l'arcivescovo Teobaldo, piuttosto che obbedire a Stefano lasci\u00f2 l'Inghilterra) tentato di far incoronare re suo figlio Eustachio, mise sotto assedio Wallingford; Enrico, nel gennaio del 1153, dopo aver sconfitto Luigi VII, che , l'anno prima, aveva tentato di invadere la Normandia, sbarc\u00f2 in Inghilterra e la citt\u00e0 fu liberata e subito dopo fu conclusa una tregua, non molto apprezzata dal figlio ed erede di Stefano, Eustachio, che, dal 1140, era il marito di Costanza, sorella del re Luigi VII di Francia. Enrico pot\u00e9 cos\u00ec visitare Bristol e poi l'Inghilterra centrale dove non sempre fu accolto con favore.\nL'anno dopo, il figlio di Stefano, Eustachio mor\u00ec all'improvviso ed Enrico, in quello stesso anno, con 36 navi, attravers\u00f2 la Manica e sbarc\u00f2 in Inghilterra, dove si apprest\u00f2 ad iniziare nuovamente la guerra. Stefano, che circa un anno prima aveva perso la moglie Matilde di Boulogne, si sent\u00ec vecchio e stanco, senza pi\u00f9 voglia di continuare la lotta per conto del secondo figlio, Guglielmo, per cui concord\u00f2 un trattato con Enrico. Stefano incontr\u00f2 Enrico a Wallingford e lo riconobbe come proprio successore, mentre Enrico Plantageneto accettava che Stefano continuasse a regnare pacificamente in Inghilterra (la pace era stata negoziata tra il fratello di Stefano, Enrico di Blois, vescovo di Winchester e l'arcivescovo di Canterbury, Teobaldo di Bec). Nella successiva ratifica solenne del trattato, tenuta a Winchester, Enrico rese omaggio a Stefano e si riconobbero al figlio minore di Stefano, Guglielmo, la contea del Surrey e l'eredit\u00e0 sui possedimenti del padre in Francia e in particolare la contea di Boulogne.\nCon soddisfazione generale la guerra civile era finita. Dopo la morte di Stefano nel 1154, Enrico divenne re di Inghilterra dando origine alla dinastia dei Plantageneti, deciso a ristabilire il sistema di governo del nonno, Enrico I. Dopo il trasferimento del figlio Enrico in Inghilterra come nuovo re, nel dicembre 1154, Matilde si ritir\u00f2 nell'abbazia di Notre-Dame-du-Pr\u00e9, a Rouen, dove il figlio andava continuamente a trovarla per ottenerne consigli politici e dove mor\u00ec il 10 settembre 1167; la morte di Matilde viene riportata da Robert di Torigny, che scrisse che Matilde (\"Mathildis imperatricis\") mor\u00ec a Rouen (Rothomagi) il 10 settembre (\"IIII idus Septembris\") e fu sepolta nell'Abbazia di Notre-Dame du Bec (\"sepulta est Becci\").\nNel 1847, dopo che erano stati recuperati nelle rovine dell'abbazia di Bec, i resti di Matilde furono traslati nella Cattedrale di Rouen. Nonostante il peso avuto nelle vicende che portarono al trono Enrico II, i cronisti inglesi contemporanei la dipinsero come una donna bisbetica e arrogante, che non sapeva stare al proprio posto. I cronisti appartenevano tuttavia alla corte di Stefano I e, in modo analogo alla nuora Eleonora di Aquitania, la sua figura risentiva della concezione dell'epoca, secondo la quale le donne non avrebbero dovuto pretendere di avere un ruolo politico attivo.\nFigli.\nMatilde a Enrico V non diede figli.\nMatilde a Goffredo diede tre figli:"}
{"id": "254320", "revid": "287204", "url": "https://it.wikipedia.org/wiki?curid=254320", "title": "La Pesse", "text": "La Pesse \u00e8 un comune francese di 375 abitanti situato nel dipartimento del Giura nella regione della Borgogna-Franca Contea."}
{"id": "254321", "revid": "125474463", "url": "https://it.wikipedia.org/wiki?curid=254321", "title": "Guglielmo Negri", "text": "Carriera amministrativa e politica.\nAlto funzionario di Stato e docente di diritto costituzionale (presso la facolt\u00e0 di Magistero dell'Universit\u00e0 Roma-La Sapienza e presso la LUISS \"Guido Carli\" di Roma). Fu Presidente del Partito Repubblicano Italiano dal 1995 al 2000, saggista, romanziere e notista politico del \"Corriere della Sera\". \u00c8 stato stretto collaboratore di due presidenti della Repubblica, Sandro Pertini e Francesco Cossiga. Tra i promotori dell'Associazione Repubblicana Universitaria \"Guglielmo Oberdan.\nDopo essere stato Vicesegretario generale della Camera dei deputati (dal 1979 al 1985) e nominato Cons\u00ecgliere di Stato (1985), fu incaricato, nel 1994, da C.A. Ciampi, della direzione della \"Scuola superiore della pubblica amministrazione (fino al 1998) e chiamato, quindi, nel 1995, da Lamberto Dini quale Sottosegretario di Stato alla Presidenza del Consiglio dei ministri con delega ai Rapporti con il Parlamento."}
{"id": "254322", "revid": "287204", "url": "https://it.wikipedia.org/wiki?curid=254322", "title": "Le Petit-Mercey", "text": "Le Petit-Mercey \u00e8 un comune francese di 118 abitanti situato nel dipartimento del Giura nella regione della Borgogna-Franca Contea."}
{"id": "254323", "revid": "287204", "url": "https://it.wikipedia.org/wiki?curid=254323", "title": "Les Piards", "text": "Les Piards \u00e8 un comune francese di 189 abitanti situato nel dipartimento del Giura nella regione della Borgogna-Franca Contea."}
{"id": "254324", "revid": "287204", "url": "https://it.wikipedia.org/wiki?curid=254324", "title": "Les Planches-en-Montagne", "text": "Les Planches-en-Montagne \u00e8 un comune francese di 152 abitanti situato nel dipartimento del Giura nella regione della Borgogna-Franca Contea."}
{"id": "254325", "revid": "287204", "url": "https://it.wikipedia.org/wiki?curid=254325", "title": "Les Planches-pr\u00e8s-Arbois", "text": "Les Planches-pr\u00e8s-Arbois \u00e8 un comune francese di 103 abitanti situato nel dipartimento del Giura nella regione della Borgogna-Franca Contea."}
{"id": "254326", "revid": "287204", "url": "https://it.wikipedia.org/wiki?curid=254326", "title": "Les Rep\u00f4ts", "text": "Les Rep\u00f4ts \u00e8 un comune francese di 32 abitanti situato nel dipartimento del Giura nella regione della Borgogna-Franca Contea."}
{"id": "254327", "revid": "287204", "url": "https://it.wikipedia.org/wiki?curid=254327", "title": "La Rixouse", "text": "La Rixouse \u00e8 un comune francese di 224 abitanti situato nel dipartimento del Giura nella regione della Borgogna-Franca Contea."}
{"id": "254328", "revid": "287204", "url": "https://it.wikipedia.org/wiki?curid=254328", "title": "Les Rousses", "text": "Les Rousses \u00e8 un comune francese di 3.189 abitanti situato nel dipartimento del Giura nella regione della Borgogna-Franca Contea.\nIl comune si affaccia sulle rive dell'omonimo lago e sulla sua superficie rientra la rinomata localit\u00e0 sciistica di \"Station des Rousses\".\nInfrastrutture e trasporti.\nTra il 1921 e il 1958 Les Rousses fu servita dalla ferrovia Nyon-Saint-Cergue-Morez.\nSport.\nCiclismo.\nIl comune di Les Rousses, ed in particolare \"Station des Rousses\", \u00e8 stato 2 volte arrivo di tappa al Tour de France: "}
{"id": "254329", "revid": "287204", "url": "https://it.wikipedia.org/wiki?curid=254329", "title": "La Tour-du-Meix", "text": "La Tour-du-Meix \u00e8 un comune francese di 231 abitanti situato nel dipartimento del Giura nella regione della Borgogna-Franca Contea."}
{"id": "254330", "revid": "287204", "url": "https://it.wikipedia.org/wiki?curid=254330", "title": "Val-d'\u00c9py", "text": "Val-d'\u00c9py \u00e8 un comune francese di 153 abitanti situato nel dipartimento del Giura nella regione della Borgogna-Franca Contea."}
{"id": "254331", "revid": "287204", "url": "https://it.wikipedia.org/wiki?curid=254331", "title": "Le Vaudioux", "text": "Le Vaudioux \u00e8 un comune francese di 168 abitanti situato nel dipartimento del Giura nella regione della Borgogna-Franca Contea."}
{"id": "254332", "revid": "287204", "url": "https://it.wikipedia.org/wiki?curid=254332", "title": "Le Vernois", "text": "Le Vernois \u00e8 un comune francese di 285 abitanti situato nel dipartimento del Giura nella regione della Borgogna-Franca Contea."}
{"id": "254333", "revid": "1782831", "url": "https://it.wikipedia.org/wiki?curid=254333", "title": "Antonio Cariglia", "text": "Biografia.\nGi\u00e0 deputato nazionale per quattro legislature e senatore della Repubblica, fu eletto segretario del PSDI nel marzo del 1988, dopo il triennio della segreteria di Franco Nicolazzi. Fu segretario socialdemocratico fino al 1992, quando fu coinvolto nelle indagini dei magistrati di \"mani pulite\": tra le accuse a suo carico c'erano quelle di concussione, ricettazione, finanziamenti illeciti. Da tutte queste accuse il Cariglia fu pienamente assolto, dopo una vicenda giudiziaria durata dodici anni.\nFu anche parlamentare europeo, eletto alle elezioni del 1979 e riconfermato nel 1984 e nel 1989, sempre per il PSDI: fu membro della Commissione politica e della Delegazione per le relazioni con l'America Latina; ader\u00ec poi al gruppo socialista, e successivamente al neo-costituito gruppo del Partito del Socialismo Europeo.\nNel 1967 fond\u00f2 a Pistoia la Fondazione Filippo Turati Onlus, impegnata nel campo socio-assistenziale, con sedi a Pistoia, Gavinana (PT), Vieste e Zagarolo. Nel 1968 la fondazione, con decreto del presidente della Repubblica Giuseppe Saragat, fu eretta in ente morale. \nNel 1997 essa ottenne dall'ONU il riconoscimento di organizzazione non governativa associata, poi nel 1998 la qualifica di ONLUS.\nNegli anni settanta Antonio Cariglia fond\u00f2 il periodico \"L'Umanit\u00e0\", diretto da Giovanni Baldari.\nNegli anni novanta Antonio Cariglia fond\u00f2 un mensile, espressione della Fondazione Filippo Turati, col titolo di \"SENZET\u00c0 - mensile di utilit\u00e0 scientifiche e culturali\".\nAntonio Cariglia era noto per essere un uomo di carattere mite. Per la sua inclinazione pacata, fu bersaglio di uno dei corsivi di satira politica pi\u00f9 famosi della storia dell'Italia repubblicana, scritto da Fortebraccio per \"l'Unit\u00e0\": \"Si apr\u00ec la porta e non entr\u00f2 nessuno: era Cariglia\". \nErmanno Filosa, gi\u00e0 presidente del Comites di Santo Domingo e dell\u2019associazione Azzurri nel Mondo-Forza Italia della Repubblica Dominicana, ha dichiarato: \"Ho conosciuto e frequentato Antonio Cariglia per anni. Ricordo un carattere sereno ma fermo nei principi, un tenace lottatore per la difesa della dignit\u00e0 dell'uomo e la affermazione costante di tutti i valori della libert\u00e0. Giustizia sociale e difesa\u00a0dei criteri\u00a0legati allo sviluppo del progresso umano, sono stati il pilastro della\u00a0Sua azione politica. Collaboratore e consigliere di Giuseppe Saragat, Antonio Cariglia si recava spesso al Quirinale per\u00a0colloquiare con il Presidente della Repubblica pi\u00f9 onesto e \"super partes\" dello scenario storico italiano. Ricordo che in una manifestazione a Milano, Antonio Cariglia fu interrotto da alcuni giovani che si avvicinarono al palco con il braccio a pugno alzato; grid\u00f2 ai microfoni: \u00abEccoli i nuovi fascismi mascherati\u00a0da sembianze proletarie. Ma non passeranno!\u00bb\".\nRitiratosi dalla scena politica, vi fu coinvolto nuovamente a partire dal 2004, con la costituzione del rinato PSDI, piccolo soggetto schierato a sinistra, del quale il Cariglia \u00e8 stato presidente onorario.\n\u00c8 scomparso nel 2010, all'et\u00e0 di 86 anni."}
{"id": "254334", "revid": "287204", "url": "https://it.wikipedia.org/wiki?curid=254334", "title": "La Vieille-Loye", "text": "La Vieille-Loye \u00e8 un comune francese di 383 abitanti situato nel dipartimento del Giura nella regione della Borgogna-Franca Contea."}
{"id": "254336", "revid": "287204", "url": "https://it.wikipedia.org/wiki?curid=254336", "title": "Le Villey", "text": "Le Villey \u00e8 un comune francese di 79 abitanti situato nel dipartimento del Giura nella regione della Borgogna-Franca Contea."}
{"id": "254337", "revid": "124181094", "url": "https://it.wikipedia.org/wiki?curid=254337", "title": "Roland Riz", "text": "Biografia.\nLaureato in Legge all'Universit\u00e0 degli Studi di Milano nel 1948, ha insegnato Diritto penale all'Universit\u00e0 degli Studi di Modena e Reggio Emilia e all'Universit\u00e0 degli Studi di Padova e Diritto comparato alla Pontificia Universit\u00e0 Lateranense di Roma. Inoltre ha insegnato presso l'Universit\u00e0 di Innsbruck, nel Tirolo austriaco.\nIl suo primo ruolo politico di rilievo fu la nomina a vicesindaco di Bolzano nel 1957. Nel 1958 fu eletto alla Camera dei deputati, venendo confermato fino al 1987 tranne per la quarta legislatura (1963-1968). Successivamente e fino al 1996 fu senatore.\n\u00c8 stato, da aprile 1991 al novembre 1992 \"Obmann\" (presidente dell'S\u00fcdtiroler Volkspartei SVP), che aveva ereditato dal suo compagno di lunga data Silvius Magnago.\nSi schier\u00f2 contro la manifestazione svoltasi a Gries am Brenner il 15 settembre 1991, soprannominata \"vento baltico\", ovvero \"una grande manifestazione al Brennero, quale primo obiettivo per conseguire il pi\u00f9 velocemente possibile la riunificazione del Tirolo e impedire la concessione della quietanza liberatoria\" sostenuta da Karl Wolfgang Scheiber, Christian Waldner, segretario della \"Junge Generation\" dell'SVP, Ferdinand Willeit e Franz Arthur Pahl, autore del libro \"Tiroler Einheit, jetzt!\" dove indica i 5 punti per la secessione dell'Alto Adige e la sua riunificazione al Tirolo austriaco. Ne prese le distanze e dichiarando che i membri dell'SVP potranno partecipare alla manifestazione ma solo a titolo personale. Da questa manifestazione escono vincitrici le idee di Luis Durnwalder assieme a quelle di Alois Partl, maggiormente orientate alla nascita della Regione europea del Tirolo, la futura Euregio Tirolo-Alto Adige-Trentino.\nRoland Riz \u00e8 stato membro di tutte le commissioni, che si occupavano della riforma e dell'attuazione dello statuto di autonomia altoatesina.\nProgetto Riz.\nDurante la XII legislatura, Roland Riz ha collaborato in ambito parlamentare a un progetto di riforma per l'emanazione di un nuovo codice penale. Tale proposta viene denominata \"progetto Riz\".\nIl progetto di riforma \u00e8 stato avanzato mediante proposta di legge ordinaria, differenziandosi dal precedente progetto Pagliaro che aveva adottato lo strumento della delega legislativa. I punti caratteristici del progetto Riz erano nella identificazione del reato colposo. La colpa, infatti, doveva avere l'ulteriore elemento della prevedibilit\u00e0 dell'evento da parte dell'agente. Inoltre, nel caso di responsabilit\u00e0 per colpa grave, era prevista una riduzione della responsabilit\u00e0 in capo all'agente, qualora il fatto derivasse da imperizia nella risoluzione di questioni di particolare difficolt\u00e0, alla stregua del dettato dell'art. 2236 c.c. in ambito civilistico."}
{"id": "254338", "revid": "1934238", "url": "https://it.wikipedia.org/wiki?curid=254338", "title": "Gino Giugni", "text": "Biografia.\nStudi e iscrizione al PSI.\nNato nel 1927 a Genova, a diciotto anni nel 1945 si iscrive al Partito Socialista Italiano.\nNel 1949 si laurea in giurisprudenza discutendo una tesi intitolata \"\u00abDal delitto di coalizione al diritto di sciopero\u00bb\" (relatore Giuliano Vassalli) e, successivamente, si trasferisce negli Stati Uniti per proseguire il suo iter di specializzazione.\nAttivit\u00e0 professionale ed accademica.\nDopo un breve impiego all'ENI in Italia, inizia la carriera universitaria e la collaborazione col gruppo editoriale Il Mulino e con \"La Repubblica\". Giugni ha esercitato la professione di avvocato e insegnato Diritto del lavoro presso l'Universit\u00e0 di Bari, l'Universit\u00e0 di Roma La Sapienza e la Libera universit\u00e0 internazionale degli studi sociali Guido Carli. \u00c8 stato \"visiting professor\" nelle Universit\u00e0 di Nanterre, Parigi, UCLA (Los Angeles), Buenos Aires e Columbia di New York.\nIl suo saggio \"Introduzione allo studio dell'autonomia collettiva\" (1960) \u00e8 stato uno dei primi lavori accademici a dare dignit\u00e0 ed autonomia al diritto sindacale.\nRedazione dello Statuto dei lavoratori.\nGiugni \u00e8 ricordato come il \"padre\" dello Statuto dei lavoratori. Nel 1969 Giacomo Brodolini istitu\u00ec una Commissione nazionale con l'incarico di stendere una bozza dello Statuto dei diritti dei lavoratori. Tale commissione era composta da personaggi di notevole spessore e a capo Brodolini vi mise Giugni, all'epoca solo un professore universitario, seppur gi\u00e0 molto noto.\nLo Statuto permise di far entrare la Costituzione italiana nelle fabbriche, nel periodo dell'autunno caldo e della nascita della lotta armata. Su quel periodo Giugni sostenne:\nGiugni \u00e8 anche stato l'inventore del trattamento di fine rapporto (TFR), riformando il sistema delle liquidazioni dei lavoratori italiani, introducendo una sorta di sistema contributivo.\nSenatore del PSI (1983-1994) e bersaglio delle Brigate Rosse.\nIl 3 maggio 1983, mentre stava camminando a Roma, venne \"gambizzato\" da una donna. L'attentato fu rivendicato dalle Brigate Rosse, e fu anche il primo di un cambio di strategia da parte di quella organizzazione terroristica. Tale nuova strategia, infatti, consisteva non pi\u00f9 nel colpire il \"cuore\" dello Stato attraverso i suoi poliziotti, magistrati o alti dirigenti politici (strategia rivelatasi perdente), bens\u00ec nel prendere di mira i cosiddetti \"cervelli\" dello Stato (come appunto Giugni, ed in seguito Ezio Tarantelli, Massimo D'Antona e Marco Biagi) ossia l'anello di congiunzione tra le istituzioni e il mondo economico.\nNel 1983 venne anche eletto senatore nelle liste del Partito Socialista Italiano: fu presidente della Commissione per il lavoro e la sicurezza sociale, e membro della Commissione parlamentare inquirente sulla Loggia Massonica P2.\nAl termine delle elezioni politiche del 1987 conferm\u00f2 sia il suo seggio a Palazzo Madama sia la presidenza della Commissione Lavoro.\nNel 1992 fu candidato alla Presidenza della Repubblica per il PSI. L'elezione di Oscar Luigi Scalfaro alla Presidenza della Repubblica fu accelerata dalla strage di Capaci.\nL'incarico di Ministro del Lavoro e della Previdenza Sociale (1993-1994).\nDal 1993 al 1994 \u00e8 presidente del PSI e nello stesso arco di tempo divenne Ministro del lavoro e della previdenza sociale del governo Ciampi.\nCon il \"Protocollo\" del luglio 1993 allo \"Statuto dei Lavoratori\", ha scritto assieme a Ciampi un importante aggiornamento della normativa sulle relazioni sindacali.\nDurante il governo Ciampi venne emanata la legge delega che avrebbe portato alla trasformazione delle casse di previdenza dei liberi professionisti con il D.Lgs. 509/1994.\nDeputato dei Socialisti Italiani (1994-1996) e ritorno all'insegnamento.\nDopo l'inchiesta Mani Pulite ed il consequenziale disfacimento del PSI aderisce ai Socialisti Italiani di Enrico Boselli, ed alle elezioni politiche italiane del 1994 viene eletto deputato tra le file dei Progressisti.\nNegli ultimi anni si allontana dalla politica preferendo l'insegnamento, anche a causa della malattia: gi\u00e0 professore ordinario della facolt\u00e0 di Economia dell'universit\u00e0 \"La Sapienza\" di Roma, si trasferisce poi presso la facolt\u00e0 di Giurisprudenza della Libera universit\u00e0 internazionale degli studi sociali Guido Carli (chiamato dall'allora Presidente della Luiss e di Confindustria Luigi Abete).\nMilitanza nei DS e nello SDI (1996-2007).\nNel 1997 viene incaricato da Romano Prodi di indicare le modalit\u00e0 per una possibile nuova riforma dei contratti collettivi. Nello stesso periodo \u00e8 presente al dibattito su come creare una coalizione di centro-sinistra che si evolva in un unico partito.\nIn cerca di un partito politico conforme alle sue idee nel 2000 aderisce ai Democratici di Sinistra, per poi uscirne e prendere nel 2005 la tessera dei Socialisti Democratici Italiani, insieme a Nerio Nesi, a cui appartiene fino al 2007, data di scioglimento del partito nel ricostituito Partito Socialista, a cui egli non partecipa.\nL'adesione al Partito Democratico e la morte (2007-2009).\nIn seguito, aderisce al Partito Democratico e, insieme ad altri personaggi famosi, firma un manifesto in favore della candidatura di Walter Veltroni.\nAl termine della sua autobiografia, \"La memoria di un riformista\", Giugni si augurava:\nGiugni muore, all'et\u00e0 di 82 anni, nella notte di domenica 4 ottobre 2009, a Roma, al termine di una lunga malattia."}
{"id": "254340", "revid": "965226", "url": "https://it.wikipedia.org/wiki?curid=254340", "title": "Alfredo Biondi", "text": "Parlamentare di lungo corso (dal 1968 al 1972, e poi ininterrottamente dal 1979 al 2008); \u00e8 stato Ministro per le politiche comunitarie (1982-1983), Ministro per l'ecologia (1983-1985) e Ministro di grazia e giustizia (1994-1995). Ha altres\u00ec ricoperto la carica di vicepresidente dell'assemblea di Montecitorio.\nFu segretario del Partito Liberale Italiano nel 1985-1986.\nBiografia.\nInizi: carriera forense.\nAllievo della scuola forense pisana di Francesco Carnelutti, esercit\u00f2 come avvocato in molti processi degli anni settanta.\nNegli anni ottanta assurge alle cronache perch\u00e9, in costanza del suo incarico parlamentare, presta la sua difesa a Gigliola Guerinoni, detta la \"mantide di Cairo Montenotte\", in un processo per omicidio intentato contro la moglie e l'amante dell'assassinato nella tranquilla citt\u00e0 dell'entroterra ponentino. Il giudizio si conclude con la condanna a 26 anni di carcere per Gigliola Guerinoni e 15 anni per Ettore Geri.\nAffianca anche Alfredo Galasso nel patrocinio di parte civile a favore dei figli del generale Carlo Alberto Dalla Chiesa nel maxiprocesso di Palermo del 1986-87.\nDeputato e Ministro per il PLI.\nNel 1968 fu eletto deputato alla Camera per il Partito Liberale Italiano in Liguria, fino al 1972. Rieletto nel 1979 dal 17 luglio 1981 al 1\u00ba dicembre 1982 \u00e8 Presidente della Commissione difesa.\nNel V governo Fanfani, dal 1\u00ba dicembre 1982 al 4 agosto 1983, fu ministro delle politiche comunitarie.\nRieletto deputato nel 1983, nel I Governo Craxi, dal 4 agosto 1983 al 31 luglio 1985, fu Ministro senza Portafoglio con delega per l'Ecologia.\nFu eletto segretario del Partito Liberale Italiano nel 1985, succedendo a Valerio Zanone, fino al 1986 quando gli subentr\u00f2 Renato Altissimo.\nNella X legislatura sempre per il PLI \u00e8 Vicepresidente della Camera dal 9 luglio 1987 al 22 aprile 1992 e anche nella XI, dal 30 aprile 1992 al 14 aprile 1994, dove \u00e8 pure presidente del Comitato per la sicurezza.\n\u00c8 presidente del PLI dal 1986 fino allo scioglimento del partito del febbraio 1994.\nDeputato dell'Unione di Centro e ingresso in Forza Italia.\nInsieme a Raffaele Costa, il fondatore dell'Unione di Centro e ultimo Segretario del PLI (scioltosi del febbraio 1994), si present\u00f2 alle elezioni nella lista Polo delle Libert\u00e0, ed \u00e8 stato rieletto deputato nel collegio Genova-Nervi, aderendo al gruppo di Forza Italia.\nNel I Governo Berlusconi, dal 10 maggio 1994 al 17 gennaio 1995, fu Ministro di grazia e giustizia.\nNel mese di luglio 1994, presenta il cosiddetto \"decreto salvaladri\", che apre le porte a numerosi detenuti di Tangentopoli. Il decreto viene ritirato in seguito alle dimissioni del pool dei magistrati di Milano e alla intensa protesta popolare. Ha collaborato con Raffaele Costa nella rivista quindicinale \"Il Duemila\".\nDal 15 maggio 1996 \u00e8 vicepresidente della Camera fino al 29 maggio 2001.\nNel 2001 \u00e8 rieletto alla Camera nella lista proporzionale di Forza Italia, in Lombardia 3 ed \u00e8 ancora vicepresidente fino al 27 aprile 2006.\nPresidente del Consiglio Nazionale di Forza Italia.\nDal 2004 \u00e8 Presidente del Consiglio Nazionale di Forza Italia, massimo organo collegiale del partito. Nella XIV legislatura da parlamentare alla Camera ha guidato l'unica votazione nella quale il Governo Berlusconi \u00e8 stato messo in minoranza da componenti dello stesso partito del premier: la bocciatura della proposta di applicare il codice penale militare di guerra ai soldati del contingente italiano in Iraq ed in Afghanistan; la proposta, contenuta nel decreto-legge firmato dall'allora ministro della difesa Martino, fu poi riformulata al Senato contemplando anche un adeguamento del codice alla normativa di diritto internazionale umanitario.\nL'approdo al Senato.\nIl 28 aprile 2006 viene eletto al Senato della Repubblica nelle liste di Forza Italia per la regione Liguria. \u00c8 stato membro della Commissione Difesa e della Commissione Agricoltura. Resta senatore fino al 28 aprile 2008.\nIl ritorno al Partito Liberale Italiano.\nNel 2008 non \u00e8 reinserito nelle liste del Popolo della Libert\u00e0 per le elezioni parlamentari.\nPrivo di vincoli politici con il PdL, aderisce \"tecnicamente\" all'Associazione per la Difesa della Vita di Giuliano Ferrara insieme ai colleghi senatori Iannuzzi e Sterpa per esonerare la lista dall'obbligo di raccolta delle firme e quindi consentirle di essere presente in tutte le circoscrizioni (la lista concorre per\u00f2 solo per la Camera).\nIl 26 ottobre 2010 lascia la Direzione Nazionale del PdL, per la mancanza di dibattito interno al partito e per una visione a sua detta feudale.\nIl 5 marzo 2011, in occasione del Consiglio Nazionale del PLI, ritorna nel Partito Liberale Italiano. \u00c8 presidente dell'Unione liberale di centro, l'associazione liberale promossa da Raffaele Costa.\nNel 2014 fonda assieme a Renato Altissimo e Carlo Scognamiglio il movimento politico I Liberali.\n\u00c8 morto il 24 giugno 2020 a Genova a pochi giorni dal compimento dei 92 anni.\nProcedimenti penali a suo carico.\nIl senatore Alfredo Biondi, dal 1991 al 1994, \"annotava i relativi corrispettivi nelle scritture contabili obbligatorie ai fini delle imposte sui redditi e dell'Iva in misura diversa da quella reale\", patteggi\u00f2 una condanna a 2 mesi di arresto e 6 milioni di Lire di ammenda.\nBiondi ha affermato: \"Il mio crimine consisterebbe in una contravvenzione per erronea redazione della dichiarazione dei redditi del mio studio professionale. La contravvenzione per cui patteggiai una pena pecuniaria (ammenda) \u00e8 definita falsamente frode fiscale\".\nIl reato \u00e8 stato comunque in seguito depenalizzato con decreto legislativo n. 74 del 10 marzo 2000, durante il Governo D'Alema II.\nL'ipotesi contravvenzionale fu abrogata, il che per norma costituzionale ha effetto retroattivo: di ci\u00f2 il magistrato procedente ha preso atto il 28 settembre 2001. La fedina penale del deputato Alfredo Biondi \u00e8 di nuovo senza alcuna iscrizione al casellario giudiziario.\nAltri fatti.\nAlfredo Biondi nel 2001 fu difensore del vicequestore Troiani implicato nei fatti della scuola Diaz, durante il G8.\nIl 27 luglio 2005 ha difeso la squadra calcistica del Genoa, di cui \u00e8 tifoso, nel processo per la \"combine\" Genoa \u2212 . Inoltre nel 2006 ha curato la prefazione di una parodia della \"Divina Commedia\" basata sulle sventure giudiziarie del Genoa nel 2005, la \"Divina Tragedia\".\nSua \u00e8 anche la prefazione a un altro testo ispirato alla squadra rossoblu: \"Pi\u00f9 mi tradisci pi\u00f9 ti amo\", di Alberto Isola (Frilli Editori, 2003)\nRiconoscimenti.\nIl 9 novembre 2018 il vice sindaco Stefano Balleari, in rappresentanza del sindaco Marco Bucci, ha consegnato il Grifo d'Oro del Comune di Genova ad Alfredo Biondi, con la seguente motivazione: \u201cAutorevole protagonista della vita politica italiana, pi\u00f9 volte eletto nel Consiglio Comunale di Genova. Ha ricoperto incarichi parlamentari per nove legislature e importanti Uffici tra cui quello di Vice Presidente Vicario della Camera dei Deputati e Ministro della Repubblica. Alla prestigiosa attivit\u00e0 politica ha affiancato una brillante carriera forense nella quale si \u00e8 distinto tra i penalisti pi\u00f9 stimati del Paese e si \u00e8 speso per la tutela dei diritti civili\u201d."}
{"id": "254341", "revid": "1342115", "url": "https://it.wikipedia.org/wiki?curid=254341", "title": "Giuseppe Avolio", "text": "Biografia.\nAvolio nacque da Francesco e Antonietta Nuzzo. Comp\u00ec gli studi classici a Napoli. Di famiglia socialista, diviene antifascista nel 1942. Chiamato alle armi nell'agosto del 1943, appena diciottenne, \u00e8 catturato dai tedeschi a Torino la sera stessa dell'8 settembre e deportato in Germania. Rimane due anni in campo di concentramento, prima a Lathen e poi a Remscheid, nella Renania Settentrionale-Vestfalia. Liberato dagli americani nel maggio 1945, fonda e dirige, nel campo di D\u00fcsseldorf-Eller, col permesso delle autorit\u00e0 alleate, il giornale \"La libera uscita\", destinato ai prigionieri di guerra italiani della zona.\nTornato dalla prigionia, fonda \"L'Eco Afragolese\", settimanale di vita cittadina. Il giornale cessa le pubblicazioni subito dopo il referendum istituzionale. Nel gennaio 1946 \u00e8 eletto segretario della sezione del PSI di Afragola.\nDal 1948 al 1950 dirige l'edizione napoletana dell\"'Avanti!\".\nAlla fine del 1952, dopo essere stato segretario della Camera del lavoro di Salerno, ricopre a Napoli l'incarico di vicepresidente dell'ACMI (Associazione contadini del Mezzogiorno d'Italia), primo tentativo di dar vita ad una associazione professionale di produttori agricoli, autonoma dai sindacati. Nel 1955, quando si costituisce, a Roma, l'Alleanza Nazionale dei Contadini, viene eletto vicepresidente, prima con Ruggero Grieco e poi con Emilio Sereni.\n\u00c8 stato pi\u00f9 volte eletto Consigliere comunale ad Afragola, prima con il PSI e poi con il PSIUP.\n\u00c8 eletto deputato la prima volta nel 1958 e rieletto nel 1963 nelle liste del Psi. Con l'avvento del centrosinistra, nel 1964 Avolio \u00e8 tra i promotori del PSIUP, di cui fa parte della direzione nazionale e con cui 1968 \u00e8 rieletto deputato (sempre per la circoscrizione Napoli-Caserta). Con la fine dell'esperienza del PSIUP, nel 1972 ritorna nel PSI ed \u00e8 eletto nella direzione nazionale al Congresso di Genova.\nGiuseppe Avolio ha svolto intensa attivit\u00e0 parlamentare: segretario della Commissione agricoltura della Camera dei deputati dal 1958 al 1963; relatore di minoranza sulla legge speciale per Napoli e sulla legge di rilancio della Cassa del Mezzogiorno, partecipa a tutti i grandi dibattiti sulla politica generale e su quella economica e sociale del tempo.\nDal 1973 al 1977, assume l'incarico di responsabile nazionale della politica agraria della Direzione del Psi. Da questo posto di responsabilit\u00e0 si batte per la ristrutturazione delle organizzazioni agricole e propone la convocazione di una \u201ccostituente per l'unit\u00e0 nelle campagne\u201d.\nNel dicembre 1977, a conclusione del processo costituente per l'unit\u00e0 nelle campagne, nasce la Confederazione italiana coltivatori, organizzazione laica, cio\u00e8 non ideologica, autonoma dai partiti dai sindacati e dai governi. Varie organizzazioni (Alleanza Nazionale dei Contadini, Federmezzadri-CGIL, Unione Coltivatori Italiani) si unificano dando vita alla nuova Confederazione. Il Congresso costituente elegge Giuseppe Avolio presidente della Confcoltivatori, incarico riconfermato nei successivi Congressi fino all'ultimo del 1992 (V Congresso CIC) che cambia la denominazione da Confederazione italiana coltivatori a Confederazione italiana agricoltori.\nAvolio guida la CIA fino all'ottobre del 2000, dopo aver portato avanti tantissime battaglie e raggiunto moltissime conquiste per gli agricoltori italiani. Nel 2001 diviene presidente della Fondazione ABC per il progresso dell'agricoltura. E anche in questa veste ottiene importanti risultati per il mondo agricolo e per i suoi operatori. Avolio \u00e8 stato componente del Comitato Esecutivo della Federazione Internazionale dei Produttori Agricoli (FIPA) e Presidente del Comitato Mediterraneo della stessa.\nGiuseppe Avolio ha svolto una feconda attivit\u00e0 pubblicistica, collaborando con i maggiori quotidiani italiani e con le pi\u00f9 autorevoli riviste di cultura, italiane e straniere. Giornalista professionista, ebbe al suo attivo diverse pubblicazioni.\nDal 1983 fu socio dell'Accademia nazionale di Agricoltura, con sede a Bologna, e dal 1989 anche dell'Accademia dei Georgofili, con sede a Firenze.\nAvolio ricevette un importante riconoscimento per il suo impegno a favore dell'agricoltura europea anche dalla Repubblica di Francia che gli confer\u00ec la Gran Croce al Merito."}
{"id": "254342", "revid": "1372005", "url": "https://it.wikipedia.org/wiki?curid=254342", "title": "Bertoldo I di Z\u00e4hringen", "text": "Biografia.\nBertoldo, che probabilmente per parte materna era imparentato con la famiglia degli Hohenstaufen, fu conte su un mosaico di territori nella zona tra Germania, Svizzera, Alsazia (Ortenau, Turgovia, Brisgovia). Suo padre o nonno era Bertoldo/Bezelino di Brisgovia (\u2020 1024), un conte di Brisgovia originario della Svevia, imparentato con gli Ahalolfingi.\nSostenne l'imperatore Enrico III, il quale, per ricompensa, gli promise il ducato di Svevia. Ma nel 1057 la sua vedova, Agnese di Poitou, assegn\u00f2 il ducato a Rodolfo di Rheinfelden. La rinuncia di Bertoldo al titolo venne compensata con l'investitura a duca di Carinzia e margravio di Verona, anche se questa nomina rimase meramente formale.\nLa sua opposizione con la partecipazione alla Grande rivolta dei Sassoni contro Enrico IV e a Federico I di Svevia, rese insicura la posizione di Bertoldo, (dieta di Ulm 1077), ma infine gli Z\u00e4hringen riuscirono a mantenere il loro potere. Mor\u00ec il 6 novembre del 1078 e venne sepolto nell'abbazia di Hirsau.\nA lui venne dedicato, il 29 aprile 1877 dal Granduca Federico I di Baden, l'Ordine di Bertoldo I.\nFamiglia e figli.\nBertoldo si spos\u00f2 con Richwara, forse discendente del duca di Carinzia Corrado II ed ebbero cinque figli:\nSuccessivamente Bertoldo si rispos\u00f2 con Beatrice, figlia di Luigi di Montbelliard e sorella del conte Teodorico II di Bar."}
{"id": "254347", "revid": "104265", "url": "https://it.wikipedia.org/wiki?curid=254347", "title": "Cesare Dujany", "text": "Biografia.\nVentenne combatt\u00e9 come partigiano nella brigata \"Marmore\" in Valtournenche e fu membro del CLN regionale. Si laure\u00f2 in lettere all'Universit\u00e0 di Torino nel 1949 con una tesi su Xavier de Maistre.\nDopo una fase ai vertici della Regione dell'Italia nordoccidentale, fu deputato dal 1979 passando al Senato nel 1987.\nNel 1985 fu il principale promotore, con Franco Bassanini, della legge quadro che - vedendo la luce quattro anni dopo - sancir\u00e0 i principi fondamentali per la legislazione regionale in materia di ordinamento della professione della guida alpina, dell'accompagnatore di media montagna e della guida vulcanologica.\nTra il 1989 e il 1992 partecip\u00f2 all'esperienza di \"Federalismo\", la lista promossa da UV e dal Partito Sardo d'Azione che riunir\u00e0 diversi movimenti federalisti, regionalisti ed autonomisti di tutta Italia.\nNel decimo e nell'undicesimo scrutinio dell'elezione del presidente della Repubblica del 1992 - che, al sedicesimo tentativo, porter\u00e0 Oscar Luigi Scalfaro al Quirinale - ottenne dodici preferenze.\n\u00c8 stato presidente dell\u2019Istituto storico della Resistenza e della societ\u00e0 contemporanea della Valle d\u2019Aosta."}
{"id": "254348", "revid": "122996814", "url": "https://it.wikipedia.org/wiki?curid=254348", "title": "Augusto Barbera", "text": "Biografia.\nAllievo di Vincenzo Zangara, ha insegnato \"diritto costituzionale\" a Catania (1969-1970) e a Ferrara (1970-1977), \"Istituzioni di diritto pubblico\" nella Facolt\u00e0 di Scienze politiche di Bologna (1977-1994) e \"Diritto costituzionale\" nella facolt\u00e0 di Giurisprudenza di Bologna fino al 2011, anno in cui \u00e8 stato nominato Giudice Costituzionale. Ha in precedenza lavorato come ricercatore in Germania Ovest, a Karlsruhe e Heidelberg, tra il 1967 e il 1969.\n\u00c8 stato direttore della Rivista \u201cQuaderni costituzionali. Rivista italiana di diritto costituzionale\u201d, edita da \u201cIl Mulino\u201d. \u00c8 inoltre componente del comitato di direzione o del comitato scientifico di diverse altre riviste di settore.\n\u00c8 \"Accademico corrispondente\" per la sezione di Scienze giuridiche economiche e finanziarie dell'Accademia delle Scienze di Bologna. \u00c8 altres\u00ec \"socio corrispondente\" della Societ\u00e0 geografica italiana, nominato per \u00abalti meriti nello studio della dimensione territoriale delle politiche istituzionali\u00bb. \u00c8 stato Vicepresidente del Consiglio di presidenza della giustizia amministrativa per il quadriennio 2001-2005, organo di autogoverno dei magistrati amministrativi.\nHa fatto parte di diverse Commissioni presso Regioni e presso vari Ministeri, fra cui, nel 1999, come Presidente, della Commissione istituita presso il Ministero dell'Interno per l'elaborazione del Testo unico delle leggi sulle autonomie locali. \u00c8 stato Presidente dell'ISLE (Istituto italiano di studi legislativi) nonch\u00e9 componente il consiglio scientifico della Scuola di scienza e tecnica della legislazione costituita presso il medesimo Istituto.\n\u00c8 stato - fra il 1976 e il 1994 - parlamentare, eletto alla Camera dei deputati nelle liste del PCI e del PDS (e dal 1980 al 1982 membro del Consiglio della Regione Emilia-Romagna). Dal 1987 al 1992 \u00e8 stato Presidente della Commissione parlamentare per le questioni regionali, nonch\u00e9, dal 1992, Vicepresidente della Commissione bicamerale per le riforme istituzionali. Nell'aprile 1993 \u00e8 nominato Ministro per i Rapporti con il Parlamento nel Governo Ciampi, dal quale si dimette dopo l'uscita dal Governo dei Ministri della Sinistra, a causa della mancata concessione, da parte del Parlamento, dell'autorizzazione a procedere nei confronti di Bettino Craxi. \u00c8 stato fra i promotori dei referendum elettorali del 1991, del 1993 e del 1999. Attualmente aderisce al Partito Democratico.\nHa pubblicato 22 volumi (alcuni frutto di lavori collettivi) e pi\u00f9 di 400 saggi, note a sentenze, relazioni o interventi a convegni in tema di fonti del diritto, libert\u00e0 fondamentali, ordinamento regionale e locale, amministrazioni indipendenti, forme di governo e sistemi elettorali, storia costituzionale. Una sintesi della sua opera si trova nella voce da lui curata \"Costituzione della Repubblica italiana\", negli \"Annali dell'enciclopedia del diritto\", volume VIII, Giuffr\u00e8, Milano, 2015. \nHa scritto numerosissime pubblicazioni di settore, tra cui un celebre trattato di diritto pubblico curato insieme a Giuliano Amato e i manuali per il corso di diritto pubblico e il corso di diritto costituzionale scritti insieme a Carlo Fusaro.\nNel 2015, prima della sua elezione a giudice costituzionale, ha pubblicato un saggio sulla Rivista dell'Associazione Italiana dei Costituzionalisti, intitolato \"La sentenza relativa al blocco pensionistico: una brutta pagina per la Corte\". In un passaggio, ha dimostrato apertura all'introduzione della dissenting opinion per la Corte costituzionale.\n\u00c8 stato componente del Collegio Garante della Costituzionalit\u00e0 delle Norme della Repubblica di San Marino e dal novembre 2005 presidente dello stesso. In tale veste nel 2010 ha interrotto la procedura per la celebrazione del referendum d'indirizzo per l'adesione di San Marino all'Unione Europea, suscitando notevole dibattito a San Marino.\nIl 16 dicembre 2015 viene eletto giudice costituzionale dal Parlamento in seduta comune, con 581 voti su un quorum di 571, su indicazione del Partito Democratico, al trentaduesimo scrutinio complessivo insieme a Franco Modugno e Giulio Prosperetti, sostenuti rispettivamente dal Movimento 5 Stelle e da Area Popolare, a seguito di un accordo politico fra i tre partiti..\nProcedimenti giudiziari.\nIl nome di Augusto Barbera \u00e8 stato incluso nell'elenco dei 44 indagati nell'inchiesta sui concorsi a cattedra di diritto costituzionale della tornata 2008-2010, con l'accusa di falso in atto pubblico per induzione. Secondo l'ipotesi investigativa avrebbe favorito taluni candidati , tra cui Federico Pizzetti, figlio di Francesco, gi\u00e0 Garante della Privacy. Il Pubblico Ministero in data 5 agosto 2016 ha chiesto la chiusura dell'indagine per intervenuta prescrizione. Il Giudice per le indagini preliminari del Tribunale di Roma in data 11 aprile 2017 accogliendo la richiesta del PM ha emesso il Decreto di archiviazione evidenziando che non risulta alcun contatto o pressione di Augusto Antonio Barbera \"avente ad oggetto la promessa reciproca e/o lo scambio di voti o di consensi\"."}
{"id": "254351", "revid": "125272227", "url": "https://it.wikipedia.org/wiki?curid=254351", "title": "121 Hermione", "text": "121 Hermione, a volte in italiano 121 Ermione, \u00e8 un asteroide della fascia principale. Scoperto nel 1872, presenta un'orbita caratterizzata da un semiasse maggiore pari a e da un'eccentricit\u00e0 di 0,1318773, inclinata di 7,59763\u00b0 rispetto all'eclittica.\nFu scoperto il 12 maggio 1872 da James Craig Watson dal Detroit Observatory dell'universit\u00e0 del Michigan (USA) ad Ann Arbor. Fu battezzato cos\u00ec in onore di Ermione, figura della mitologia greca, figlia di Menelao e di Elena.\nHermione \u00e8 un asteroide Cibele e descrive un'orbita nella parte esterna della Fascia principale, al di l\u00e0 della maggior parte dei pianetini. \u00c8 uno dei pi\u00f9 grandi e scuri asteroidi della Fascia principale, composto probabilmente da materiale carbonioso.\nUn satellite di Hermione \u00e8 stato scoperto nel 2002 grazie al telescopio Keck II. La luna misura 18 chilometri circa di diametro e orbita a una distanza di circa 800\u00a0km, completando una rivoluzione attorno al corpo primario in 1,63 giorni. Il satellite \u00e8 attualmente designato S/2002 (121) 1. Non \u00e8 stata ancora ufficialmente denominata, ma un gruppo di astronomi ha proposto il nome \"LaFayette\" in riferimento alla fregata utilizzata in segreto dal Marchese de Lafayette per raggiungere l'America in aiuto agli insorgenti.\nNel dicembre 2003, le ottiche adattive del telescopio Keck sono state in grado di risolvere la forma di Hermione. Dalle immagini si nota facilmente la forma bilobata del pianetino.\nLa scoperta del satellite ha reso possibile un'accurata misura della massa e della densit\u00e0 dell'asteroide. I risultati preliminari hanno indicato un corpo molto poroso, ma studi ulteriori hanno messo in dubbio questa ipotesi.\nOccultazioni di Hermione sono state osservate con successo almeno in tre occasioni, l'ultima delle quali nel febbraio 2004."}
{"id": "254352", "revid": "287204", "url": "https://it.wikipedia.org/wiki?curid=254352", "title": "Les Alli\u00e9s", "text": "Les Alli\u00e9s \u00e8 un comune francese di 112 abitanti situato nel dipartimento del Doubs nella regione della Borgogna-Franca Contea.\nLa cittadina \u00e8 uno degli 11 comuni che formano la Micronazione di Saugeais."}
{"id": "254353", "revid": "287204", "url": "https://it.wikipedia.org/wiki?curid=254353", "title": "Le Barboux", "text": "Le Barboux \u00e8 un comune francese di 246 abitanti situato nel dipartimento del Doubs nella regione della Borgogna-Franca Contea."}
{"id": "254354", "revid": "287204", "url": "https://it.wikipedia.org/wiki?curid=254354", "title": "Le B\u00e9lieu", "text": "Le B\u00e9lieu \u00e8 un comune francese di 325 abitanti situato nel dipartimento del Doubs nella regione della Borgogna-Franca Contea."}
{"id": "254355", "revid": "287204", "url": "https://it.wikipedia.org/wiki?curid=254355", "title": "Le Bizot", "text": "Le Bizot \u00e8 un comune francese di 271 abitanti situato nel dipartimento del Doubs nella regione della Borgogna-Franca Contea."}
{"id": "254356", "revid": "287204", "url": "https://it.wikipedia.org/wiki?curid=254356", "title": "La Bosse (Doubs)", "text": "La Bosse \u00e8 un comune francese di 76 abitanti situato nel dipartimento del Doubs nella regione della Borgogna-Franca Contea."}
{"id": "254357", "revid": "287204", "url": "https://it.wikipedia.org/wiki?curid=254357", "title": "Les Br\u00e9seux", "text": "Les Br\u00e9seux \u00e8 un comune francese di 438 abitanti situato nel dipartimento del Doubs nella regione della Borgogna-Franca Contea."}
{"id": "254358", "revid": "287204", "url": "https://it.wikipedia.org/wiki?curid=254358", "title": "La Breteni\u00e8re (Doubs)", "text": "La Breteni\u00e8re \u00e8 un comune francese di 66 abitanti situato nel dipartimento del Doubs nella regione della Borgogna-Franca Contea."}
{"id": "254360", "revid": "287204", "url": "https://it.wikipedia.org/wiki?curid=254360", "title": "Cernay-l'\u00c9glise", "text": "Cernay-l'\u00c9glise \u00e8 un comune francese di 268 abitanti situato nel dipartimento del Doubs nella regione della Borgogna-Franca Contea."}
{"id": "254361", "revid": "287204", "url": "https://it.wikipedia.org/wiki?curid=254361", "title": "La Bosse", "text": "Esistono pi\u00f9 comuni francesi con questo nome"}
{"id": "254362", "revid": "287204", "url": "https://it.wikipedia.org/wiki?curid=254362", "title": "La Chaux (Doubs)", "text": "La Chaux \u00e8 un comune francese di 424 abitanti situato nel dipartimento del Doubs nella regione della Borgogna-Franca Contea.&lt;br&gt;\n\u00c8 uno degli 11 comuni rivendicati dalla micronazione di Saugeais."}
{"id": "254364", "revid": "321661", "url": "https://it.wikipedia.org/wiki?curid=254364", "title": "Vittorio Mussolini", "text": "Biografia.\nFu il secondogenito e primo figlio maschio di Benito Mussolini e Rachele Guidi. Nel 1932, gi\u00e0 appassionato di cinema, aveva sceneggiato, diretto e interpretato la pellicola \"Lo sceriffo Tremendone\", opera amatoriale realizzata nel giardino di villa Torlonia, con l'aiuto del fratello Bruno, degli amici e dei compagni di liceo. Durante la guerra d'Etiopia (1935-1936) venne assegnato, assieme al fratello Bruno, alla 14\u00aa Squadriglia \"Quia sum leo\", conosciuta anche come \"Testa di leone\". Alla fine del conflitto, nel 1937, raccoglier\u00e0 i suoi ricordi e le sue esperienze belliche nel libro \"Voli sulle Ambe\".\nNel 1935 si iscrive presso la Facolt\u00e0 di Giurisprudenza dell'universit\u00e0 di Roma \"La Sapienza\" laureandosi, nel 1939, con il massimo dei voti.\nIl 20 ottobre 1937 Vittorio Mussolini si rec\u00f2 negli Stati Uniti d'America, ad Hollywood, per cercare di instaurare rapporti commerciali con l'industria del cinema statunitense. Le major hollywoodiane lo accolsero tuttavia con ostilit\u00e0 e la Metro-Goldwyn-Mayer addirittura rifiut\u00f2 l'incontro: negli stessi giorni il padre Benito e Adolf Hitler stavano costituendo l'Asse Roma-Berlino (siglato il 24 ottobre) per l'aiuto alla Spagna franchista. Come ebbe a dire in un'intervista, molti anni dopo, Vittorio ne fu molto sorpreso, anche per via del grande fascino che Hollywood esercitava su di lui.\nDiresse la rivista \"Cinema\" - sulla quale scriveva, fra gli altri, Luchino Visconti - e fu presidente dell'Alleanza Cinematografica Italiana, casa di produzione nella quale lavor\u00f2 anche Federico Fellini. Nel 1941 eredit\u00f2 dal fratello, morto in seguito a un incidente aereo, la carica di presidente della Federazione Pugilistica Italiana. Con la caduta del regime, durante i \u00abquarantacinque giorni\u00bb del 1943, assieme a Roberto Farinacci, Alessandro Pavolini e Giovanni Preziosi, si attiv\u00f2 per la ricostruzione di un governo fascista in Italia. Negli anni quaranta fu sceneggiatore e produttore cinematografico. Sotto lo pseudonimo anagrammatico di \"Tito Silvio Mursino\" scrive i soggetti per i film \"Un pilota ritorna\", sceneggiato da Michelangelo Antonioni e diretto da Roberto Rossellini e \"I 3 aquilotti\", per la regia di Mario Mattoli.\nDopo il 25 luglio del 1943 si rifugi\u00f2 in Germania, dove costitu\u00ec, sotto l'egida tedesca, un governo fascista provvisorio. Dopo l'8 settembre, con Alessandro Pavolini e Renato Ricci, cominci\u00f2 a diffondere, dalla Germania, appelli radiofonici in Italia. Durante la Repubblica di Sal\u00f2, Vittorio fu a capo delle segreterie del padre. Alla fine della guerra si imbarc\u00f2 clandestinamente per l\u2019Argentina dove visse - senza pi\u00f9 occuparsi di cinema - fino al 1967, anno in cui rientr\u00f2 definitivamente in Italia.\nDiscendenza.\nDalla prima moglie Orsola Buvoli, ebbe i figli: Guido Mussolini e Adria. \nIl figlio maschio Guido ebbe, a sua volta, i figli: \nMorte.\nTrascorse gli ultimi anni con la seconda moglie, Monica Buzzegoli (1929-2021) conosciuta in Argentina, nella residenza di famiglia, Villa Carpena a Forl\u00ec, fino alla morte avvenuta nel 1997. Nel 2001 Villa Carpena pass\u00f2 sotto la gestione di una famiglia esterna ai Mussolini che, con la collaborazione di Romano Mussolini, l'ha trasformata in un museo. \n\u00c8 sepolto vicino al padre nella cripta del cimitero di Predappio, presso Forl\u00ec."}
{"id": "254366", "revid": "287204", "url": "https://it.wikipedia.org/wiki?curid=254366", "title": "La Chenalotte", "text": "La Chenalotte \u00e8 un comune francese di 388 abitanti situato nel dipartimento del Doubs nella regione della Borgogna-Franca Contea."}
{"id": "254367", "revid": "287204", "url": "https://it.wikipedia.org/wiki?curid=254367", "title": "La Breteni\u00e8re", "text": "Esistono pi\u00f9 comuni francesi con questo nome"}
{"id": "254368", "revid": "287204", "url": "https://it.wikipedia.org/wiki?curid=254368", "title": "La Chevillotte", "text": "La Chevillotte \u00e8 un comune francese di 93 abitanti situato nel dipartimento del Doubs nella regione della Borgogna-Franca Contea."}
{"id": "254369", "revid": "958185", "url": "https://it.wikipedia.org/wiki?curid=254369", "title": "Carro (trasporto)", "text": "Il carro \u00e8 un veicolo a due o quattro ruote, dedicato al trasporto di merci o di persone. Si possono distinguere carri secondo il tipo di trazione: umana, animale, meccanica.\nStoria.\nLe origini del carro si confondono con quelle della ruota, che venne infatti utilizzata nel carro per rendere quest'ultimo un valido strumento artigianale ed agricolo nella civilt\u00e0 mesopotamica. Alcune tavolette ritrovate nel tempio di Erech hanno consentito agli storici di poter datare l'applicazione della ruota alla slitta e la sua trasformazione in carro. Il primo carro accertato nei documenti mesopotamici risal\u00ec quindi al 3000 a.C., rinvenuto in un bassorilievo ad Ur denominato il \"carro dei felini\", nel quale apparve il carro costituito da ruote piene a tre settori, con asse e ruota solidali ed un perno fissato ad un telaio, che nel caso dei carri funebri, raggiunse la dimensione di 50 cm per 65 cm. Coevo fu anche il carro di Chambu-Daro, nella vallata dell'Indo, a due ruote Ben presto venne costruito il carro con ruote indipendenti, con l'assale anteriore mobile a cui veniva fissato il timone o la stanga. Intorno al 2000 a.C. comparvero in Persia i primi carri sfruttanti le ruote a raggi. Se l'evoluzione del carro ci porta nella steppa di Kalmik (II millennio a.C.), da non trascurare l'uso votivo del carro, come quello di Ugarit in Siria, nel XIII secolo a.C. In Italia fu introdotto nell'et\u00e0 del bronzo, il cosiddetto \"plaustrum\" di uso agricolo, a cui temporalmente succedette il carro etrusco che evidenziava provenienze orientali. Il carro pass\u00f2 dagli Etruschi ai Romani che lo usarono, in modo originale, anche nelle competizioni circensi.\nGran parte dei carri dell'antichit\u00e0, sia in Europa sia in Oriente, furono costruiti senza trascurare l'aspetto estetico e quindi abbondarono di decorazioni, quali pitture e rilievi. Questo gusto venne perso solamente nel Medioevo, quando prevalse l'impiego di grossi carri campagnoli adibiti quasi esclusivamente al trasporto di cose e persone e utilizzati anche durante le, numerosissime, operazioni militare per trasportare armamenti e vettovaglie.\nTrazione umana.\nL'applicazione del moto da parte di esseri umani \u00e8, probabilmente, la prima maniera di utilizzo del carro poich\u00e9 l'essere umano \u00e8 in grado di gestire autonomamente il mezzo e di decidere se trainarlo o spingerlo e determinare la direzione. In un ambiente sociale che permetteva lo schiavismo, l'uso dell'uomo quale forza motrice su vasta scala permetteva una certa autogestione e limitava la necessit\u00e0 di conducenti. Per contro, la potenza applicabile al singolo carro era molto inferiore se paragonata alla trazione animale.\nTrazione animale.\nLa trazione animale presenta lo svantaggio della guida. L'animale, essendo privo di reale possibilit\u00e0 di autogestire il compito di decidere la traiettoria, la partenza e le soste, necessita di una guida umana conducente solo parzialmente applicabile a pi\u00f9 carri. Come vantaggio, l'animale (asino, mulo, cavallo, bue, elefante o bufalo) mette a disposizione una potenza significativamente maggiore. Questo, a parit\u00e0 di difficolt\u00e0 di terreno, consente lo spostamento di masse pi\u00f9 elevate.\nIl carro a trazione animale \u00e8 stato dotato di due o quattro ruote. Quello a quattro ruote, in uso dall'et\u00e0 del bronzo, \u00e8 stato per oltre due millenni privo di apparato sterzante, un limite che ne consentiva l'impiego, praticamente, su percorsi alquanto rettilinei. In termini molto generali si pu\u00f2 dire che il carro a due ruote \u00e8 destinato alla trazione equina, pi\u00f9 veloce, quello a quattro ruote a quella bovina, pi\u00f9 lenta ma capace di pesi maggiori.\nPer la maggior parte della propria storia il carro \u00e8 stato, indistintamente, mezzo stradale ed agricolo. \u00c8 stato con il progredire delle comunicazioni stradali e la nascita di quelle ferroviarie, che il carro agricolo \u00e8 divenuto strumento peculiare, distinguendosi tra i carri agricoli quelli emblematici di tradizioni diverse. Prima dell'avvento dei mezzi motorizzati il carro ha avuto molta importanza anche nel campo delle prime esplorazione e colonizzazioni di territori inesplorati, valga come esempio l'importanza del conestoga nell'espansione degli Stati Uniti d'America nel XIX secolo.\nTrazione meccanica.\nCon l'invenzione della macchina a vapore prima e dei vari Motore a combustione interna e motori elettrici poi, si \u00e8 aumentata la possibilit\u00e0 di applicare forze sempre maggiori e quindi di portare i trasporti a capacit\u00e0 elevatissime, limitate non pi\u00f9 dalla sola potenza dell'uomo o animale ma da fattori esterni quali la resistenza di materiali costruttivi, il tipo di terreno da percorrere. La resistenza al rotolamento offerta dalla superficie percorsa e cos\u00ec via.\nL'aumento della potenza utilizzabile ha generato la universalizzazione della possibilit\u00e0 di collegare pi\u00f9 carri in trasporti multipli chiamati treni. Questo tipo di gestione dei carri era prima limitato a piccoli convogli minerari trainati da animali o uomini. Il vantaggio dei treni consiste nella possibilit\u00e0 di guidare una fila di carri con un numero limitato di conducenti, spesso solo uno o due.\nNell'ambito ferroviario per \"carro\" si intende un mezzo per trasporto di merci mentre il trasporto delle persone si parla convenzionalmente di \"carrozza ferroviaria\".\nCarri da guerra.\nNell'antichit\u00e0 i carri venivano utilizzati anche in battaglia. Questo uso risale certamente a molti secoli prima di Cristo: il pannello ritrovato nelle tombe ad Ur (stendardo di Ur) presenta la raffigurazione di cinque carri da guerra in un'epoca databile intorno al 2200 o 2300 a.C., inoltre, in epoca successiva, ne d\u00e0 testimonianza l\"Iliade\", scritta verso il VII secolo a.C. e le cui vicende sono ambientate almeno 4-5 secoli prima. Su ogni carro montavano un auriga (guidatore) e il condottiero, che per\u00f2 in genere si serviva del carro come mezzo di trasporto per raggiungere il campo di battaglia o per inseguire i nemici, ma per combattere scendeva e si batteva a piedi. Probabilmente la stabilit\u00e0 del carro non era tale da permettere di combattere restando a bordo. Il carro era utile, in questi frangenti, per il trasporto di persone e cose. A causa dell'elevato costo sia del carro stesso, sia dei cavalli, il suo uso era riservato ai capi dell'esercito. Non mancano nella poesia epica casi in cui i possessori del cocchio sono privi del titolo di comandante; ma si tratta comunque di guerrieri appartenenti all'aristocrazia. Nell\"Iliade\" dispongono di un carro Achille, Ettore, Diomede, Sarpedonte, Asio, Assilo, Pilemene, Timbreo, Rigmo, Reso, e molti altri. Nell\"Eneide\" invece il carro \u00e8 poco presente; gli unici ad averlo sono Turno, Remo, Murrano, Virbio e Lucago.\nNella storia dell'antico teatro greco, il carro di Tespi era un carro di attori girovaghi.\nSecoli dopo, il carro da guerra venne utilizzato su pi\u00f9 larga scala e usato anche come mezzo per sfondare le linee nemiche con un'azione d'urto: al tempo di Alessandro Magno l'esercito dei suoi nemici persiani contava su un folto reparto di carri \"falcati\", cio\u00e8 armati di lame montate sui mozzi delle ruote, che venivano lanciati a tutta velocit\u00e0 contro lo schieramento avversario. I carri da guerra, per\u00f2, richiedevano un campo di battaglia ampio e pianeggiante per poter essere impiegati; dal III secolo a.C. circa essi vennero quindi soppiantati dalla cavalleria, pi\u00f9 manovrabile e flessibile.\nNel XX secolo il carro da guerra \u00e8 ritornato in auge sotto forma di carro armato: si tratta ovviamente di un veicolo motorizzato, corazzato e dotato di armamento pesante. I primi carri armati vennero sperimentati nel 1916 nella Prima guerra mondiale sul fronte franco-tedesco; la Seconda guerra mondiale vide il loro impiego massiccio, ad esempio nelle famose \"Panzerdivisionen\" tedesche.\nCorse di carri.\nAnche le corse di carri si trovano gi\u00e0 nell'Iliade (una gara di questo tipo si svolge durante i funerali di Patroclo). I corridori dovevano raggiungere un punto prefissato, chiamato \"meta\", girargli intorno e ritornare alla linea di partenza. In seguito si costruirono delle piste permanenti, i circhi, nei quali si gareggiava su pi\u00f9 giri di pista. Le corse di carri godettero di grandissima popolarit\u00e0 per tutto il periodo classico, sia tra i greci che tra i romani; i migliori \"aurighi\" (\"guidatori\") diventavano famosi e guadagnavano grandi somme, come i moderni campioni dello sport. I carri da corsa, a due ruote e molto leggeri, erano trainati da due cavalli (biga) o da quattro (quadriga). \u00c8 famosissima la corsa di quadrighe rappresentata nel film \"Ben-Hur\".\nI carri da corsa sono usati tuttora nell'ippica moderna nelle gare di trotto. Ogni carro (\"sulky\") \u00e8 trainato da un singolo cavallo; il guidatore prende posto su di esso in posizione semisdraiata. Le gare di galoppo invece sono corse da cavalli montati da un fantino.\nLo scartamento dei carri.\nLe ruote tradizionali dei carri, in legno spesso cerchiate in metallo, hanno la caratteristica di essere robuste ma di applicare carichi elevati concentrati al suolo. La conseguenza \u00e8 che in tutti i paesi dove i carri furono intensamente usati apparve evidente una modifica delle strade con l'evidenziazione di una coppia di tracce dove scorrevano le ruote.\nApparve quindi in evidenza che le distanza tra le ruote di tutti i carri dovesse essere sempre uguale.\nQuando le tracce sono costituite, chiunque transiti con un carro avente distanza tra la coppia di ruote diversa da quella degli altri rischia seriamente di non poterle percorrere, essendo la ruota da un lato nel solco creato, mentre l'altra non pu\u00f2 essere nel proprio, il carro alla minima asperit\u00e0 rischia di rovesciarsi.\nLa distanza tra le due ruote di un assale \u00e8 ovviamente dipendente dalla larghezza del carro.\nIl carro deve percorrere tutte le strade, quindi esiste un limite ovvio di larghezza massima ed anche uno minimo considerando che \u00e8 risultato utile, con la trazione animale, di avere la possibilit\u00e0 della trazione robusta di una coppia di buoi affiancati, che pur non essendo sempre necessaria permette maggiore versatilit\u00e0 per trazione in zone di montagna.\n (i glutei o natiche del bue sono le parti trasversalmente pi\u00f9 ingombranti dell'animale); le ruote, mozzi compresi, devono essere incluse in tale ingombro.\nTutte le ruote dei carri, dall'impero romano in poi, dovettero avere questo stesso scartamento e, per non rovesciare i carri, questo non fu mutato nel medioevo e neppure con la rivoluzione industriale nell'adozione dello scartamento ferroviario, che non fu altro che il trasferimento su rotaia dei solchi stradali.\nQuindi la distanza tra le ruote dei carri \u00e8 uno dei primi esempi storici della necessit\u00e0 spontanea di costituire uno standard che fu definito naturalmente, ma rigorosamente codificato e rispettato nei secoli.\nCarri regionali italiani.\nTra tutti notissimo il carro siciliano, un carro a due ruote dotato di fastosi decori dipinti, e quello bolognese, un carro a quattro ruote dai ricchi intagli in legno pregiato.\nDi carri bolognesi esiste la pi\u00f9 ricca collezione nel \"Museo della civilt\u00e0 contadina\" di San Marino di Bentivoglio, a pochi chilometri dal capoluogo felsineo.\nMeno ricco il carro modenese e reggiano, seppure dotato di intagli e di ornamenti in ferro battuto.\nAmpi e funzionali i carri lombardo e piemontese, molto diffusi nella campagne delle due Regioni.\nAbbastanza famoso \u00e8 il carro tradizionale sardo. Esso \u00e8 ben differente dal normale carro; esso infatti possiede un unico telaio ricavato da un intero tronco di legno (normalmente di leccio) lungo circa 5 metri e spaccato lungo la meta per 3 metri. Contemporaneamente il ferraio costruisce della stecche di ferro per poter tenere distanziate le due met\u00e0 senza che si spacchino. Lungo le due met\u00e0 poi vi sono altre lastre di legno per la piccola pavimentazione. Vi \u00e8 anche un robusto asse che collega le due ruote anch'esse di legno composte ciascuna da 8 raggi spesso decorati e ben resistenti ai sentieri scoscesi sardi. Come piccolo parapetto vi sono due muretti di lastre di legno che non permettono che cada il carico.\nTra i carri tradizionali sardi, si rilevano poi varie tipologie. Ad esempio, il carro \"bororese\" (da Borore, nella Sardegna centrale) era di grandi dimensioni, rispetto ad altri modelli utilizzati in Sardegna, capiente e molto robusto, adatto ai carichi onerosi (anche superiori ai trenta/trentacinque quintali). Per garantire una maggior robustezza e solidit\u00e0, montava solamente la ruota piena, dal momento che quella raggiata era ritenuta molto meno resistente. Al giorno d'oggi, una copia di questo carro viene utilizzata per trasportare Sant'Isidoro, nella tradizionale processione per le vie del paese, accompagnata da trattori e altri mezzi agricoli. Una copia originale del carro bororese \u00e8 conservata ed esposta all'interno del \"Museo del Pane Rituale della Sardegna\" a Borore."}
{"id": "254370", "revid": "110157", "url": "https://it.wikipedia.org/wiki?curid=254370", "title": "La Cluse-et-Mijoux", "text": "La Cluse-et-Mijoux \u00e8 un comune francese di 1.211 abitanti situato nel dipartimento del Doubs nella regione della Borgogna-Franca Contea. Vi si trova il Fort de Joux.\nStoria.\nSimboli.\nLo stemma di La Cluse-et-Mijoux si blasona:"}
{"id": "254371", "revid": "287204", "url": "https://it.wikipedia.org/wiki?curid=254371", "title": "Les Combes", "text": "Les Combes \u00e8 un comune francese di 725 abitanti situato nel dipartimento del Doubs nella regione della Borgogna-Franca Contea."}
{"id": "254372", "revid": "287204", "url": "https://it.wikipedia.org/wiki?curid=254372", "title": "Le Crouzet", "text": "Le Crouzet \u00e8 un comune francese di 67 abitanti situato nel dipartimento del Doubs nella regione della Borgogna-Franca Contea."}
{"id": "254373", "revid": "287204", "url": "https://it.wikipedia.org/wiki?curid=254373", "title": "\u00c9chay", "text": "\u00c9chay \u00e8 un comune francese di 109 abitanti situato nel dipartimento del Doubs nella regione della Borgogna-Franca Contea."}
{"id": "254374", "revid": "287204", "url": "https://it.wikipedia.org/wiki?curid=254374", "title": "\u00c9chenans", "text": "\u00c9chenans \u00e8 un comune francese di 129 abitanti situato nel dipartimento del Doubs nella regione della Borgogna-Franca Contea."}
{"id": "254376", "revid": "287204", "url": "https://it.wikipedia.org/wiki?curid=254376", "title": "\u00c9chevannes (Doubs)", "text": "\u00c9chevannes \u00e8 un comune francese di 85 abitanti situato nel dipartimento del Doubs nella regione della Borgogna-Franca Contea."}
{"id": "254377", "revid": "287204", "url": "https://it.wikipedia.org/wiki?curid=254377", "title": "\u00c9cole-Valentin", "text": "\u00c9cole-Valentin \u00e8 un comune francese di 2.350 abitanti situato nel dipartimento del Doubs nella regione della Borgogna-Franca Contea."}
{"id": "254378", "revid": "125262626", "url": "https://it.wikipedia.org/wiki?curid=254378", "title": "Vincenzo Muccioli", "text": "Biografia.\nPrimo di due figli. Il secondo, Pier Andrea, \u00e8 un geologo. Vincenzo Muccioli interruppe gli studi di scuola superiore e cominci\u00f2 a lavorare con il padre che gestiva un'agenzia d'assicurazioni, coltivando sin da ragazzino la passione per gli animali e per l'agricoltura. Nel 1962 spos\u00f2 Maria Antonietta Cappelli (1934-2020), figlia di agiati albergatori per i quali lo stesso Muccioli lavorer\u00e0. Dal matrimonio con Antonietta, Vincenzo ha avuto due figli: Andrea Maria e Giacomo Maria.\nLa fondazione della comunit\u00e0 di San Patrignano.\nQualche anno dopo il matrimonio, Muccioli, mentre moglie e figli continuano a risiedere a Rimini, si trasferisce in un piccolo podere nel comune di Coriano donatogli dalla famiglia della moglie per potersi dedicare pi\u00f9 a fondo all'allevamento di pregiate razze canine e all'agricoltura. La via di accesso a questo podere si chiama San Patrignano, da cui prender\u00e0 il nome la comunit\u00e0 terapeutica destinata a diventare in seguito la pi\u00f9 grande d'Europa. Nella prima met\u00e0 degli anni settanta, nello stesso luogo, Muccioli si era interessato insieme ad alcuni amici alla parapsicologia e allo spiritismo, creando il gruppo del \"Cenacolo\" (nel quale lo stesso Muccioli ricopriva il ruolo di medium e si autodichiarava reincarnazione di Ges\u00f9 Cristo), dedito alle sedute spiritiche e alla medicina naturale. Il gruppo, tramite queste pratiche, si avvicina alle problematiche del disagio e dell'emarginazione e alcuni suoi membri collaboreranno con Muccioli alla creazione di San Patrignano.\nNel novembre del 1978 nella casa di campagna di Muccioli entra quella che sar\u00e0 la prima ospite della comunit\u00e0, una giovane tossicodipendente trentina, figlia di amici di famiglia. Nel giro di poco tempo vengono accolti molti ragazzi che chiedono aiuto. Quando il numero degli ospiti \u00e8 arrivato a trenta, viene costituita la cooperativa di San Patrignano che dichiara come suo obiettivo principale il fornire \"assistenza gratuita ai tossicodipendenti ed agli emarginati\". Nel 1985 Muccioli e i familiari dichiarano di rinunciare ad alcune loro propriet\u00e0, donandole alla Fondazione San Patrignano costituita quell'anno con il determinante aiuto di Gian Marco e Letizia Moratti che, nel corso del tempo, arrivarono a investire 286 milioni di euro nella comunit\u00e0. In generale, il bilancio dichiarato della comunit\u00e0 si aggira sui trenta milioni di euro l'anno, di cui la met\u00e0 da donazioni di privati, e il resto da convenzioni con la Regione e dal frutto del lavoro degli ospiti.\nDa quel giorno, la comunit\u00e0 appartiene ai soci della Fondazione al fine dichiarato di aiutare coloro che vi operano e vivono o che ad essa si rivolgono in cerca di sostegno e di aiuto. Il fondatore della comunit\u00e0 dichiarava di ispirarsi a princ\u00ecpi e valori che facevano parte della sua formazione culturale ed umana, come il rispetto per la vita e la dignit\u00e0 dell'uomo mentre i suoi detrattori sottolineavano che era accertato l'uso di metodi violenti, da alcuni definiti \"terrificanti\" come schiaffi e umiliazioni pubbliche, botte, catene e spedizioni punitive, contrari alla dignit\u00e0 umana. Muccioli diceva che il modello di riferimento attorno a cui era cresciuta e si era sviluppata la comunit\u00e0 riproduceva la profondit\u00e0 e l'intensit\u00e0 di un vero nucleo familiare, mentre i suoi avversari ponevano in luce i suoi aspetti dispotici e la brutalit\u00e0 con cui venivano trattati gli ospiti, una brutalit\u00e0 che port\u00f2 a diversi suicidi ed a un omicidio.\nMorte.\nMor\u00ec il 19 settembre 1995 a 61 anni. La causa della morte non fu rivelata, anche se il \"Corriere della Sera\" scrisse che l'aggravamento fu dovuto a un'epatite C e che non erano dissipati i dubbi che avesse contratto l'AIDS per contagio da malati accolti nella comunit\u00e0. Andrea, il figlio maggiore di Vincenzo Muccioli, ha preso il posto del padre, vivendo e lavorando a San Patrignano alla guida della comunit\u00e0, fino al 26 agosto 2011.\nProcedimenti giudiziari.\nNel corso della sua vita, Vincenzo Muccioli ha dovuto affrontare due processi. Il primo ebbe inizio col rinvio a giudizio il 10 dicembre 1983. Il 16 febbraio 1985 Muccioli fu condannato in primo grado per sequestro di persona e maltrattamenti per avere incatenato alcuni giovani della comunit\u00e0 (cosiddetto \"Processo delle catene\"). Nel novembre 1987 la Corte d'Appello assolse l'imputato per gli stessi reati e la sentenza di assoluzione fu confermata dalla Cassazione il 29 marzo 1990. Il secondo, tenutosi nel 1994, ha portato a una condanna a otto mesi di carcere per favoreggiamento (con la sospensione condizionale della pena) e a un'assoluzione dall'accusa di omicidio colposo per l'assassinio, avvenuto in comunit\u00e0, di Roberto Maranzano. Tuttavia, pochi giorni prima della sua morte (avvenuta il 19 settembre 1995), la Corte di Cassazione, sez. sesta, con sentenza n. 3063 del 13/07/1995 (dep. 15/09/1995) su ricorso della Procura generale di Bologna sanc\u00ec che fu un errore processare Muccioli per omicidio colposo e che, se fosse stato in vita, avrebbe dovuto essere giudicato di nuovo per la morte di Roberto Maranzano con la pi\u00f9 grave accusa di \"maltrattamenti seguiti da morte\".\nControversie.\nLa figura di Muccioli \u00e8 stata oggetto di discordanti interpretazioni, talvolta contornate da animate polemiche, che hanno creato, nei media e nel mondo politico, fazioni opposte nella valutazione della sua opera. La controversia verte principalmente sui metodi di Muccioli a proposito di accuse di violenza avvenute all'interno della sua comunit\u00e0, con eccessi talvolta sfociati in delitti anche gravi.\nDurante il quindicesimo congresso mondiale di psichiatria sociale i professori Sergio De Risio e Mario Cagossi dell'Istituto di psichiatria dell'Universit\u00e0 Cattolica del Sacro Cuore, definirono la comunit\u00e0 \"un paradosso\" a causa delle \"elevate dimensioni e del conseguente insorgere di focolai di violenza pi\u00f9 o meno visibili\", il che contraddirebbe \"l'idea di comunit\u00e0 terapeutica\", fondata sulle piccole quantit\u00e0 dei suoi membri e con \"un'organizzazione centrata sulle necessit\u00e0 del singolo e del gruppo\". Muccioli fu accusato di utilizzare un metodo coercitivo per trattenere gli ospiti all'interno della Comunit\u00e0 durante le crisi di astinenza e fu oggetto di procedimenti penali al fine di verificare se tali coercizioni configurassero indebite restrizioni della libert\u00e0 personale dei soggetti interessati.\nDurante i processi emersero pubblicamente dettagli sull'uso di catene ed altri analoghi metodi di contenzione. Nel 1993 la rivelazione di un ex ospite, Franco Grizzardi, diede nuova linfa alle polemiche: questi sosteneva che un ragazzo palermitano, Roberto Maranzano, dato per disperso dal 1989 dopo essersi allontanato in circostanze mai chiarite dalla Comunit\u00e0, in realt\u00e0 era stato ucciso dagli eccessi di un pestaggio subito nella porcilaia della struttura \"perch\u00e9 non si poteva alzare lo sguardo mentre si mangiava\".\nGrazie alla collaborazione di questo testimone il cadavere di Maranzano fu rinvenuto in una discarica presso Terzigno. L'autopsia rivel\u00f2 che quanto denunciato era vero e che vi erano segni di percosse. Inoltre un'audiocassetta registrata dall'autista di Muccioli, Walter Delogu (padre della conduttrice radiotelevisiva Andrea), smascherava il fatto che Muccioli era sin dal primo momento a conoscenza del delitto, anzi cercava in quel dialogo di convincerlo a \"fare sparire\" il Grizzardi, diventato pericoloso in quanto continuava a ricattare minacciando di denunciare i fatti. Nella registrazione agli atti del processo ed ascoltata in aula il 2 novembre 1994 Muccioli, riferendosi ad uno dei testimoni dell'omicidio, asser\u00ec che \"Ci vorrebbe un'overdose... due grammi d'eroina e un po' di stricnina... bisogna operare come con i guanti del chirurgo. Oppure bisognerebbe sparargli con una pistola sporca\". Queste denunce spinsero molti altri ospiti a denunciare percosse, violenze, addirittura violazioni della legge elettorale in favore di politici \"amici\".\nDurante gli anni del processo, un ex dipendente di San Patrignano, presentandosi volontariamente al Commissariato di Polizia, dichiar\u00f2 di aver ricoperto per anni il ruolo preposto al recupero e pestaggio dei fuggitivi. Vennero pure allo scoperto alcuni misteriosi suicidi, come quelli di Natalia Berla e Gabriele De Paola, avvenuti nella primavera dell'89, e quello di Fioralba Petrucci, risalente al giugno 1992. Tutte e tre le persone si sarebbero suicidate mentre si trovavano in \"clausura punitiva\" all'interno della comunit\u00e0, gettandosi dalle finestre delle stanze in cui erano chiusi."}
{"id": "254379", "revid": "287204", "url": "https://it.wikipedia.org/wiki?curid=254379", "title": "Les \u00c9corces", "text": "Les \u00c9corces \u00e8 un comune francese di 652 abitanti situato nel dipartimento del Doubs nella regione della Borgogna-Franca Contea."}
{"id": "254381", "revid": "287204", "url": "https://it.wikipedia.org/wiki?curid=254381", "title": "\u00c9cot", "text": "\u00c9cot \u00e8 un comune francese di 475 abitanti situato nel dipartimento del Doubs nella regione della Borgogna-Franca Contea."}
{"id": "254382", "revid": "287204", "url": "https://it.wikipedia.org/wiki?curid=254382", "title": "L'\u00c9couvotte", "text": "L'\u00c9couvotte \u00e8 un comune francese di 119 abitanti situato nel dipartimento del Doubs nella regione della Borgogna-Franca Contea."}
{"id": "254383", "revid": "287204", "url": "https://it.wikipedia.org/wiki?curid=254383", "title": "\u00c9curcey", "text": "\u00c9curcey \u00e8 un comune francese di 285 abitanti situato nel dipartimento del Doubs nella regione della Borgogna-Franca Contea."}
{"id": "254385", "revid": "287204", "url": "https://it.wikipedia.org/wiki?curid=254385", "title": "\u00c9magny", "text": "\u00c9magny \u00e8 un comune francese di 626 abitanti situato nel dipartimento del Doubs nella regione della Borgogna-Franca Contea."}
{"id": "254386", "revid": "1305887", "url": "https://it.wikipedia.org/wiki?curid=254386", "title": "Serenity", "text": "Serenity (serenit\u00e0 in lingua inglese) pu\u00f2 riferirsi a:"}
{"id": "254387", "revid": "287204", "url": "https://it.wikipedia.org/wiki?curid=254387", "title": "\u00c9penouse", "text": "\u00c9penouse \u00e8 un comune francese di 132 abitanti situato nel dipartimento del Doubs nella regione della Borgogna-Franca Contea."}
{"id": "254388", "revid": "287204", "url": "https://it.wikipedia.org/wiki?curid=254388", "title": "\u00c9penoy", "text": "\u00c9penoy \u00e8 un comune francese di 582 abitanti situato nel dipartimento del Doubs nella regione della Borgogna-Franca Contea."}
{"id": "254390", "revid": "287204", "url": "https://it.wikipedia.org/wiki?curid=254390", "title": "\u00c9peugney", "text": "\u00c9peugney \u00e8 un comune francese di 529 abitanti situato nel dipartimento del Doubs nella regione della Borgogna-Franca Contea."}
{"id": "254392", "revid": "287204", "url": "https://it.wikipedia.org/wiki?curid=254392", "title": "\u00c9talans", "text": "\u00c9talans \u00e8 un comune francese di 1.175 abitanti situato nel dipartimento del Doubs nella regione della Borgogna-Franca Contea."}
{"id": "254393", "revid": "404449", "url": "https://it.wikipedia.org/wiki?curid=254393", "title": "Paolo Pillitteri", "text": "Biografia.\nDi origine siciliana, dopo aver svolto, da giovane, l'attivit\u00e0 di giornalista, critico cinematografico e animatore culturale (diede vita ad uno dei primi cineforum nell'area milanese), inizia la carriera politica nell'ambito del Partito Socialista Italiano e, a seguito dell'unificazione con il Partito Socialista Democratico Italiano, del Partito Socialista Unificato. Successivamente alla scissione del 1968, confluisce nel PSDI e, dal 1970, entra a far parte della giunta di Milano come assessore alla cultura. Durante il suo mandato la citt\u00e0 attraversa un momento di grande vivacit\u00e0 artistica e culturale. Tra le rassegne realizzate in quegli anni vi \u00e8 quella dedicata al \"nouveau realisme\" culminata con le installazioni di Christo in Piazza Duomo.\nNel 1975, profilandosi la svolta autonomista del PSI, Pillitteri fonda il Movimento Unitario di Iniziativa Socialista che confluisce nel PSI alle soglie della \"rivoluzione dei quarantenni\" del MIDAS (1976) che porter\u00e0 Bettino Craxi (di cui Pillitteri ha sposato la sorella Rosilde nel 1965, restandone vedovo nel 2017) alla segreteria nazionale. Come assessore all'edilizia privata sviluppa il Piano Regolatore Generale di Milano. Fa parte ininterrottamente della giunta comunale fino al 1980 rivestendo anche la carica di assessore al bilancio. Dopo essere stato Segretario Regionale del PSI, nel 1983 viene eletto, per la prima volta, parlamentare.\nDiventa sindaco di Milano, succedendo a Carlo Tognoli, nel 1986 alla guida di una giunta che vede l'alleanza con la Democrazia Cristiana. Nel 1987, a seguito di dissidi con il principale alleato, vara un'inedita giunta rosso-verde con il Partito Comunista Italiano e la Federazione dei Verdi. Nelle elezioni del 1990 riporta un significativo successo personale con un PSI attestato, in citt\u00e0, sul 20%.\nDopo essere stato nuovamente eletto parlamentare nell'aprile del 1992, nel maggio dello stesso anno riceve, unitamente al suo predecessore, un avviso di garanzia per il reato di ricettazione riguardo a 500 milioni di lire, nell'ambito dell'inchiesta \"Mani pulite\". Verr\u00e0 poi condannato a 4 anni e 6 mesi in via definitiva per il reato di ricettazione, nel 1996 la condanna viene ridotta a 2 anni e 6 mesi dalla corte d'appello.\nParallelamente alla carriera politica, ha collaborato con diversi quotidiani come l\"'Avanti!\" e oggi \u00e8 condirettore de \"L'Opinione delle libert\u00e0\". \u00c8 stato docente di storia del cinema allo IULM, ed \u00e8 autore di numerosi libri su cinema e politica.\nIl figlio Stefano \u00e8 stato assessore comunale a Milano."}
{"id": "254394", "revid": "287204", "url": "https://it.wikipedia.org/wiki?curid=254394", "title": "\u00c9ternoz", "text": "\u00c9ternoz \u00e8 un comune francese di 343 abitanti situato nel dipartimento del Doubs nella regione della Borgogna-Franca Contea."}
{"id": "254395", "revid": "287204", "url": "https://it.wikipedia.org/wiki?curid=254395", "title": "\u00c9touvans", "text": "\u00c9touvans \u00e8 un comune francese di 771 abitanti situato nel dipartimento del Doubs nella regione della Borgogna-Franca Contea."}
{"id": "254396", "revid": "287204", "url": "https://it.wikipedia.org/wiki?curid=254396", "title": "\u00c9trabonne", "text": "\u00c9trabonne \u00e8 un comune francese di 193 abitanti situato nel dipartimento del Doubs nella regione della Borgogna-Franca Contea."}
{"id": "254397", "revid": "287204", "url": "https://it.wikipedia.org/wiki?curid=254397", "title": "\u00c9trappe", "text": "\u00c9trappe \u00e8 un comune francese di 194 abitanti situato nel dipartimento del Doubs nella regione della Borgogna-Franca Contea."}
{"id": "254398", "revid": "287204", "url": "https://it.wikipedia.org/wiki?curid=254398", "title": "\u00c9tray", "text": "\u00c9tray \u00e8 un comune francese di 187 abitanti situato nel dipartimento del Doubs nella regione della Borgogna-Franca Contea."}
{"id": "254400", "revid": "287204", "url": "https://it.wikipedia.org/wiki?curid=254400", "title": "\u00c9tupes", "text": "\u00c9tupes \u00e8 un comune francese di 3.565 abitanti situato nel dipartimento del Doubs nella regione della Borgogna-Franca Contea."}
{"id": "254401", "revid": "2117439", "url": "https://it.wikipedia.org/wiki?curid=254401", "title": "\u00c9villers", "text": "\u00c9villers \u00e8 un comune francese di 331 abitanti situato nel dipartimento del Doubs nella regione della Borgogna-Franca Contea."}
{"id": "254402", "revid": "287204", "url": "https://it.wikipedia.org/wiki?curid=254402", "title": "Les Fins", "text": "Les Fins \u00e8 un comune francese di 3.052 abitanti situato nel dipartimento del Doubs nella regione della Borgogna-Franca Contea."}
{"id": "254404", "revid": "287204", "url": "https://it.wikipedia.org/wiki?curid=254404", "title": "Les Fontenelles", "text": "Les Fontenelles \u00e8 un comune francese di 691 abitanti situato nel dipartimento del Doubs nella regione della Borgogna-Franca Contea."}
{"id": "254405", "revid": "287204", "url": "https://it.wikipedia.org/wiki?curid=254405", "title": "Les Fourgs", "text": "Les Fourgs \u00e8 un comune francese di 1.221 abitanti situato nel dipartimento del Doubs nella regione della Borgogna-Franca Contea."}
{"id": "254406", "revid": "287204", "url": "https://it.wikipedia.org/wiki?curid=254406", "title": "La Grange (Francia)", "text": "La Grange \u00e8 un comune francese di 87 abitanti situato nel dipartimento del Doubs nella regione della Borgogna-Franca Contea."}
{"id": "254407", "revid": "287204", "url": "https://it.wikipedia.org/wiki?curid=254407", "title": "Les Grangettes", "text": "Les Grangettes \u00e8 un comune francese di 255 abitanti situato nel dipartimento del Doubs nella regione della Borgogna-Franca Contea."}
{"id": "254408", "revid": "287204", "url": "https://it.wikipedia.org/wiki?curid=254408", "title": "Les Gras", "text": "Les Gras \u00e8 un comune francese di 757 abitanti situato nel dipartimento del Doubs, nella regione della Borgogna-Franca Contea."}
{"id": "254412", "revid": "287204", "url": "https://it.wikipedia.org/wiki?curid=254412", "title": "Le Gratteris", "text": "Le Gratteris \u00e8 un comune francese di 157 abitanti situato nel dipartimento del Doubs nella regione della Borgogna-Franca Contea."}
{"id": "254418", "revid": "287204", "url": "https://it.wikipedia.org/wiki?curid=254418", "title": "L'H\u00f4pital-Saint-Lieffroy", "text": "L'H\u00f4pital-Saint-Lieffroy \u00e8 un comune francese di 95 abitanti situato nel dipartimento del Doubs nella regione della Borgogna-Franca Contea."}
{"id": "254421", "revid": "287204", "url": "https://it.wikipedia.org/wiki?curid=254421", "title": "Les H\u00f4pitaux-Neufs", "text": "Les H\u00f4pitaux-Neufs \u00e8 un comune francese di 744 abitanti situato nel dipartimento del Doubs nella regione della Borgogna-Franca Contea."}
{"id": "254425", "revid": "287204", "url": "https://it.wikipedia.org/wiki?curid=254425", "title": "Les H\u00f4pitaux-Vieux", "text": "Les H\u00f4pitaux-Vieux \u00e8 un comune francese di 356 abitanti situato nel dipartimento del Doubs nella regione della Borgogna-Franca Contea."}
{"id": "254426", "revid": "1516566", "url": "https://it.wikipedia.org/wiki?curid=254426", "title": "L'H\u00f4pital-du-Grosbois", "text": "L'H\u00f4pital-du-Grosbois \u00e8 un comune francese di 552 abitanti situato nel dipartimento del Doubs nella regione della Borgogna-Franca Contea."}
{"id": "254430", "revid": "287204", "url": "https://it.wikipedia.org/wiki?curid=254430", "title": "L'Isle-sur-le-Doubs", "text": "L'Isle-sur-le-Doubs \u00e8 un comune francese di 3.243 abitanti situato nel dipartimento del Doubs nella regione della Borgogna-Franca Contea."}
{"id": "254433", "revid": "287204", "url": "https://it.wikipedia.org/wiki?curid=254433", "title": "Le Luhier", "text": "Le Luhier \u00e8 un comune francese di 202 abitanti situato nel dipartimento del Doubs nella regione della Borgogna-Franca Contea."}
{"id": "254435", "revid": "287204", "url": "https://it.wikipedia.org/wiki?curid=254435", "title": "Le M\u00e9mont", "text": "Le M\u00e9mont \u00e8 un comune francese di 40 abitanti situato nel dipartimento del Doubs nella regione della Borgogna-Franca Contea."}
{"id": "254436", "revid": "287204", "url": "https://it.wikipedia.org/wiki?curid=254436", "title": "Le Moutherot", "text": "Le Moutherot \u00e8 un comune francese di 112 abitanti situato nel dipartimento del Doubs nella regione della Borgogna-Franca Contea."}
{"id": "254437", "revid": "287204", "url": "https://it.wikipedia.org/wiki?curid=254437", "title": "Les Plains-et-Grands-Essarts", "text": "Les Plains-et-Grands-Essarts \u00e8 un comune francese di 208 abitanti situato nel dipartimento del Doubs nella regione della Borgogna-Franca Contea."}
{"id": "254439", "revid": "287204", "url": "https://it.wikipedia.org/wiki?curid=254439", "title": "La Plan\u00e9e", "text": "La Plan\u00e9e \u00e8 un comune francese di 236 abitanti situato nel dipartimento del Doubs nella regione della Borgogna-Franca Contea."}
{"id": "254440", "revid": "287204", "url": "https://it.wikipedia.org/wiki?curid=254440", "title": "Les Pontets", "text": "Les Pontets \u00e8 un comune francese di 114 abitanti situato nel dipartimento del Doubs nella regione della Borgogna-Franca Contea."}
{"id": "254441", "revid": "287204", "url": "https://it.wikipedia.org/wiki?curid=254441", "title": "La Pr\u00e9ti\u00e8re", "text": "La Pr\u00e9ti\u00e8re \u00e8 un comune francese di 168 abitanti situato nel dipartimento del Doubs nella regione della Borgogna-Franca Contea."}
{"id": "254442", "revid": "287204", "url": "https://it.wikipedia.org/wiki?curid=254442", "title": "La Rivi\u00e8re-Drugeon", "text": "La Rivi\u00e8re-Drugeon \u00e8 un comune francese di 808 abitanti situato nel dipartimento del Doubs nella regione della Borgogna-Franca Contea."}
{"id": "254443", "revid": "287204", "url": "https://it.wikipedia.org/wiki?curid=254443", "title": "Le Russey", "text": "Le Russey \u00e8 un comune francese di 2.153 abitanti situato nel dipartimento del Doubs nella regione della Borgogna-Franca Contea."}
{"id": "254444", "revid": "287204", "url": "https://it.wikipedia.org/wiki?curid=254444", "title": "La Sommette", "text": "La Sommette \u00e8 un comune francese di 196 abitanti situato nel dipartimento del Doubs nella regione della Borgogna-Franca Contea."}
{"id": "254445", "revid": "287204", "url": "https://it.wikipedia.org/wiki?curid=254445", "title": "Les Terres-de-Chaux", "text": "Les Terres-de-Chaux \u00e8 un comune francese di 133 abitanti situato nel dipartimento del Doubs nella regione della Borgogna-Franca Contea."}
{"id": "254446", "revid": "287204", "url": "https://it.wikipedia.org/wiki?curid=254446", "title": "La Tour-de-S\u00e7ay", "text": "La Tour-de-S\u00e7ay \u00e8 un comune francese di 246 abitanti situato nel dipartimento del Doubs nella regione della Borgogna-Franca Contea."}
{"id": "254447", "revid": "287204", "url": "https://it.wikipedia.org/wiki?curid=254447", "title": "Le Vernoy", "text": "Le Vernoy \u00e8 un comune francese di 157 abitanti situato nel dipartimento del Doubs nella regione della Borgogna-Franca Contea."}
{"id": "254449", "revid": "1855146", "url": "https://it.wikipedia.org/wiki?curid=254449", "title": "Governo Andreotti IV", "text": "Il Governo Andreotti IV \u00e8 stato il trentaquattresimo esecutivo della Repubblica Italiana, il secondo della VII legislatura.\nRimase in carica dal 13 marzo 1978\nal 21 marzo 1979, per un totale di 373 giorni, ovvero 1 anno e 8 giorni.\nIl governo ottenne la fiducia il 16 marzo 1978 alla Camera dei Deputati con 545 voti favorevoli, 30 contrari e 3 astenuti, e al Senato con 267 voti favorevoli e 5 contrari.\nIl governo diede le dimissioni il 31 gennaio 1979.\nStoria.\nNonostante lo scioglimento della riserva da parte di Andreotti ed il suo giuramento nelle mani del Presidente della Repubblica Giovanni Leone, la nascita del governo (condizionata dal voto di fiducia) fu incerta fino alla notte prima della sua presentazione in Parlamento, in programma per il 16 marzo. Era previsto che il governo fosse sostenuto da una maggioranza DC-PCI: i ministri sarebbero appartenuti tutti alla DC mentre il PCI avrebbe fornito il proprio appoggio esterno, votando la fiducia senza entrare a far parte del governo.\nLa mattina del 16 marzo venne per\u00f2 reso noto che le Brigate Rosse avevano appena sequestrato Aldo Moro, presidente della DC, uccidendo gli uomini della sua scorta: alla luce della notizia e del clima di emergenza, il governo incass\u00f2 un'ampia e rapida fiducia. L'esecutivo nacque quindi con l'obiettivo dichiarato di salvare Moro, ma senza successo: il politico DC fu assassinato il 9 maggio 1978, dopo 55 giorni di prigionia.\nIl clima del Paese fece s\u00ec che, nonostante quasi nessuna delle sue richieste fosse stata accolta, il PCI continuasse a votare per quasi un anno la fiducia incondizionata all'esecutivo: quando per\u00f2 i comunisti avanzarono la richiesta di entrare nella compagine governativa con propri ministri e Andreotti si rifiut\u00f2, il PCI pass\u00f2 all'opposizione e di conseguenza il governo cadde."}
{"id": "254450", "revid": "287204", "url": "https://it.wikipedia.org/wiki?curid=254450", "title": "La V\u00e8ze", "text": "La V\u00e8ze \u00e8 un comune francese di 451 abitanti situato nel dipartimento del Doubs nella regione della Borgogna-Franca Contea."}
{"id": "254451", "revid": "287204", "url": "https://it.wikipedia.org/wiki?curid=254451", "title": "Les Villedieu", "text": "Les Villedieu \u00e8 un comune francese di 162 abitanti situato nel dipartimento del Doubs nella regione della Borgogna-Franca Contea."}
{"id": "254454", "revid": "124424129", "url": "https://it.wikipedia.org/wiki?curid=254454", "title": "Dottrina Monroe", "text": "La dottrina Monroe indica un messaggio ideologico di James Monroe contenuto nel discorso sullo stato dell'Unione pronunciato innanzi al Congresso il 2 dicembre 1823, esprime l'idea della supremazia degli Stati Uniti nel continente americano. \nMonroe afferm\u00f2 in quel discorso che gli Stati Uniti non avrebbero tollerato alcuna intromissione negli affari americani. Inoltre, per Monroe i processi di indipendenza dell'America Latina non potevano essere sedati da nessuna potenza europea (dalla Spagna soprattutto). \nIl contesto storico.\nI rapporti politici tra USA e Europa all'inizio del XIX secolo.\nA quel tempo in Europa la parentesi della rivoluzione francese, proseguita nel periodo napoleonico, si era conclusa e le forze della Restaurazione si erano ricompattate nella coalizione anti-liberale definita Santa Alleanza. Monroe sostenne che l'Europa non avrebbe dovuto pi\u00f9 accampare pretese non solo sugli Stati Uniti, ma su tutto il continente americano, compresa l'America latina, che in quel tempo aveva avviato tentativi di affrancamento dalla madrepatria spagnola, attraverso una serie di rivolte sfociate poi in guerre d'indipendenza. Stringendo rapporti commerciali e diplomatici con Messico, Colombia, Brasile, Venezuela e Cile, gli Stati Uniti decisero di istituire un rapporto privilegiato con i paesi liberatisi dalla dominazione coloniale, a danno dei quali non avrebbero accettato interventi da parte della Santa Alleanza diretti a reprimere i movimenti di indipendenza. Alla fine, pur tuttavia, influ\u00ec pi\u00f9 la diplomazia britannica e il potere dissuasivo della sua marina da guerra che la \"chiassosa arroganza\" di Monroe.\nI rapporti col Regno Unito dopo la guerra d'indipendenza americana.\nThomas Jefferson defin\u00ec l'inizio di questa dottrina come \"una cordiale amicizia con l'Inghilterra\" (soprattutto dopo la\nguerra anglo-americana di dieci anni prima). Egli espose il pensiero che:\nLa dottrina Monroe, elaborata dopo l'indipendenza degli Stati Uniti, garantiva agli Stati Uniti un giusto isolazionismo basato sulla speciale relazione con la madrepatria inglese. La Gran Bretagna, potenza mondiale e a quel tempo detentrice del massimo potere marittimo, era la sola che poteva permettere agli USA di godere dell'equilibrio di potenza continentale e quindi di mantenersi \"isolati\", senza subire intromissioni nella propria sfera d'influenza e senza allo stesso tempo neppure interferire, essi stessi, in alcun modo nelle vicende del vecchio continente.\nLa guerra di secessione americana e la rivoluzione messicana.\nLa dottrina Monroe attravers\u00f2 una crisi temporanea durante la guerra civile americana, allorch\u00e9, approfittando del conflitto fra gli stati nordamericani, Napoleone III col pretesto di esigere il pagamento di debiti intraprese una spedizione in Messico e fond\u00f2 un Impero messicano ponendo sul trono del paese Massimiliano d'Asburgo come imperatore. Tale impresa va inquadrata nel progetto dell'imperatore francese di fondare un blocco latinoamericano cattolico da contrapporre agli Stati Uniti anglosassoni e protestanti. Terminata la guerra civile tuttavia gli Stati Uniti si ricompattarono e di fronte alle forti richieste del Segretario di Stato William H. Seward, Napoleone III non pot\u00e9 che richiamare il contingente francese dal Messico.\nAnalisi.\nIl messaggio implicito di Monroe era che da quel momento in poi il continente americano non sarebbe stato pi\u00f9 oggetto di futura colonizzazione. Gli USA avrebbero considerato ogni tentativo di estendere il sistema politico continentale europeo a qualsiasi territorio dell'emisfero occidentale come pericoloso per la loro pace e sicurezza e che ogni tentativo di controllo del destino degli stati americani sarebbe stato interpretato come esplicita manifestazione di inimicizia contro gli USA. Con un linguaggio pi\u00f9 moderno, la dottrina Monroe annunciava al mondo che gli USA erano propensi a preservare la propria integrit\u00e0 territoriale, soprattutto contro le pretese e le rivendicazioni sulla costa nordoccidentale del Pacifico, e l'indipendenza politica degli stati del Nuovo Mondo e che un intervento europeo non sarebbe stato gradito. Il messaggio venne accolto in Europa con sorpresa, indignazione e indifferenza, anche perch\u00e9, al momento della diffusione del messaggio, gli Stati Uniti, che erano ancora una potenza minore, intimavano al mondo di non intromettersi nelle Americhe nonostante avessero una marina equiparabile, per dimensioni e capacit\u00e0 di fuoco, tutt'al pi\u00f9 alla marina cilena. \nConsiderata la primissima formulazione teorica dell'imperialismo statunitense, essa sar\u00e0 ripresa in occasione dell'annessione del Texas a seguito della guerra messicana. La dottrina, dapprima intesa dai suoi ideatori come una proclamazione ideale degli USA contro il colonialismo, in seguito fu rivista da Theodore Roosevelt e intesa nel senso dell'affermazione da parte degli USA di praticare una propria forma di egemonia nel continente americano (cfr. corollario Roosevelt). In seguito essa sar\u00e0 recuperata anche come fondamento, insieme con il Manifest Destiny, dell'idea di protettorato sull'area centroamericana e caraibica, e infine durante la guerra fredda per giustificare interventi politici e militari statunitensi in America centrale e meridionale (cfr. questione cubana)."}
{"id": "254456", "revid": "599013", "url": "https://it.wikipedia.org/wiki?curid=254456", "title": "Rank Xerox", "text": ""}
{"id": "254465", "revid": "120618902", "url": "https://it.wikipedia.org/wiki?curid=254465", "title": "Baham\u016bt", "text": "Bahamut (), noto anche come Bahamuth, \u00e8 un pesce colossale presente in una leggenda cosmologica araba, che sostiene sulla propria schiena il mondo.\nEtimologia.\n\u00c8 talvolta tradotto come \"Behemot\" lasciando pensare che tale figura derivi dal biblico Behemoth. Tuttavia a sua volta tale termine potrebbe derivare dalla forma plurale dell'ebraico \u05d1\u05d4\u05de\u05d4 (\"b\u0259h\u0113m\u0101h\" - \"animale\"), quale esempio di \"pluralis excellentiae\", un'usanza ebraica di esprimere la grandezza di qualcosa pluralizzandone il nome. Indicherebbe, dunque, che tale animale si distingua dagli altri per dimensioni, potenza e forza.\nDescrizione.\nIl Bahamut sarebbe uno dei sostegni del mondo: sulla propria schiena regge il Kujata, un gigantesco toro il quale a sua volta sostiene un'enorme pietra di rubino che fa da pedana per un angelo di dimensioni tali da reggere sulle proprie spalle il mondo intero (o, secondo una versione pi\u00f9 complessa della leggenda, tutti e sette i mondi esistenti). Il Bahamut \u00e8 immerso in un lago che non ha nessun supporto se non oscurit\u00e0, e non \u00e8 noto cosa ci sia al di sotto dell'oscurit\u00e0.\nUn'altra versione della leggenda posizionerebbe la terra (oppure i sette mondi) all'interno di un mare in seno all'enorme pietra di rubino sostenuta dal Kujata. Altre differenze sono che in questa leggenda uno strato di sabbia sostiene i piedi del toro mitologico e che al di sotto del Bahamut si trova un vento \"calmo e soffocante\", questo sopra un velo di oscurit\u00e0, quindi una cortina di nebbia e sotto l'ignoto.\nIl Bahamut compare anche in uno dei racconti delle \"Mille e una notte\", in questo caso al di sotto dell'oceano nel quale esso nuota si trova un abisso di aria, quindi fuoco quindi il grande serpente Falak, che per le sue dimensioni potrebbe ingoiare l'intera creazione, ma si trattiene solo per paura di Allah. Nel racconto, Allah dichiara a Ges\u00f9 di creare ogni giorno quaranta nuovi Bahamut.\nIn alcune fonti, il Bahamut \u00e8 descritto con la testa simile a quella di un ippopotamo o di un elefante."}
{"id": "254468", "revid": "1718925", "url": "https://it.wikipedia.org/wiki?curid=254468", "title": "Terreno di coltura", "text": "Generalmente i terreni di coltura sono delle soluzioni solide o liquide contenenti sostanze nutritive su cui \u00e8 possibile crescere cellule eucariote e procariote. I terreni di coltura batterici, cio\u00e8 quelli su cui \u00e8 possibile crescere colonie batteriche e altri procarioti, sono pi\u00f9 semplici di quelli eucariotici.\nPer microrganismi autotrofi fotolitotrofi come i cianobatteri, la componente principale di un terreno di coltura \u00e8 ad esempio la CO2. Un terreno pu\u00f2 essere reso solido semplicemente aggiungendo agar agar all'1,5%. L'agar \u00e8 un polisaccaride strutturale, estratto da un'alga rossa, che funge da agente solidificante trasformando il terreno in gelatina, e che non viene digerito dai batteri. \u00c8 molto utile quando occorre coltivare microrganismi in superficie. Se sappiamo quale organismo dobbiamo isolare e conosciamo il suo metabolismo, possiamo allestire il terreno di coltura con tutti i nutrienti di cui il microrganismo ha bisogno; per una corretta preparazione del terreno di coltura non sono da trascurare altri fattori quali il pH, l'osmolarit\u00e0 e la temperatura.\nGli elementi fondamentali per la crescita dei microrganismi sono: C, H, O, N, S, P (contenuti in amminoacidi, zuccheri ed acidi nucleici); ci sono altri elementi che non sono facilmente solubili e devono essere aggiunti sotto forma di sale (forma pi\u00f9 solubile di tali elementi): N, P, S, Mg; altri ancora sono aggiunti solo in tracce: Fe, Ca, Co, Mn (che fungono da cofattori enzimatici di alcune reazioni).\nClassificazione quantitativa dei terreni.\nIn base alle sostanze che contengono e alle loro concentrazioni relative, i terreni di coltura sono classificati come:\nTerreni sintetici o definiti.\nI terreni sintetici o definiti sono quelli di cui si conosce l'esatta composizione. Vengono quasi sempre preparati \"ad hoc\" a seconda delle esigenze nutrizionali del microrganismo che si desidera crescere. Generalmente contengono un numero definito di sostanze a concentrazione nota. Alcuni terreni sono per\u00f2 ben pi\u00f9 complessi. Questi tipi di terreno vengono ampiamente utilizzati nella ricerca, dato che spesso si rende necessario conoscere il substrato che viene metabolizzato dal microrganismo che si desidera coltivare.\nTerreni complessi.\nI terreni complessi sono quei terreni di cui non si conosce in maniera dettagliata la composizione chimica. Questi mezzi di coltura risultano di estrema utilit\u00e0 in quanto permettono di crescere contemporaneamente specie con esigenze nutrizionali molto diverse fra loro o specie le cui esigenze nutrizionali non sono ancora ben conosciute. Oltre alle sostanze \u201cstandard\u201d i terreni complessi contengono:\nClassificazione qualitativa dei terreni.\nIn base al compito che un terreno deve svolgere, si distinguono:\nTerreni generici o di base.\nSono terreni senza particolari additivi, consentono la crescita e lo sviluppo di moltissime specie batteriche. I terreni generici pi\u00f9 utilizzati sono l'agar nutriente, il brodo nutriente, il Tryptic Soy Agar e il Plate Count Agar.\nVengono generalmente impiegati per la conta batterica totale.\nTerreni elettivi o arricchiti.\nSono terreni ricchi di nutrienti, spesso con la presenza di sangue di pecora o cavallo, rosso d'uovo, albumina o miscele chimicamente definite (ad esempio vitamine o aminoacidi) che consentono la crescita di specie microbiche esigenti da un punto di vista nutritivo. Si mettono sangue o siero, per mimare meglio le condizioni riscontrate nell'organismo che ospita un determinato microrganismo.\nTerreni selettivi.\nSono terreni che favoriscono la crescita solo di particolari specie batteriche grazie alla presenza di fattori che inibiscono lo sviluppo delle altre specie. Questi fattori vengono chiamati sostanze inibenti e possono essere antibiotici, coloranti o sali. Alcuni esempi di sostanze inibenti possono essere:\nTerreni differenziali.\nSono terreni che, grazie alla presenza di particolari componenti, permettono di distinguere fra diversi gruppi di batteri, consentendo una identificazione presuntiva della specie isolata (come il MacConkey agar, il Mannitole Salt agar, il MR-VP o il TSI agar). I componenti presenti all'interno di un terreno differenziale possono essere:\nTerreni di arricchimento.\nUsati in campioni polimicrobici, sono terreni che consentono di aumentare la carica della specie batterica che ci interessa isolare, grazie alla presenza di fattori che rallentano la crescita di specie batteriche contaminanti presenti nel campione in esame. Un esempio \u00e8 il campione di feci dove si sospetta che ci sia una bassa carica di Salmonelle: si possono utilizzare terreni di arricchimento in cui, allo stesso tempo, la flora colonizzante \u00e8 mandata in batteriostasi, mentre \u00e8 promossa la replicazione delle salmonelle che partendo da una carica bassa si renderanno poi cos\u00ec evidenti da poter essere isolate su terreno solido."}
{"id": "254479", "revid": "466539", "url": "https://it.wikipedia.org/wiki?curid=254479", "title": "Enzo Bettiza", "text": "Biografia.\nLa famiglia e gli studi tra Spalato e Zara.\nIl padre apparteneva all'allora nutrita minoranza italiana di Spalato. La fortuna economica della famiglia Smacchia Bettiza risaliva all'epoca napoleonica, quando il governo francese delle province illiriche appalt\u00f2 proprio all'impresa del bisnonno dello scrittore la costruzione della strada carrabile da Spalato a Ragusa. Ancora negli anni venti la fabbrica cementifera \"Gilardi e Bettiza\" era la pi\u00f9 importante industria della Dalmazia. La madre era di origini montenegrine e proveniva dall'isola di Brazza, a poche miglia da Spalato. Negli anni venti, come consentito dal trattato di Rapallo, la famiglia aveva optato per la cittadinanza italiana, pur risiedendo in territorio jugoslavo. Dopo la seconda guerra mondiale l'industria fu nazionalizzata dal nuovo governo comunista e la famiglia Bettiza si trasfer\u00ec in Italia:\nLe vicende familiari dei Bettiza e l'universo della Dalmazia nel XIX e primo XX secolo sono narrate da Bettiza in \"Esilio\" (Mondadori, 1996), in cui scrive di se stesso:\nL'arrivo in Italia e i primi lavori.\nCon la guerra e l'occupazione jugoslava, il padre perse tutto. Giunto in Italia su \u00abun peschereccio pugliese di fortuna, pericolosamente sovraccaricato di ebrei ungheresi, slovacchi, polacchi, romeni, fuggiti dall'Est\u00bb, il giovane Bettiza fugg\u00ec da un campo profughi in Puglia e si ferm\u00f2 a Roma. Si iscrisse all'Accademia di belle arti della capitale con l'intenzione di divenire pittore, ma non vi trov\u00f2 la sua strada e visse per qualche anno di lavoretti precari, tra cui contrabbandiere, giocatore di poker e venditore di libri a rate.\nCorrispondente estero per \"La Stampa\" e il \"Corriere della Sera\".\nSuccessivamente sal\u00ec a Milano, dove ader\u00ec al PCI. L'esperienza fu cos\u00ec negativa che Bettiza se ne distacc\u00f2 in poco tempo per passare a posizioni liberali e anticomuniste.\nPoliglotta (parlava veneto, italiano, serbocroato, russo e francese), di modi raffinati e di sconfinata passione per le letture e le discussioni, nel 1953 \u00e8 assunto dal settimanale \"Epoca\" e nel 1957 passa al quotidiano \"La Stampa\", per cui \u00e8 corrispondente da Vienna e poi da Mosca, da dove \u00e8 il primo corrispondente occidentale a scrivere non solo che i sovietici avevano rotto con i cinesi ma anche che quella frattura avrebbe aiutato gli Stati Uniti a vincere la guerra fredda. Dar\u00e0 di Chru\u0161\u010d\u00ebv un giudizio controcorrente: \u00abEra un contadino ucraino che gioc\u00f2 il sopravvalutato Kennedy. Gli eresse il muro di Berlino sotto il naso ed evit\u00f2 la guerra nucleare, nonostante Castro la sollecitasse: era pronto a vedere distrutta Cuba pur di distruggere l'America\u00bb. Rester\u00e0 a Mosca fino a quando sar\u00e0 licenziato dal direttore Giulio De Benedetti per troppo attivismo nel 1964 .\nBettiza pass\u00f2 quindi al \"Corriere della Sera\" per il quale lavora, sempre come corrispondente dall'estero, per dieci anni, fino ad andarsene in polemica per la svolta a sinistra impressa da Piero Ottone.\nRiguardo ai suoi anni al \"Corriere\", Bettiza si espresse senza mezzi termini su Giulia Maria Crespi, la comproprietaria del giornale:\nAnche i rapporti con Piero Ottone furono pessimi, sia sul piano umano che su quello professionale. Dal punto di vista personale descrisse il direttore del \"Corriere\" come un uomo \u00abdoppio, sfuggente, infido, privo di scrupoli\u00bb, mentre su quello professionale \u00abnon v'era alcun nesso fra la lezione anglosassone e il giornale di denuncia, quasi scandalistico, che Ottone, con innegabile inventiva, confezionava quotidianamente\u00bb. Bettiza raccont\u00f2 poi l'esperienza di redazione in maniera abrasiva nel libro di memorie \"Via Solferino\".\nL'avvio della produzione letteraria negli anni sessanta.\nNegli anni sessanta prende forma anche la sua produzione letteraria, narrativa (a partire da \"Il fantasma di Trieste\", Longanesi, 1958) e saggistica. La sua attivit\u00e0 \u00e8 incentrata soprattutto sullo studio dei paesi mitteleuropei e sulla critica all'ideologia comunista e ai regimi del socialismo reale. Nel 1970 vince il premio letterario isola d'Elba con il libro, edito da Longanesi, \"Diario di Mosca\". Il suo lavoro di maggior impegno teorico \u00e8 \"Il mistero di Lenin\", antropologia dell'homo sovieticus a partire dalla figura del fondatore del bolscevismo, che Bettiza definisce spregiativamente \u00abun ominide meccanico, duro, opaco, capace di esistere unicamente e interamente nel presente socialista, privo di memoria, di dubbi, di rimorsi\u00bb. Pi\u00f9 tardi si dimostra particolarmente scettico rispetto alle esperienze riformatrici di Michail Gorba\u010d\u00ebv.\nGli anni con Montanelli al \"Giornale\".\nNel 1974 Indro Montanelli chiese a Bettiza di aiutarlo nella fondazione di un quotidiano indipendente. Bettiza accett\u00f2 e usc\u00ec da via Solferino. Secondo Bettiza, Giulia Maria Crespi e il direttore Piero Ottone volevano fare del \"Corriere\" \u00abun quotidiano d'assalto tipo \"manifesto\" o \"Lotta Continua\"\u00bb. Il comitato di redazione, \u00abgiacobinizzandosi, tendeva sempre pi\u00f9 a diventare un comitato di salute pubblica\u00bb.\nBettiza fond\u00f2 con Indro Montanelli \"il Giornale nuovo\", di cui fu condirettore vicario dal 1974 al 1983. Il sodalizio dur\u00f2 quasi dieci anni. Si sciolse a causa di alcuni contrasti sulla linea politica: Bettiza era sostenitore convinto del patto lib-lab, l'accordo tra liberali di Valerio Zanone e socialisti craxiani, che apprezzava per la distanza dai comunisti. Montanelli invece era molto pi\u00f9 scettico nei confronti del leader socialista e non credeva ad un socialismo liberaleggiante. La causa scatenante fu il rifiuto di Montanelli di pubblicare un articolo filocraxiano di un collaboratore che era gi\u00e0 stato approvato da Bettiza.\nDopo la rottura Bettiza e Montanelli non si parlarono per anni, fino al 1996 (anno dell'uscita di \"Esilio\"). Montanelli disse che fosse giunto \u00abil momento di riconoscere che Enzo \u00e8 un grande scrittore mitteleuropeo\u00bb, mentre Bettiza gli telefon\u00f2 per ringraziarlo. Segu\u00ec un pranzo di riconciliazione. Successivamente all'uscita del libro, Montanelli dichiar\u00f2: \u00abFu un litigio a binario unico, un equivoco, nel senso che fu lui a litigare con me. Io con lui, mai. [...] La sua partenza io l'ho vissuta come un lutto\u00bb.\nSenatore ed eurodeputato con liberali e socialisti.\nQuando \u00e8 ancora al \"Giornale nuovo\" entr\u00f2 in politica. Fu eletto senatore della Repubblica dal 1976 al 1979 per il PLI, all'interno dell'alleanza laica (PLI-PRI-PSDI), e prese parte all'elezione di Sandro Pertini al Quirinale, su cui poi scrive il \"Diario di un grande elettore\". Dal 1979 al 1989 rappresent\u00f2 i liberali al Parlamento europeo, per poi essere candidato ed eletto eurodeputato nel 1989 direttamente nelle liste del PSI.\nNel frattempo, nel 1987 aveva iniziato a collaborare al quotidiano \"La Stampa\", diventando editorialista e commentatore politico fino alla morte: in precedenza, dopo avere lasciato \"il Giornale\", ebbe una breve parentesi come direttore editoriale de \"il Resto del Carlino\" e \"La Nazione\" e fece un breve ritorno al \"Corriere della Sera\" tra il 1985 e il 1987.\nI lavori letterari degli ultimi anni.\nNegli anni novanta e duemila Bettiza si dedic\u00f2 completamente alla scrittura, con vari testi, dedicati alle vicende dell'Europa orientale e alla fine del blocco sovietico. Tra le sue opere letterarie si ricordano \"Esilio\" (vincitore del Premio Campiello nel 1996), memoria dell'infanzia e adolescenza nella natia Dalmazia dagli anni venti alla Seconda guerra mondiale, e il romanzo \"I fantasmi di Mosca\" (1993), riflessione sul totalitarismo negli anni delle purghe staliniane, considerato il pi\u00f9 lungo romanzo mai scritto in lingua italiana. Era convinto che il XX secolo non fosse stato per nulla breve, ma al contrario \u00ablungo, lunghissimo\u00bb.\nNel 1997, in seguito alle dimissioni di Vittorio Feltri, Silvio Berlusconi gli offr\u00ec la direzione del \"Giornale\", ma Bettiza rifiut\u00f2: \u00abBelpietro mi spieg\u00f2 che lui non sarebbe stato il mio vice ma direttore come me, sia pure non responsabile. A me le querele, a lui il potere, per conto di Berlusconi. Ovviamente, rinunciai. Non avrei mai potuto fare un foglio sotto padrone\u00bb. Dopo la rinuncia di Bettiza la direzione del quotidiano fu affidata a Mario Cervi.\nBettiza fu tra i pochi intellettuali e giornalisti a offrire sostegno politico alla Lega Nord, che nel 2010 rivel\u00f2 di votare affermando che \u00abdiscende dal Lombardo-Veneto asburgico. Gli antenati di Bossi sono Maria Teresa, Giuseppe II, il lato umano di Radetzky. Il suo antecedente \u00e8 la buona amministrazione austriaca\u00bb. Secondo Ugo Magri \u00abconservatore Bettiza \u00e8 stato sempre, ma di un'intelligenza rara\u00bb.\nPadre di quattro figli avuti con due signore del giornalismo, prima Ludina Barzini (figlia di Luigi Barzini) e poi Laura Laurenzi, Enzo Bettiza \u00e8 morto a 90 anni nel 2017.\nOnorificenze.\nNel 2017 il Comune di Milano ha deciso che il suo nome venga iscritto nel Famedio di Milano, all'interno del Cimitero Monumentale."}
{"id": "254481", "revid": "1039155", "url": "https://it.wikipedia.org/wiki?curid=254481", "title": "Art Attack", "text": "Art Attack \u00e8 stato un programma televisivo andato in onda sui canali Disney Channel e Disney Junior e presentato da Giovanni Muciaccia. Il programma prende spunto da un format britannico ed \u00e8 stato venduto in molti paesi del mondo con gli stessi contenuti, dove va in onda. Il programma conta attualmente due stagioni: la prima trasmessa su Disney Channel dal 1998 al 2005 e in chiaro su Rai 2, la seconda invece \u00e8 stata trasmessa su Disney Junior dal 2011 al 2014 e in chiaro per la prima volta su Rai Yoyo dal 2013, poi replicata anche su Rai Gulp.\nDescrizione.\nDurante il programma, destinato ai bambini ma apprezzato anche da altre fasce d'et\u00e0, viene presentata la realizzazione di piccoli lavori artistici, con vari materiali, come ad esempio, tra i pi\u00f9 usati: scatole, nastro adesivo, pennarelli, carta, fogli di giornale, colla vinilica, forbici dalla punta arrotondata e molto altro. Viene inoltre insegnata una tecnica di rappresentazione pittorica.\nIl conduttore spiega quindi come creare un oggetto o un disegno mentre scorrono le immagini delle sue mani al lavoro. In realt\u00e0 le mani sono molto spesso quelle del presentatore dell'edizione originale britannica, Neil Buchanan.\nVecchio format (1998-2005).\nLa versione italiana della trasmissione era divisa in quattro rubriche, i cui risultati venivano chiamati \"attacchi d'arte\".\nTra un attacco d'arte e l'altro c'\u00e8 il commento del Capo, una testa parlante di un busto in un museo. Dopo gli attacchi d'arte alla grande di Neil, Muciaccia chiedeva ai telespettatori il punto in cui Neil aveva usato un particolare oggetto; se l'attacco d'arte alla grande era stato realizzato con l'uso di polveri, semi o di un solo oggetto (come pittura, forchette, sabbia), il disegno di Neil era commentato dal Capo.\nGli \"attacchi d'arte alla grande\".\nUn momento molto popolare e presente in ogni puntata del programma era rappresentato dagli \"attacchi d'arte \"alla grande\"\" di Neil \"il grande artista\" (Neil Buchanan), filmati durante i quali, di volta in volta, l'artista disponeva su pavimenti variegati (palestre, giardini, edifici vari ecc.) oggetti di uso comune in modo da formare, viste dall'alto, delle immagini (ad esempio navi sul mare al tramonto, pinguini su un iceberg, ballerini e via dicendo). Oltre ad oggetti di uso comune, in alcuni \"attacchi\" Neil utilizzava invece polveri di diverso colore (come ad esempio sale, sabbia, semi di sesamo o papavero) sparse su un pavimento di colore scuro (o chiaro) uniforme.\nNell'edizione originale britannica, alla fine di ogni \"attacco d'arte alla grande\" Buchanan pronunciava la frase \"Try It Yourself!\" (\"Provaci tu!\").\nIl Capo.\nAl termine di ciascun attacco d'arte si mostrava il \"Capo\", un pupazzo che riproduceva una testa di marmo parlante in una galleria d'arte. Egli in genere riassumeva quanto detto dal conduttore. Il Capo si cimentava anche lui in tentativi di riprodurre le opere presentate, tentativi che finivano quasi sempre disastrosamente. In Italia \u00e8 stato doppiato da Luigi Chiappini (stagione 1), Andrea Piovan (stagioni 2-5) e Teo Bellia (stagioni 6-7).\nNuovo format (2011-2014).\nIl 14 maggio 2011, con la metamorfosi di Playhouse Disney in Disney Junior, vengono create 26 nuove puntate di Art Attack con alcune novit\u00e0. Tra un attacco d'arte e l'altro vanno in onda dei piccoli spunti chiamati \"Scatti d'arte\". Oltre al conduttore, i personaggi sono ora Vincent Van Cocco, una palma da cocco che sostituisce lo storico personaggio del Capo, sottolineando ai telespettatori l'importanza di occuparsi del pianeta attraverso il riciclaggio dei materiali. Neil inoltre viene sostituito con Alexiev Gandman, detto Alex.\nFra un attacco d'arte e l'altro vengono aggiunte delle sigle e anche nuovi motivetti di sottofondo.\nAlla fine del programma vengono fatti vedere tutti i lavoretti svolti: nel format precedente veniva infatti mostrato solo il lavoro di Neil.\nViene cambiata la grafica, come anche lo studio, e le puntate durano 30 minuti.\nAlexiev.\nAlexiev \"Alex\" Gandman, latino-americano, sostituisce Neil dalla tredicesima stagione, 4 anni dopo la chiusura del programma nel Regno Unito.\nIl suo \"modus operandi\" \u00e8 lo stesso di quello di Neil, e anche i suoi lavori vengono chiamati \"Attacchi d'arte alla grande\". Nella 6\u00aa puntata usa per la prima volta dello zucchero colorato.\nVincent Van Cocco.\nSostituisce il Capo, \u00e8 prodotto in Italia e dice che l'isola su cui si trova \u00e8 situata nei Caraibi. \u00c8 pi\u00f9 serio del Capo e fornisce delle pillole di storia dalla sua isola e, essendo un ecologista, insegna ai telespettatori gli aspetti naturalistici o scientifici degli attacchi d'arte.\nStoria.\nIl programma nasce come una produzione della Television South (TVS), ideata da due dipendenti di quest'ultima: il gi\u00e0 citato Neil Buchanan e Tim Edmunds. Buchanan e Edmunds si erano incontrati per la prima volta proprio alla Television South nel 1979, e avevano gi\u00e0 lavorato insieme per i programmi \"No. 73\" e \"Do It!\".\nI primi \"Art Attacks\" comparirono come una rubrica all'interno di \"No. 73\". Essi divennero in breve tempo cos\u00ec popolari, che Nigel Pickard, il produttore esecutivo della programmazione per bambini alla TVS, diede il via libera per un programma apposito. L'episodio pilota del programma \"Art Attack\" fu girato in una piscina in disuso a Gillingham, nel Kent, nel 1989; \"Art Attack\" inizi\u00f2 ufficialmente l'anno successivo (1990).\nQuando successivamente la TVS perse il suo franchise, Edmunds e Buchanan acquistarono i diritti per lo spettacolo e realizzarono \"Art Attack\" attraverso la loro societ\u00e0, la The Media Merchants.\nI Media Merchants hanno usato la STV Productions (allora conosciuta come \"SMG Productions\") come societ\u00e0 ITV per portare la serie in rete. Ci\u00f2 era in parte dovuto al fatto che Nigel Pickard si era trasferito alla televisione scozzese. Da allora i diritti sugli spettacoli STV sono tornati al titolare originale del copyright.\nNel 1993, un altro dipendente ex-TVS, Peter Urie istitu\u00ec una societ\u00e0 di gestione della produzione, la Television Support Services. Lo stesso anno questa societ\u00e0 cominci\u00f2 a gestire tutte le produzioni della Mass Media Merchants. Lo show cominci\u00f2 ad essere filmato dalla The Maidstone Studios a Maidstone. Dal 1998, la serie \u00e8 andata in onda anche su Disney Channel, senza tuttavia smettere di essere trasmessa anche sul canadese TVO come faceva dal 1995.\nL'ITV cancell\u00f2 il programma nel luglio 2007. A partire dall'agosto 2013, nel Regno Unito lo spettacolo viene comunque mandato in replica su CITV ogni anno, di solito nei pomeriggi del fine settimana.\nNel 2010, la Disney annunci\u00f2 che una nuova versione del programma sarebbe andata in onda su Disney Junior in Messico e Regno Unito. La nuova versione, in onda dal 6 giugno 2011, \u00e8 condotta da Jassa Ahluwalia.\nRiconoscimenti.\nL'edizione italiana del programma \u00e8 stata premiata con due Telegatti come miglior programma tv per ragazzi.\nLa rivista.\nIl successo del programma televisivo ha dato origine ad una sua conversione in rivista, nella quale venivano illustrati alcuni \"attacchi d'arte\" del programma, e altri inediti. "}
{"id": "254484", "revid": "1026699", "url": "https://it.wikipedia.org/wiki?curid=254484", "title": "Calogero Volpe", "text": "Biografia.\nFu presidente dell'Ente Nazionale Zolfi Italiani, sottosegretario di stato dal 1960 al 1970, primo firmatario e relatore della Legge per l'attribuzione della professionale ai minatori delle miniere di zolfo, e sindaco di Montedoro per 16 anni.\nIl giornalista Michele Pantaleone del quotidiano L'Ora lo defin\u00ec mafioso alla fine degli anni Sessanta. Processato a Torino per calunnia, il giornalista socialista siciliano venne assolto ."}
{"id": "254487", "revid": "1305772", "url": "https://it.wikipedia.org/wiki?curid=254487", "title": "Akp", "text": ""}
{"id": "254489", "revid": "486946", "url": "https://it.wikipedia.org/wiki?curid=254489", "title": "Adalet ve Kalkinma Partisi", "text": ""}
{"id": "254491", "revid": "29356", "url": "https://it.wikipedia.org/wiki?curid=254491", "title": "Monguelfo", "text": ""}
{"id": "254492", "revid": "339392", "url": "https://it.wikipedia.org/wiki?curid=254492", "title": "2 Out of 3 Falls", "text": ""}
{"id": "254507", "revid": "125706082", "url": "https://it.wikipedia.org/wiki?curid=254507", "title": "Striptease (film)", "text": "Striptease \u00e8 un film del 1996 diretto da Andrew Bergman e interpretato da Demi Moore, Armand Assante, Ving Rhames, Robert Patrick e Burt Reynolds. Basato sull'omonimo romanzo di Carl Hiaasen, il film \u00e8 incentrato su una segretaria dell'FBI diventata spogliarellista che viene coinvolta sia in una disputa sulla custodia dei bambini che in una politica corrotta.\nMoore ha ricevuto 12,5 milioni di dollari per recitare in \"Striptease\", rendendola l'attrice cinematografica pi\u00f9 pagata fino a quel momento. La debacle del film ha segnato una flessione nella carriera di Moore.\nTrama.\nErin Grant, avvenente e sensuale segretaria trentenne dell'FBI, viene licenziata in tronco in un momento particolarmente difficile della sua vita: aveva da poco divorziato dal marito Darrell, un balordo psicopatico che faceva l\u2019informatore per la narcotici, al quale un giudice affid\u00f2 la figlia Angela, di sette anni, con la motivazione della migliore condizione economica. Per poter vivere e racimolare il denaro sufficiente per riottenere la piccola, Erin si esibisce alla Castorina Birichina (Eager Beaver in originale), un topless bar, suscitando la follia amorosa del vecchio deputato repubblicano David Dilbeck, che arriva ad aggredire fisicamente gli ammiratori di Erin, essendo gelosissimo di lei.\nMalcolm Moldovsky, un ammiratore segreto di Erin, ricatta il senatore affermando che, se non avesse aiutato la spogliarellista a riottenere l'affidamento della figlia, avrebbe esibito alla stampa la foto dello stesso Dilbeck nello strip-bar. Il politico, inizialmente propenso ad accettare l'accordo, \u00e8 per\u00f2 legato al clan mafioso dei \"Rojo\" (specializzati nello spaccio di zucchero), cui d\u00e0 ordine di uccidere Malcolm.\nDell'indagine sull\u2019omicidio si occupa il detective Al Garcia, che passa dalla parte di Erin. Costei propone un nuovo affare a Dilbeck: si riprender\u00e0 la figlia ed in cambio baller\u00e0 personalmente per il politico nel suo yacht \"Big Sugar\" (\"Grande Zucchero\", nome scelto dai \"Rojo\"). Il senatore progetta di farla uccidere a esibizione ottenuta ma Shad, un forzuto buttafuori di colore, l'accompagna sullo yacht per proteggerla.\nConvinta di essere sufficientemente forte, Erin si reca di nuovo sulla nave ma sfortunatamente il marito, che la segue per riavere la bimba, sale a bordo drogato ed armato di pistola. Approfittando della discussione tra il marito ed il senatore, Erin estrae dalla borsetta una pistola, prende in ostaggio i due uomini e si reca allo zuccherificio, dove viene inseguita dagli scagnozzi di Dilbeck. Ma Garcia e Shad, allarmati per l'assenza della donna, arrivano in suo soccorso mentre una provvidenziale fuoriuscita di zucchero, causata dalla rottura di un portello, seppellisce i lestofanti. L'intervento della stampa ottiene il duplice scopo di smascherare il corrotto senatore e far riavere la figlia ad Erin.\nProduzione.\nCastle Rock Entertainment ha prodotto \"Striptease\". Il film \u00e8 basato sul romanzo \"Strip tease\" dello scrittore di gialli della Florida Carl Hiaasen. \u00c8 stato pubblicato nel 1993 ed \u00e8 stato un bestseller.\nLa sceneggiatura stessa \u00e8 stata scritta da Andrew Bergman, che ha anche diretto. Secondo un critico, la trama del romanzo \u00e8 \"seguita abbastanza fedelmente\" dalla sceneggiatura, ma portando la complicata storia sullo schermo, \"Bergman si dimentica di spiegare in modo convincente cosa sia una brava ragazza come Erin - intelligente, coraggiosa ed ex dipendente dell'FBI - sta facendo in una discarica chiamata Eager Beaver.\"\nBergman disse: \"Ho adorato il libro e la cosa divertente \u00e8 che [l'autore Carl] Hiaasen ha adorato il film. Ha pensato che fosse davvero, davvero fedele al libro, cosa che volevo fare! Non me ne pento, \u00e8 stato trattato come un dannato molestatore di bambini per aver realizzato quel film, ma cos\u00ec sia.\"\nCasting.\nMoore ha interpretato il personaggio femminile principale, Erin Grant. Per il film, \u00e8 stata pagata $ 12,5 milioni, che all'epoca era un record per un'attrice.\nPer prepararsi al ruolo, Moore ha visitato strip club a New York City, California e Florida, e ha incontrato spogliarelliste. Ha anche letto il romanzo, ha esercitato e praticato yoga. Moore \u00e8 stata scelta prima di altre parti importanti, creando un certo interesse per il progetto. Nel primo tentativo di filmare Moore mentre si spoglia, sono stati usati duecento comparse per ritrarre il pubblico. Sebbene i loro stipendi fossero bassi, molti hanno accettato il ruolo per vedere Moore nuda. Dopo aver aspettato un po', quando finalmente Moore \u00e8 apparsa e ha iniziato a ballare, la folla \u00e8 diventata cos\u00ec rumorosa e selvaggia che le sparatorie dovettero cessare temporaneamente. Come ha detto Moore: \"Dopo la mia esperienza, mi sentivo molto fiduciosa\".\nRhames interpreta un buttafuori di nome Shad. I realizzatori, nel provare attori per la parte di Shad, hanno cercato qualcuno \"almeno 6'2 e fisicamente massiccio ... qualsiasi etnia.\"\nReynolds ha interpretato il membro del Congresso Dilbeck, e ha basato la sua performance su politici che conosceva all'inizio vita, attraverso suo padre, un capo della polizia. Reynolds ha accettato uno stipendio di $ 350.000; inferiore a quello che aveva guadagnato nella sua carriera precedente.\nLa figlia di Moore, Rumer Willis, che aveva 7 anni quando \u00e8 uscito il film, ha interpretato la figlia di Erin, Angela. Come ha spiegato Moore, \"lei [Willis] lo voleva cos\u00ec tanto\" che Moore ha chiesto che Willis fosse presa in considerazione per la parte. In realt\u00e0 questo ha richiesto a Willis di vedere Moore ballare in topless, per una scena in cui Angela vede Erin esibirsi. Tuttavia, Moore ha detto che questo era accettabile, in quanto \"[W] e non svergognare il corpo, incoraggiamo il corpo come qualcosa di bello e naturale, e i miei figli fanno il bagno con me, e io vado in giro nuda.\"\nRipresa finale.\nDurante le proiezioni di prova, il pubblico si \u00e8 opposto a una scena alla fine in cui Dilbeck diventa violento e tenta di violentare Erin, tenendole un coltello alla gola. La scena \u00e8 stata girata di nuovo cinque mesi dopo per renderla pi\u00f9 divertente, causando un ritardo di un mese nel rilascio, ma anche le proiezioni di prova hanno evidenziato reazioni meno favorevoli.\nDistribuzione.\n\"Striptease\" \u00e8 stato rilasciato negli Stati Uniti il 28 giugno 1996, dopo una prima del 23 giugno a New York City. \u00c8 stato distribuito in Australia, Francia e Germania in agosto e in Argentina, Italia, Bolivia, Sud Africa, Regno Unito, Brasile e Giappone a settembre.\nAccoglienza.\nCritica.\nDetiene una valutazione del 12% su Rotten Tomatoes, con un punteggio medio di 3,6/10 in base a 69 recensioni. Il consenso del sito recita: \"\"Striptease\" non pu\u00f2 decidere se si tratta di un thriller volgare o di una satira sexy - che diventa un punto controverso in quanto si rivela disastrosamente incapace di riuscirci\". Su Metacritic ha dato una valutazione media del 37% basata su 27 recensioni\nRoger Ebert del Chicago Sun-Times si \u00e8 complimentato con alcuni dei personaggi, ma alla fine ha concluso che il film \u00e8 fallito perch\u00e9 \"tutti i personaggi sono esilaranti, tranne quello di Demi Moore\". Ebert ha anche trovato la nudit\u00e0 non troppo sexy. Leonard Maltin \u00e8 stato pi\u00f9 duro, descrivendo che il film era troppo deprimente e \"non abbastanza divertente o drammatico, o abbastanza sexy o cattivo per qualificarsi come intrattenimento in qualsiasi categoria.\"\nBotteghino.\nAnche se \u00e8 stato sottotono al botteghino nordamericano, \"Striptease\" \u00e8 riuscito a riscuotere un discreto successo finanziario all'estero. Ha incassato $ 12,322,069 nel suo primo fine settimana, dietro a \"Il professore matto\", \"L'eliminatore - Eraser\" e \"Il gobbo di Notre Dame\" (qui Demi Moore doppia uno dei personaggi principali).\nAlla fine, \"Striptease\" ha guadagnato $ 33,109,743 negli Stati Uniti, e altri $ 80,200,000 a livello internazionale. Il totale raggiunto \u00e8 di $ 113,309,743."}
{"id": "254508", "revid": "1909146", "url": "https://it.wikipedia.org/wiki?curid=254508", "title": "Giovanni Maria Visconti", "text": "Biografia.\nInfanzia e giovinezza.\nGiovanni Maria Visconti nacque il 7 settembre 1388 ad Abbiategrasso, figlio primogenito di Gian Galeazzo Visconti e di Caterina Visconti, fratello maggiore di Filippo Maria che in seguito gli succedette nel titolo. Il padre Gian Galeazzo visse la nascita del primogenito come una grazia ricevuta dalla Vergine dal momento che tutti i figli maschi nati dalla prima moglie erano morti in giovane et\u00e0. Decise di battezzarlo Giovanni Maria e fece voto di imporre il nome Maria a tutti i figli maschi che gli fossero nati. Il 28 ottobre fece radunare il consiglio generale che elesse alcuni deputati affinch\u00e9 prestassero giuramento di fedelt\u00e0 a lui e al figlio Giovanni Maria e che osservassero il testamento da lui scritto.\nIl 3 settembre 1402 il duca Gian Galeazzo Visconti mor\u00ec di peste nel castello di Melegnano. Grazie alla sua abilit\u00e0 politica la signoria era divenuta Ducato e aveva raggiunto la massima espansione. La morte venne tenuta nascosta per alcuni giorni per cui le sontuose e solenni esequie furono celebrate solo il 20 ottobre in una Milano gremita di gente. Durarono per oltre quattordici ore.\nIl 29 novembre fu radunato il consiglio generale che incaric\u00f2 quaranta illustri cittadini di effettuare il giuramento di fedelt\u00e0 a Giovanni Maria Visconti che a sua volta si tenne il 14 dicembre presso la Corte Ducale del Broletto Vecchio. Il nuovo duca aveva appena quattordici anni ma in ottemperanza al testamento ebbe in eredit\u00e0 il governo del Ducato di Milano insieme una serie di citt\u00e0, compresa Bologna nonch\u00e9 la rocca di Angera. Tuttavia per disposizione del defunto padre sarebbe rimasto sotto la tutela della madre sino al compimento dei vent'anni di et\u00e0. Caterina Visconti sarebbe stata assistita nella reggenza da Francesco Barbavara, primo segretario ducale, e dai tutori del figlio ovvero Pietro da Candia, arcivescovo di Milano, Pietro de' Grassi, vescovo di Cremona e Giovanni da Capodigallo, vescovo di Novara.\nQuale prima risoluzione Caterina cerc\u00f2 di pacificare i fronti aperti con lo Stato Pontificio, la Repubblica di Firenze e la Signoria di Padova. Con i primi due non si riusc\u00ec ad arrivare ad un accordo mentre grazie all'azione diplomatica di Giovanni da Casate e Francesco della Croce il 7 dicembre si concluse una pace con Francesco II da Carrara. Secondo il Gatari il Ducato di Milano avrebbe ceduto ai Carraresi le citt\u00e0 di Cividale, Feltre e Bassano, ripristinato il corso del Brenta e i padovani sarebbero rimasti alleati dell'imperatore Roberto di Germania; secondo il Corio invece non furono cedute le tre citt\u00e0.\nLa lega anti-viscontea di Bonifacio IX attacca Bologna.\nBonifacio IX, intenzionato a recuperare le citt\u00e0 che gli erano state sottratte da Gian Galeazzo Visconti, si alle\u00f2 con i fiorentini, Niccol\u00f2 III d'Este e Carlo I Malatesta poi invi\u00f2 un esercito sotto la guida del legato e cardinale Baldassarre Cossa ad occupare i castelli dell'Umbria. I milanesi risposero inviando Jacopo Dal Verme in Toscana. Una volta giunto a Bologna, tuttavia, ritenne di dover recarsi a Brescia per timore di disordini e al suo posto fu inviato Ottobuono Terzi con 500 lance che recuper\u00f2 i castelli attorno a Perugia ed Assisi, per poi prepararsi allo scontro con i pontifici una volta raggiunto dai rinforzi di Pandolfo Malatesta (600 lance) e Giovanni Colonna (300 lance).\nFacino Cane approfitt\u00f2 della situazione di instabilit\u00e0 del Ducato per arricchirsi saccheggiando le campagne del tortonese, del pavese, del piacentino e del parmense sino al febbraio del 1403 mentre Alberico da Barbiano abbandon\u00f2 i milanesi tornando prima a Cuneo poi mettendosi al servizio della lega. Caterina nel frattempo invi\u00f2 a Roma l'arcivescovo di Milano, il francescano Pietro da Candia, per indurre il pontefice alla pace senza per\u00f2 ottenere risultati. L'esercito della lega giunse alla fine del maggio del 1403 sotto le mura di Bologna, difesa da Facino Cane, vi pose l'assedio ma non riusc\u00ec a penetrarne le difese e dovette accontentarsi di scorrerie nel parmigiano su invito dei Rossi che si erano ribellati.\nRivolta a Milano.\nNel frattempo all'interno del Ducato cominciavano i disordini. Molti consiglieri e governatori coltivavano grandi ambizioni personali, non vedevano di buon occhio la reggenza di Caterina, erano invidiosi della carriera politica del Barbavara, che era diventato l'uomo pi\u00f9 influente di quello stato partendo dal nulla oppure desideravano correre ai ripari prevedendo l'imminente disgregazione del Ducato.\nA Milano si riun\u00ec un gruppo di congiurati ghibellini capitanato da Antonio Visconti e di cui facevano parte Francesco, Giovanni, Galeazzo e Giavazzo Aliprandi, Galeazzo e Antonio Porro, Giovanni Andrea e Paolo da Baggio e Sasso de' Risi con l'intento di eliminare Francesco Barbavara e il fratello Manfredo che avevano simpatie guelfe.\nFecero rientrare in citt\u00e0 Francesco Visconti, che era stato bandito da Gian Galeazzo Visconti senza mai pi\u00f9 rientrare nelle sue grazie a differenza del fratello Antonio. Questi da una parte cerc\u00f2 di ottenere la riconciliazione con il nuovo duca, dall'altra si mise a sobillare i cittadini del sestiere di Porta Ticinese, in cui risiedeva, fomentando le divisioni tra guelfi e ghibellini. Giovanni da Casate accett\u00f2 di trattare la riconciliazione di Francesco ma il 29 agosto 1403 fu assassinato da Galeazzo Aliprandi in un vicolo dietro la chiesa di San Giorgio al Palazzo. Questa fu la scintilla che fece scoppiare la guerra civile tra guelfi e ghibellini milanesi dopo che per molti anni tali divisioni erano state tenute a bada prima dalla severit\u00e0 di Bernab\u00f2 Visconti poi dall'abilit\u00e0 politica di Gian Galeazzo.\nCaterina Visconti decise di uscire dal Castello sfilando in carrozza per le vie della citt\u00e0 accompagnata dal nuovo duca per cercare di sedare i tumulti e nel giro di alcune ore vi riusc\u00ec. Il giorno successivo giunse a Milano Antonio Porro che infiamm\u00f2 di nuovo la rivolta. Caterina sfil\u00f2 nuovamente ottenendo lo stesso risultato del giorno precedente. Il terzo giorno, verso le nove del mattino, il Porro riusc\u00ec a radunare una folla di quindicimila persone reclamanti la testa dei fratelli Barbavara davanti al Castello di Porta Giovia in cui si erano rinchiusi il duca, la reggente e il segretario ducale. I Barbavara allora uscirono dal Castello e radunati un centinaio di cavalieri presso la Rocchetta di Porta Vercellina, furono scortati fuori citt\u00e0 si rifugiarono a Pavia ma il castellano non volle riceverli. I congiurati non riuscendo a mettere le mani sui Barbavara, iniziarono a uccidere i suoi alleati.\nDisordini nel Ducato.\nTra giugno e luglio i disordini scoppiati a Milano spinsero Ugo Cavalcab\u00f2, che era stato appena richiamato da Caterina dall'esilio e riammesso nel consiglio ducale, ad impossessarsi di Cremona, Giorgio Benzone di Crema, Franchino e Ottone Rusca di Como, i de Sacchi di Bellinzona, i lodigiani arsero molti Vistarini ed elessero Giovanni Vignati, le famiglie guelfe di Piacenza cacciarono gli Anguissola, i montanari alla guida di Giovanni Rozzone fecero strage di ghibellini a Brescia, si salvarono solo quelli che riuscirono a rifugiarsi nel castello o che fuggirono dalla citt\u00e0. I Rossi invitarono la flottiglia della lega ad attaccare Casalmaggiore che per\u00f2 fu pesantemente sconfitta dalle navi viscontee e costretto a ritirarsi a Mezzani.\nSi verificarono scontri tra guelfi e ghibellini anche ad Alessandria, Bergamo, a Vimercate, nella Martesana e in molti altri centri minori. In luglio Caterina cerc\u00f2 di conciliare le parti facendo entrare nel consiglio ducale i cittadini pi\u00f9 insigni di entrambe ma nulla pot\u00e9 in quanto la citt\u00e0 era ormai controllata da Francesco Visconti, dai Porro e dall'arcivescovo di Milano che la tenevano in scacco. Il consiglio ducale decise di inviare Jacopo Dal Verme per sedare le rivolte. Egli riusc\u00ec a riportare (talvolta solo nominalmente) sotto il governo ducale la Martesana e le citt\u00e0 di Brescia, Lodi e Cremona oltre stabilire una tregua a Como dopo avervi inviato un esercito di 600 cavalieri e 1.000 fanti. I ghibellini riuscirono a catturare Soncino e Castelleone. Filippo Maria Visconti si ritir\u00f2 da Milano a Pavia e grazie ai suoi consiglieri riusc\u00ec a pacificare la citt\u00e0 mentre Ottobuono de' Terzi riusc\u00ec a cacciare i Rossi da Parma. Finalmente il 25 agosto 1403 il consiglio ducale, grazie all'intermediazione di Francesco I Gonzaga e Carlo I Malatesta, raggiunse una pace con la lega a Caledio, in virt\u00f9 della quale il Ducato di Milano cedeva allo Stato Pontificio le citt\u00e0 di Bologna, Perugia e Assisi insieme al loro contado.\nFacino Cane, ritiratosi da Bologna il 2 settembre, il 21 del mese riusc\u00ec a togliere Alessandria al Boucicaut, governatore di Genova, che l'aveva occupata (ad eccezione della cittadella) su invito dei guelfi della citt\u00e0. Fece poi tagliare una mano a tutti i francesi catturati in quanto precedentemente avevano promesso di non imbracciare mai pi\u00f9 le armi contro il duca di Milano. Il 10 o 11 settembre Jacopo Dal Verme e Ottobuono de' Terzi cacciarono Francesco II da Carrara da Brescia che, violando la pace con i milanesi, l'aveva occupata su invito dei guelfi locali. In ottobre i fiorentini inviarono Alberico da Barbiano on 400 lance ad impossessarsi di Cremona mentre Pandolfo Malatesta per conto dei milanesi riusc\u00ec a cacciare i Rusca provocando facendo per\u00f2 strage dei cittadini. Gabriele Maria Visconti riusc\u00ec a tenere per qualche tempo Pisa mentre nel marzo del 1404 i senesi cacciarono Giorgio dal Carretto restaurando la Repubblica.\nNel gennaio del 1404 Caterina riusc\u00ec a rifugiarsi al Castello di Porta Giovia, ne rafforz\u00f2 la guarnigione insieme a quella della Rocchetta di Porta Vercellina poi fece catturare quasi tutti i capi della congiura e li decapit\u00f2 esponendone i corpi sotto la Loggia degli Osii, con l'eccezione di Antonio Visconti che grazie alla supplica di Anglesia Visconti fu solamente incarcerato mentre Francesco Visconti riusc\u00ec a fuggire. Il 21 gennaio Francesco Barbavara fu fatto rientrare in citt\u00e0 mentre il fratello Manfredo fu imprigionato da Filippo Maria il quale poi riusc\u00ec a convincere Giovanni Maria a fare lo stesso con Francesco per la sicurezza dello stato, avendo i due fratelli ottenuto troppo potere nel Ducato. Il 21 marzo, avvertito per tempo, il Barbavara riusc\u00ec a rifugiarsi prima ad Arona poi nei suoi feudi in Valsesia. Il 16 marzo ci si illuse di ristabilire la pace tra guelfi e ghibellini milanesi ma Filippo Maria decise di far tornare a Milano Francesco Visconti per cui scoppiarono nuovi tumulti in cui le propriet\u00e0 di Francesco Barbavara furono saccheggiate insieme al monastero e alla basilica di Sant'Ambrogio il cui abate Giovanni Lampugnani fu fatto a pezzi. I ghibellini riuscirono persino a far atterrare la Rocchetta di Porta Vercellina.\nLa fine del dominio visconteo in Veneto.\nNel gennaio del 1404 Brescia si ribell\u00f2 di nuovo e Caterina Visconti invi\u00f2 Facino Cane e Pandolfo Malatesta alla testa di 6.000 cavalieri per recuperarla. I due condottieri riuscirono a riprendere la citt\u00e0 ed alcuni castelli oltre alle due bast\u00ece costruite da Francesco II da Carrara il mese precedente. Giunti a Verona, il castellano Ugolotto Biancardo, che comandava la citt\u00e0 in nome di Filippo Maria, non volle riceverli, cos\u00ec il Malatesta se ne torn\u00f2 a Brescia mentre Facino Cane prosegu\u00ec verso il padovano. Non riuscendo a sconfiggere Facino Cani con le armi, Francesco da Carrara lo corruppe con un mulo carico di fiaschi pieni d'oro e il 20 marzo questi si ritir\u00f2 a Piacenza che sottrasse a Ottobuono Terzi. Francesco organizz\u00f2 poi un esercito insieme a Guglielmo della Scala, Niccol\u00f2 III d'Este e con Carlo ed Estorre Visconti, figli di Bernab\u00f2.\nLa notte tra il 7 e l'8 aprile l'esercito dei Carraresi entr\u00f2 a Verona costringendo il Biancardo a rifugiarsi nel castello. Gli ambasciatori milanesi a questo punto strinsero un accordo con la Repubblica di Venezia per il quale, in cambio di un'alleanza difensiva, il Ducato di Milano le avrebbe ceduto Feltre, Belluno, Bassano, Vicenza e Verona. Questo accordo fu la base per l'espansione sulla terraferma di Venezia e determin\u00f2 la fine del breve dominio visconteo nel Veneto. Il 18 aprile Guglielmo della Scala, da tempo malato, pass\u00f2 a miglior vita. Fu l'ultimo signore di Verona della sua famiglia. Tre giorni dopo il Biancardo cedette il castello. Secondo il Biglia fu avvelenato da Francesco II da Carrara che pensava di impossessarsi di Verona e Vicenza. Meno di un anno dopo invece, lui e la sua famiglia avrebbero perso per sempre lo stato a favore dei veneziani.\nLa disgregazione del Ducato.\nA Milano nel frattempo continuavano le lotte tra guelfi e ghibellini. A favore dei primi erano schierati i Rusca, che avendo perso il dominio sulla citt\u00e0 di Como si vendicarono catturando diverse terre del comasco del milanese, compresa la pieve di Incino. Giovanni Maria invi\u00f2 Giovanni da Carcano ad assediare Erba, dove si erano rinchiusi i Rusca ma le operazioni si interruppero il 28 marzo, quando si stabil\u00ec una fragile pace tra le due fazioni. Giudicando i capitoli della pace sfavorevoli dai ghibellini, Francesco Visconti torn\u00f2 a Milano e riapr\u00ec le ostilit\u00e0. Riusc\u00ec poi a catturare Lomazzo e a sedare le rivolte nelle pievi di Fino, Appiano, Mariano e Seveso e impose poi una nuova pace pi\u00f9 favorevole che fu tanto effimera quanto la prima. I Rusca infatti cercarono di sorprendere Cant\u00f9 ma furono anticipati da Giovanni da Carcano che vi si introdusse con un corpo di ottocento cavalli e poi riusc\u00ec a catturare Como attaccandola per terra e per acqua. I Rusca furono costretti a fuggire a Lugano e a Bellinzona. Ritornato a Cant\u00f9, Giovanni fu avvelenato dai Grassi, la famiglia pi\u00f9 potente della citt\u00e0 e mor\u00ec in ottobre.\nIl 4 marzo la duchessa stabil\u00ec una perpetua confederazione con Teodoro II del Monferrato a cui fu ceduta Casale e Vercelli. Pandolfo Malatesta nella primavera del 1404 fu nominato signore di Brescia da Caterina Visconti. Il Malatesta per\u00f2, alleato con i Colleoni di Bergamo, non mancava di arrecare danni ai ghibellini della bergamasca e quando il duca invi\u00f2 Ottone da Mandello a Trezzo per occupare il castello, questi lo fece arrestare e chiese un riscatto di ventimila fiorini. Ottobuono Terzi riusc\u00ec prima a sottrarre Reggio agli Este e in ottobre a riprendersi la stessa Piacenza. Facino Cane riusc\u00ec per\u00f2 a catturare Novara. Approfittando della debolezza del Ducato, Tommaso III di Saluzzo occup\u00f2 quanto restava delle terre piemontesi in mano ai Visconti nelle Langhe. Castellino Beccaria ottenne di fatto il controllo su Pavia relegando Filippo Maria nel castello. Nell'arco di due anni dalla morte vennero pertanto perse tutte le conquiste di Gian Galeazzo Visconti e gran parte di quello che restava il Ducato si trov\u00f2 in mano a signorotti locali che solo nominalmente ed incostantemente restavano fedeli al duca.\nLa morte di Caterina Visconti.\nIl 21 maggio a Milano il capitano del popolo Bartolomeo Zanoboni stava per eseguire la condanna a morte di un certo Monzino quando i guelfi della famiglia Casati, suoi amici, entrarono nel Broletto Nuovo con decine di soldati. Il duca, informato dei fatti, cavalc\u00f2 insieme ad alcuni signori ghibellini sino al Broletto e mise in fuga i Casati che si rifugiarono nella Rocchetta di Porta Nuova di cui avevano preso possesso. Quando il duca si mosse per stanarli, all'altezza della chiesa di San Pietro in Cornaredo gli furono scaricati contro molti colpi di balestra che lo costrinsero a temporaneamente a ritirarsi. Ricevuti rinforzi, Giovanni Maria mosse nuovamente contro Porta Nuova riuscendo a mettere in fuga i Casati, poi ordin\u00f2 che fossero saccheggiate le loro residenze e che fosse giustiziato il Monzino.\nIl 23 maggio i guelfi guidati dal capitano di Desio introdussero Ottone Rusca in Porta Nuova insieme ad altri esuli poi radunarono circa quattrocento uomini contrassegnati da una croce bianca presso presso la chiesa di Santa Maria Beltrade in un luogo detto il Malcantone. Il duca radun\u00f2 invece i ghibellini, contrassegnati da una croce rossa, presso la Corte del Broletto Vecchio. I guelfi si mossero verso il Ponte Vetero presso Porta Comasina e da l\u00ec verso Porta Vercellina ma furono intercettati dai ghibellini presso la che li respinsero costringendoli a ritirarsi verso Porta Nuova presso la chiesa di Sant'Anastasia. Giovanni da Vignate, signore di Lodi, giunse troppo tardi con i rinforzi guelfi. Molti di coloro che presero parte al tumulto furono giustiziati, altri imprigionati ed obbligati a liberarsi con il pagamento di un riscatto. Giovanni Maria ordin\u00f2 che fosse fatta ogni anno una solenne oblazione per la chiesa di Sant'Anastasia, luogo simbolico della vittoria.\nDopo questi disordini Caterina, parziale della fazione guelfa, decise di trasferirsi da Milano a Monza lasciando il Castello in mano a Jacopo dal Verme. Un giorno il Malatesta si rec\u00f2 da lei dopo aver confabulato con Giovanni da Vignate a Trezzo. I ghibellini lo vennero a sapere probabilmente tramite Giovanni Pusterla, castellano di Monza e nella notte del 18 agosto questi introdusse delle truppe alla guida di Francesco Visconti e Castellino Beccaria. I ghibellini misero a sacco le case dei guelfi monzesi, catturarono molti nobili di quel partito, oltre trecento cavalli e arrestarono Caterina. Il Malatesta fugg\u00ec scalzo a Trezzo grazie all'aiuto di un mugnaio.\nIl 17 ottobre Caterina mor\u00ec, non \u00e8 chiaro se di peste, avvelenata o soffocata. Fu sepolta dietro l'altare maggiore del Duomo di Monza. Lo stesso giorno venne eletto a Roma il nuovo papa, Innocenzo VII.\nI figli di Bernab\u00f2.\nPandolfo non manc\u00f2 di vendicarsi dei fatti di Monza mettendo a ferro e fuoco la campagna ad est di Milano. Giovanni Maria richiam\u00f2 a Milano Facino Cane che insieme a Francesco Visconti riusc\u00ec a cacciare il Malatesta confinandolo alla pieve di Incino. Mentre il Malatesta era assediato ad Erba, i Colleoni ne approfittarono per catturare il castello di Trezzo. L'assedio fu tolto quando alcuni fedeli del Malatesta dopo aver saccheggiato nuovamente le campagne attaccarono i borghi orientali di Milano; il Malatesta riusc\u00ec a fuggire rifugiandosi a Brescia. Nel frattempo Gianmastino Visconti, figlio di Bernab\u00f2, da tempo ospite del vescovo di Coira, gli promise la val Poschiavo, la Valchiavenna e la Valtellina a scapito del duca di Milano.\nPer rabbonirlo il duca decise di concedergli la signoria su Bergamo, al nipote Giancarlo (detto Gianpiccinino) fu concessa Brescia e la Valle Camonica e al fratellastro Estorre il feudo di Martinengo. Pochi mesi dopo Gianmastino mor\u00ec e Giancarlo assunse anche la signoria di Bergamo con il supporto degli zii. Estorre attacc\u00f2 quindi Brescia volendola sottrarre al Malatesta ma fu catturato e poi riscattato da Giancarlo in cambio di Palazzolo. Questi maneggi tra i discendenti di Bernab\u00f2 e il Malatesta insospettirono Giovanni Maria che fece imprigionare Estorre insieme a tutti i ministri di Giancarlo a Monza. I milanesi riuscirono poi a catturare le fortezze di Bergamo e a cacciare il Malatesta dall'assedio di Urgnano. Il 9 ottobre dopo una dozzina di giorni d'assedio Facino Cane e Francesco Visconti tolsero il castello di Trezzo ai Colleoni poi puntarono su Brescia dove scesero a patti con il Malatesta per una tregua di poco pi\u00f9 di un mese.\nMorte di Galeazzo Gonzaga.\nNel gennaio del 1406 l'arcivescovo di Milano, Pietro da Candia, riusc\u00ec a convincere Jacopo dal Verme e Galeazzo Gonzaga a mettersi al servizio del Ducato di Milano dopo che sotto la Repubblica di Venezia erano riusciti a catturare il padovano e farsi consegnare il signore della citt\u00e0, Francesco III da Carrara che fu poi strangolato a Venezia. In aprile due condottieri risposero alle scorrerie effettuate dal Malatesta nella bergamasca ponendo l'assedio al castello di Trezzo e costruendo diverse bastie per isolarlo. Mentre il Dal Verme si occupava di Trezzo, il Gonzaga pass\u00f2 nella bergamasca dove cattur\u00f2 diversi castelli ma il 24 aprile, durante l'assalto a quello di Medolago, fu ferito mortalmente da un verrettone che gli trapass\u00f2 un occhio, uccidendolo all'istante.\nL'8 maggio il Dal Verme lasci\u00f2 un presidio a difesa delle bastie di Trezzo e intraprese scorrerie nel lodigiano. Tra il 20 e il 22 giugno i Colleoni, castellani di Trezzo, effettuarono una sortita incendiando quattro bastie e costringendo il presidio a ritirarsi. In agosto Carlo Malatesta, venne chiamato a Milano quale tutore di Giovanni Maria e grazie ad esso si riusc\u00ec a raggiungere una tregua con il fratello Pandolfo e con Gabrino Fondulo, che era diventato signore di Cremona dopo aver assassinato i Cavalcab\u00f2. Questa tregua fece perdere ulteriore autorit\u00e0 a Milano Francesco e Antonio Visconti, capitani del partito ghibellino, che prima si ritirarono nel loro castello di Cassano e il 23 agosto arrivarono ad assalire le truppe del Dal Verme, mettendole in fuga e facendo molti prigionieri; lo stesso condottiero fu ferito alla testa.\nJacopo Dal Verme entra a Milano.\nNel 1407 si sparse la voce che Facino Cane, Francesco, Antonio e Gabriele Visconti si erano ribellati al duca. Questi invi\u00f2 Jacopo dal Verme a Mantova e Venezia facendogli radunare un forte esercito guidato tra cui vi erano Pandolfo Malatesta, Ottobuono Terzi, Gabrino Fondulo e Baldassarre Cossa, legato di Bologna. Lo scontro armato fu evitato da Facino Cane che incontr\u00f2 Giovanni Maria presso la certosa di Garegnano e non solo lo convinse a perdonare Francesco, Antonio e Gabriele ma si fece eleggere generale inducendolo a dar l'ordine che nessuno prestasse aiuto al Dal Verme. Il giorno successivo il Dal Verme entr\u00f2 con il suo esercito nella bergamasca, pass\u00f2 l'Adda a Trezzo con la connivenza dei Colleoni e si port\u00f2 sino a Rosate dopo essere passato per Vimercate, Desio, Saronno e Magenta.\nFacino Cane e Gabriele Visconti uscirono da Milano e per andare incontro al nemico si accamparono a Binasco poi, alla testa di cinquecento cavalieri, andarono in ricognizione nei pressi di Morimondo. Qui s'imbatterono nell'avanguardia nemica, di circa duemila uomini e decisero di attaccarla riuscendo a disperdere le prime due squadre ma venendo infine sconfitti e costretti ad una fuga disordinata. Facino Cane si rifugi\u00f2 a Pavia, dove venne inseguito dal Dal Verme a cui fu permessa l'entrata in citt\u00e0 da Filippo Maria e costretto ad una rocambolesca fuga dalla citt\u00e0. Il 27 marzo, giorno di Pasqua, il Dal Verme e il Terzi entrarono a Milano e costrinsero il duca a far tornare la citt\u00e0 sotto il controllo dei guelfi. I nobili ghibellini Jacopo e Francesco Grassi furono squartati su istigazione del Terzi, gli altri fuggirono dalla citt\u00e0 o si rifugiarono nel castello di Porta Giovia insieme ad Antonio e Gabriele Visconti. Tali crudelt\u00e0 portarono per\u00f2 il Dal Verme a minacciare il Terzi di opporsi con le armi alle sue rappresaglie e i ghibellini di Porta Giovia a bombardare la citt\u00e0 con l'artiglieria. \nIl 19 maggio finalmente si giunse ad una tregua ma non si riusc\u00ec a cacciare il Terzi dalla citt\u00e0 se non dietro il pagamento di centomila fiorini d'oro; non contento questi si mise ad intercettare e sequestrare i carichi di mercanzie che transitavano sul Po arricchendosi enormemente a danno del Ducato. Il Dal Verme fece in modo che Carlo Malatesta fosse nominato governatore della citt\u00e0 ma avvedutosi che la corte era piena di personalit\u00e0 a lui avverse presto se ne and\u00f2 e non torn\u00f2 mai pi\u00f9 al servizio del Ducato. Nel gennaio del 1408 il Malatesta assedi\u00f2 il castello di Porta Giovia installando batterie di cannoni nel parco e costrinse i castellani a cedere. Antonio e Gabriele Visconti furono esiliati il primo in Piemonte e il secondo a Ferrara a patto che il primo convincesse Estorre a cedere Monza. Giovanni Pusterla non fu altrettanto fortunato dato che il 28 gennaio Giovanni Maria, per vendicarsi del tradimento del castellano che nel 1404 aveva permesso a Francesco Visconti di introdursi a Monza, prima lo diede in pasto ai suoi cani e poi, non essendo ancora morto, lo fece decapitare nella piazza del Broletto e quindi squartare facendo appendere la testa al campanile dell'edificio e i quattro quarti ad altrettante porte della citt\u00e0. Fu presto seguito da molti altri nobili ghibellini.\nIl matrimonio.\nNel febbraio del 1408 Facino Cane torn\u00f2 a compiere scorrerie nei pressi di Busto Arsizio per poi presidiare i ponti sul Ticino. In maggio e giugno Estorre Visconti, signore di Monza, saccheggi\u00f2 i borghi di Porta Nuova e Porta Orientale. Milano presto si trov\u00f2 tagliata fuori da buona parte degli scambi commerciali dal momento che il Ticino era presidiato da Facino Cane, la Brianza da Estorre Visconti e Giovanni Piccinino, l'Adda dai Colleoni e il Po da Ottobuono Terzi. Il 16 giugno l'esercito ducale guidato da Giovanni Maria e Carlo Malatesta assedi\u00f2 Monza senza esito. In quei mesi il Malatesta riusc\u00ec a convincere il duca a prendere in moglie la nipote Antonia Malatesta, figlia di Andrea Malatesta, signore di Cesena, da cui non ebbe figli. Il 1\u00ba luglio la sposa entr\u00f2 a Milano da Porta Romana, accompagnata dal padre e sfil\u00f2 sino al Duomo dove si un\u00ec in matrimonio con Giovanni Maria. In agosto Estorre Visconti occup\u00f2 il castello di Cassano, anticipando Antonio Visconti, ma gi\u00e0 il 26 di quel mese l'esercito ducale lo riprese. Non essendo riuscito a rispettare la sua promessa, il Visconti venne giustiziato; pochi mesi dopo mor\u00ec anche il fratello Francesco, il che inflisse un grave colpo alla fazione ghibellina.\nIl Boucicaut e la battaglia di Novi.\nNel marzo del 1409, dopo un fallito tentativo di riconciliarsi con Facino, Giovanni Maria strinse un'alleanza con Gianfrancesco Gonzaga, Niccol\u00f2 III d'Este, Pandolfo Malatesta e Gabrino Fondulo contro Ottobuono Terzi e con il fratello Filippo Maria, Ludovico di Savoia-Acaia, Amedeo VIII di Savoia e il Boucicaut contro Facino Cane. Gli eserciti di quest'ultimo e di Pandolfo Malatesta si scontrarono il 7 aprile, giorno di Pasqua, presso Rovagnate senza che nessuno dei due riportasse una chiara vittoria. Allora, per evitare che i francesi del Boucicaut riuscissero nel loro intento di governare Milano con il beneplacito di Antonio Torriani, i due generali decisero che la citt\u00e0 sarebbe stata amministrata da due governatori di loro nomina. In giugno il duca stabil\u00ec una pace perpetua con Facino Cane in cambio di alcuni feudi e castelli e del rientro dei ghibellini a Milano.\nLa pace per\u00f2 non dur\u00f2 a lungo. I Malatesta insieme al partito guelfo favorevole ai francesi, invit\u00f2 il Boucicaut a Milano per nominarlo governatore. Questi non si fece attendere e con un esercito di 5.500 cavalieri e 600 fanti prese Piacenza e il 31 luglio entr\u00f2 a Milano accompagnato dai signori ribelli del duca. Cerc\u00f2 di ottenere il castello di Porta Giovia ma i castellani Vincenzo Marliani e Cristoforo della Strada respinsero ogni trattativa. Nel frattempo Facino Cane e Teodoro II del Monferrato, approfittando dell'assenza del Boucicaut e invitati dai cittadini, occuparono Genova costringendo i francesi a ritirarsi nelle fortezze. Il Boucicaut allora usc\u00ec da Milano e in ottobre si scontr\u00f2 con Facino Cane nei pressi di Novi ma fu sconfitto e costretto a tornare in Francia. Facino Cane marci\u00f2 su Milano e iin settembre il duca ancora una volta fu costretto a scendere a patti per poi stabilire una vera pace il 3 novembre. Molti esponenti della fazione guelfa abbandonarono la citt\u00e0 mettendosi sotto la protezione di Filippo Maria.\nFacino Cane governatore.\nIl 5 aprile 1410, mentre Facino si trovava presso il cortile del Broletto Vecchio antistante la chiesa di San Gottardo in Corte, si trov\u00f2 davanti alcuni soldati che cercarono di catturarlo ma riusc\u00ec a fuggire a cavallo restando ferito alla testa dopo averla violentemente sbattuta contro uno dei portoni del palazzo. L'ordine era stato dato dal duca stesso che per\u00f2 ben presto s'avvide dell'errore commesso e si riconcili\u00f2 con lui facendo ricadere la colpa su alcuni ambasciatori veneti. Il 12 maggio Facino Cane venne nominato governatore della citt\u00e0 per tre anni.\nNell'estate dello stesso anno riusc\u00ec a stabilire tregue con Giovanni da Vignate, signore di Lodi e di Piacenza, Giorgio Benzone, signore di Crema, con i Colleoni, castellani di Trezzo e con Giovanni Piccinino, signore di Cant\u00f9. Il 22 luglio il Castellazzo di Alessandria si arrese dopo tre anni di assedio. Nel gennaio del 1411, d'accordo con la potente famiglia dei Beccaria, Facino entr\u00f2 a Pavia, saccheggi\u00f2 le case dei guelfi e cinse d'assedio Filippo Maria che fu costretto a scendere a patti garantendogli di fatto il governo della citt\u00e0. Poco dopo cattur\u00f2 Cant\u00f9 scacciando Giovanni Piccinino. Il 23 agosto si raggiunse una pace con Estorre Visconti. All'inizio del 1412 assedi\u00f2 Bergamo dopo aver ottenuto dai Suardi alcuni possedimenti in quell'area; poche settimane dopo fu per\u00f2 costretto a ritirarsi a Pavia essendo stato colpito da un violento attacco di gotta.\nL'assassinio.\nL'attacco di gotta subito da Facino Cane fu considerato mortale dai medici, cos\u00ec i ghibellini milanesi, temendo di perdere il potere che detenevano in citt\u00e0 e temendo che la volubilit\u00e0 di Giovanni Maria lo spingesse ad avvicinarsi nuovamente ai guelfi, ne progettarono l'assassinio. Alcuni congiurati, sostenitori degli eredi di Bernab\u00f2 (Baggio, Pusterla, Trivulzio, Mantegazza, Aliprandi, Maino, ecc.), approfittarono del momento, in cui il pi\u00f9 grande condottiero del duca, Facino Cane, giaceva gravemente infermo a Pavia e temendo che il Visconti, noto per la sua malvagit\u00e0 aumentasse ancora il proprio potere, una volta rimasto solo, si fecero coraggio e lo assassinarono con una coltellata alla testa e una alla gamba destra davanti alla chiesa di San Gottardo in Corte.\nIl cadavere del duca fu dapprima trasportato in Duomo senza onori, tranne un cesto di rose donato da una prostituta che sar\u00e0 in seguito ricompensata da Filippo Maria, poi lasciato marcire in altro luogo. Il morente Facino fece giurare lo stesso giorno ai suoi ufficiali di sostenere l'erede Filippo Maria, ed egli stesso per di pi\u00f9 propose che sua moglie, Beatrice di Tenda, si sposasse dopo la sua morte a quest'ultimo, ci\u00f2 che infatti si sarebbe verificato poco dopo.\nAspetto e personalit\u00e0.\nGiovanni Maria fu celebre per la sua passione per la caccia e quando ormai era annoiato dall'uccidere bestie che comunque non potevano lamentarsi a sufficienza, per appagare il suo piacere sadico, allora fece addestrare i suoi cani mastini da certo Squarcia Giramo a inseguire e sbranare (squarciare) uomini vivi. Inizialmente si fece consegnare dai tribunali di Milano tutti i condannati per le sue battute di caccia umana, ed in seguito denunciando pure i suoi complici dei misfatti, per sopperire alla mancanza dei condannati per le proprie battute. Finirono sbranati dai suoi mastini anche uomini illustri della citt\u00e0 di Milano, tra cui parenti suoi. La stessa fine fece fare al castellano di Monza, Giovanni Pusterla, accusandolo della morte di sua madre Caterina. Si dice che, allorquando nel maggio del 1409, mentre durava ancora la guerra, il popolo affamato invoc\u00f2 al suo passaggio la pace, egli scaten\u00f2 su di esso le sue soldatesche; e dopo ci\u00f2 proib\u00ec, vuole la leggenda, pena la forca, di pronunciare le parole \"pace\" e \"guerra\", e obbligasse perfino gli ecclesiastici di dire nella Messa \"dona nobis tranquillitatem\", in luogo di \"pacem\"."}
{"id": "254510", "revid": "834", "url": "https://it.wikipedia.org/wiki?curid=254510", "title": "Antonio Maria Gaspare Sacchini", "text": ""}
{"id": "254511", "revid": "38120", "url": "https://it.wikipedia.org/wiki?curid=254511", "title": "Edipo a Colono (Sacchini)", "text": ""}
{"id": "254522", "revid": "198277", "url": "https://it.wikipedia.org/wiki?curid=254522", "title": "Campionato europeo di calcio 2008", "text": "Il campionato europeo di calcio 2008 o EURO 2008, noto anche come Austria-Svizzera 2008, \u00e8 stata la tredicesima edizione dell'omonimo torneo, organizzato ogni quattro anni dall'Union of European Football Associations (UEFA).\nSvoltosi in Austria ed in Svizzera, ha avuto inizio sabato 7 giugno 2008 e si \u00e8 concluso domenica 29 giugno, giorno della finale svoltasi a Vienna tra le nazionali spagnola e tedesca, vinta dagli spagnoli per 1-0 con un gol di Fernando Torres.\nAl torneo presero parte sedici squadre nazionali europee; due di esse, l' e la , erano qualificate di diritto in quanto le loro Federazioni appartenevano ai Paesi ospitanti la competizione; le altre quattordici erano uscite da una serie di qualificazioni durate dal settembre 2006 al novembre 2007.\nInnovazioni.\nIl regolamento sulla squalifica dei giocatori per somma di ammonizioni venne modificato il 20 maggio 2008 dal Consiglio dell'UEFA. Da allora, infatti, le ammonizioni sono azzerate al termine dei quarti di finale e non alla conclusione della fase a gironi. In questo modo, ha spiegato il Presidente dell'UEFA Michel Platini, si evita che un giocatore sia squalificato per la finale, premiando i giocatori che hanno raggiunto tale traguardo. I giocatori che non possono disputare la finale in quanto squalificati rimangono quindi solo quelli che hanno ricevuto un'espulsione in semifinale o ai quali \u00e8 stata assegnata una squalifica di pi\u00f9 giornate durante una precedente partita.\nQualificazioni.\nDi seguito si riporta una tabella riassuntiva dei gironi di qualificazione: sono evidenziate in verdino le nazionali qualificate, in rosa quelle escluse dalla competizione europea.\nSono qualificate d'ufficio ad Euro 2008 e in qualit\u00e0 di paesi ospitanti.\nScelta della nazione organizzatrice.\nAustria e Svizzera si aggiudicarono l'organizzazione di \"Euro 2008\" dopo essersi confrontate con le altre candidature propostesi per ospitare la manifestazione: Grecia/Turchia, Scozia/Irlanda (ritiratasi per la mancata disponibilit\u00e0 del Croke Park), Russia, Ungheria, Croazia/Bosnia ed Erzegovina e la candidatura nordica a quattro composta da Norvegia, Svezia, Danimarca e Finlandia. L'Austria si era gi\u00e0 candidata in passato assieme all'Ungheria per ospitare il torneo continentale dell'edizione 2004, organizzazione poi affidata al Portogallo.\nPrima delle ultime votazioni rimasero in gara le candidature di Austria/Svizzera, Ungheria e Grecia/Turchia; quest'ultima venne scartata, mentre le altre due si contesero l'assegnazione nella votazione finale.\nStadi.\nFurono otto gli stadi scelti per ospitare la manifestazione:\nOriginariamente tra gli otto stadi era previsto l'Hardturm di Zurigo, ma a causa di alcuni problemi venne sostituito dal Letzigrund.\nPer gli scontri ad eliminazione diretta, quindi dai quarti in poi, si \u00e8 giocato esclusivamente a Basilea e Vienna. Lo stadio della finale \u00e8 stato l'Ernst Happel Stadion.\nSquadre partecipanti.\nNota bene: \"nella sezione \"partecipazioni precedenti al torneo\" le date in grassetto indicano che la nazione ha vinto quella edizione del torneo, mentre le date in corsivo indicano l'edizione ospitata da una determinata squadra.\"\nAndamento del torneo.\nFase a gironi.\nGirone A.\nLa gara inaugurale fu tra la Svizzera padrona di casa e la Repubblica Ceca e termin\u00f2 con la vittoria dei cechi per 1-0 (rete di Sv\u011brko\u0161). I vice campioni d'Europa del Portogallo, dopo aver sconfitto 2-0 la Turchia grazie alle reti di Pepe e Ra\u00fal Meireles, si qualificarono per i quarti di finale con la vittoria per 3-1 sui cechi: Deco port\u00f2 in vantaggio i portoghesi, poi arriv\u00f2 il pari di Sionko a cui seguirono le reti di C. Ronaldo e Quaresma. La Turchia trov\u00f2 la prima vittoria della competizione battendo la Svizzera 2-1 (all'iniziale vantaggio svizzero con Hakan Yak\u0131n risposero Semih \u015eent\u00fcrk e Arda Turan); tale risultato condann\u00f2 all'eliminazione i padroni di casa.\nNelle ultime due gare del girone, la Svizzera, gi\u00e0 eliminata, batt\u00e9 a sorpresa il Portogallo per 2-0 (doppietta di Hakan Yak\u0131n), mentre la Turchia sconfisse 3-2 la Repubblica Ceca, conseguendo una storica qualificazione: i cechi passarono in vantaggio con Koller, poi raddoppiarono con Pla\u0161il, ma dal 70\u00b0 i turchi diedero inizio la rimonta, accorciando le distanze con Arda Turan e ribaltando la gara grazie alla doppietta di Nihat che segn\u00f2 entrambe le reti a fine secondo tempo. Nonostante la sconfitta contro la Svizzera, il Portogallo vinse il gruppo A davanti alla Turchia grazie alla migliore differenza reti.\nGirone B.\nAnche l'altra padrona di casa, l'Austria, esord\u00ec con una sconfitta: gli austriaci vennero battuti dalla Croazia per 1-0, gara decisa da un rigore di Modri\u0107 realizzato al quarto minuto di gioco. Nell'altra gara, la Germania sconfisse 2-0 la Polonia grazie alla doppietta di Podolski. La Croazia strapp\u00f2 la qualificazione gi\u00e0 nella seconda gara, battendo 2-1 la Germania (reti di Srna e Oli\u0107 per i croati e Podolski per i tedeschi), mentre Austria e Polonia pareggiarono 1-1 (al momentaneo vantaggio di Guerreiro rispose la rete di Vasti\u0107 su rigore nei minuti di recupero del secondo tempo).\nCon la vittoria di misura sulla Polonia per 1-0 (rete di Klasni\u0107), la Croazia si assicur\u00f2 il primo posto del girone. La qualificazione ai quarti fu ottenuta anche dalla Germania che nell'ultima gara sconfisse 1-0 l'Austria grazie alla rete di capitan Ballack.\nGirone C.\nIl gruppo C venne definito \u00abgirone di ferro\u00bb, considerata la presenza di Italia e Francia, finaliste del campionato mondiale di due anni prima. L'Olanda si aggiudic\u00f2 il primato con l'en-plein di successi: sconfisse prima gli azzurri con un netto 3-0 (reti di van Nistelrooy, Sneijder e van Bronckhorst) e poi i transalpini con un altrettanto roboante 4-1 (reti di Kuijt, van Persie e Sneijder per gli olandesi e Henry per i francesi), chiudendo con una vittoria sulla Romania per 2-0 (reti di Huntelaar e van Persie).\nDopo la sconfitta all'esordio contro gli \"Oranje\", i campioni del mondo italiani non andarono oltre l'1-1- con la Romania: Mutu port\u00f2 in vantaggio i rumeni, ma un minuto dopo Panucci riport\u00f2 la gara in parit\u00e0; a dieci minuti dalla fine, Buffon par\u00f2 un rigore a Mutu, evitando agli azzurri una precoce eliminazione dal torneo. L'Italia strapp\u00f2 l'accesso ai quarti all'ultima giornata, battendo la Francia ed approfittando della vittoria degli \"Oranje\" ai danni dei romeni. In una riedizione della finale mondiale di due anni prima, gli azzurri andarono a segno con Pirlo su rigore e De Rossi su punizione, distruggendo le speranze dei \"Blues\" che, per quasi tutta la gara, erano anche rimasti in dieci uomini per l'espulsione di Abidal.\nGirone D.\nL'ultimo raggruppamento vide contrapporsi Spagna, Grecia e Russia, sorteggiati insieme anche quattro anni prima, insieme alla Svezia. Le \"Furie Rosse\" vinsero tre partite sue tre. All'esordio sconfissero la Russia per 4-1 (tripletta di Villa e rete di Fabregas, mentre Pavlju\u010denko sigl\u00f2 l'unica rete per i russi), poi batterono la Svezia (reti di Torres, pareggio di Ibrahimovi\u0107 e gol vittoria di Villa nei minuti di recupero del secondo tempo) e la Grecia (vantaggio dei greci con Charisteas, pareggio di de la Red e gol vittoria di G\u00fciza).\nLa Grecia, campione d'Europa in carica, deluse le aspettative, venendo subito estromessa dal torneo. All'esordio perse 2-0 contro la Svezia (reti di Ibrahimovi\u0107 e Hansson), poi sub\u00ec una sconfitta di misura contro la Russia (1-0, rete di Zyrjanov) prima di incappare nel gi\u00e0 citato k.o. con gli iberici. A capeggiare la classifica fu quindi la Spagna, qualificata assieme alla Russia; venne invece estromessa la Svezia che, nell'ultima gara del girone, perse 2-0 proprio contro i russi (reti di Pavlju\u010denko e Ar\u0161avin).\nQuarti di finale.\nIl primo quarto si disput\u00f2 tra Germania e Portogallo, con i tedeschi che si portarono sul 2-0 gi\u00e0 nel primo tempo (reti di Schweinsteiger e Klose. Nel secondo tempo, Nuno Gomes riaccese le speranze dei portoghesi, siglando il gol del momentaneo 2-1. I tedeschi chiusero la contesa grazie alla rete di capitan Ballack, mentre la rete di Postiga fiss\u00f2 il risultato sul 3-2 definitivo.\nLa sfida tra Turchia e Croazia si risolse ai rigori, dopo che i supplementari erano terminati 1-1: Klasni\u0107 port\u00f2 in vantaggio i croati al 119\u00b0, ma Semih \u015eent\u00fcrk rispose con un incredibile all'ultimo secondo: gli slavi fallirono tre conclusioni dal dischetto con Modri\u0107, Rakiti\u0107 e Petri\u0107, lasciando cos\u00ec il torneo.\nLa Russia pass\u00f2 in vantaggio contro l'Olanda grazie a Pavlju\u010denko, subendo il pari con van Nistelrooy nella ripresa: ai supplementari, gli arancioni subirono le reti di Torbinskij e Ar\u0161avin, crollando 3-1.\nAnche la partita tra Italia e Spagna si decise dagli 11 metri, dopo una gara ben povera di emozioni: la sequenza finale premi\u00f2 gli iberici, con il punteggio di 4-2. A condannare i campioni del mondo furono gli errori di De Rossi e Di Natale, mentre l'unico a non andare a segno dgli iberici fu G\u00fciza; il rigore decisivo venne trasformato da F\u00e0bregas che qualific\u00f2 la Spagna alla semifinale.\nSemifinali.\nLa Turchia, con una squadra decimata da infortuni e squalifiche, disput\u00f2 la prima semifinale della sua storia nella manifestazione continentale, arrendendosi per\u00f2 alla Germania, che vinse ancora per 3-2. Boral port\u00f2 in vantaggio i turchi, ma i tedeschi risposero con Schweinsteiger e Klose. Semih \u015eent\u00fcrk riport\u00f2 il match in parit\u00e0, ma al 90\u00b0 Lahm sigl\u00f2 la rete del definito 3-2, beffando gli avversari e qualificando la Germania alla finale.\nL'altro incontro mise di fronte Spagna e Russia, gi\u00e0 sfidatesi durante i gironi: le \"Furie Rosse\" ebbero la meglio per 3-0 (reti di Xavi, G\u00fciza e Silva), ritrovando la finale dopo ventiquattro anni. I russi conquistarono invece il miglior piazzamento dal 1991, ovvero dalla scomparsa dell'.\nFinale.\nNella capitale austriaca, furono Spagna e Germania a contendersi il titolo. Nella finale giocata il 29 giugno allo stadio Ernst Happel di Vienna, gli spagnoli cercarono la loro seconda vittoria nel torneo continentale dopo il campionato europeo del 1964, mentre la Germania punt\u00f2 a vincere il suo quarto Europeo dopo quello del 1972, 1980 e 1996.\nPrivo dell'infortunato Villa, il commissario tecnico degli spagnoli, Aragon\u00e9s, prefer\u00ec giocare con il solo Torres davanti, schierando subito Fabregas che aveva fatto molto bene contro la Russia. Il commissario tecnico dei tedeschi, L\u00f6w riusc\u00ec a recuperare capitan Ballack, reduce da un problema al polpaccio che lo aveva messo in dubbio alla vigilia.\nAl 33\u00b0 Xavi lanci\u00f2 proprio \"El Ni\u00f1o\" che super\u00f2 in velocit\u00e0 Lahm, anticip\u00f2 il portiere tedesco Lehmann e sigl\u00f2 il gol decisivo. I tedeschi non riuscirono a raggiungere il pari e, cos\u00ec, gli iberici, dopo aver sfiorato pi\u00f9 volte il raddoppio, conquistarono il secondo titolo europeo della loro storia.\nLa Spagna concluse il torneo da imbattuta, avendo vinto tutte le partite del torneo (ad eccezione di quella con l'Italia, terminata solo ai rigori), e con il miglior attacco (12 gol). Tre calciatori della \"Roja\" si aggiudicarono i riconoscimenti di miglior portiere (Casillas), capocannoniere (Villa) e miglior giocatore (Xavi).\nFase finale.\nFase a gironi.\nI criteri di qualificazione ai quarti di finale.\nAi quarti di finale si qualificavano le prime due squadre di ogni girone. In caso di parit\u00e0 si guardavano:\nAgli effetti pratici, per\u00f2, gli ultimi due discriminanti erano inutili, avendo ognuna delle sedici partecipanti un diverso coefficiente.\nInoltre, se in una delle due gare dell'ultima giornata del girone si fossero incontrate due squadre che avessero conquistato fino a quel momento lo stesso numero di punti, segnando e subendo lo stesso numero di reti, e qualora tale gara fosse terminata in parit\u00e0 sarebbero stati battuti i calci di rigore dal cui esito sarebbe dipesa la classifica delle due squadre (in pratica, \"sostituendo\" il coefficiente di federazione).\nTale procedura, presente anche nell'edizione 2004, \u00e8 per\u00f2 applicabile a patto che nessuna delle altre due squadre del girone potesse ritrovarsi, anche solo teoricamente, con gli stessi punti delle due squadre in questione. Ad esempio: - del Gruppo A prevedeva i calci di rigore, in quanto n\u00e9 n\u00e9 potevano terminare a quattro punti, mentre nel Gruppo C per - non erano previsti i rigori, in quanto anche la avrebbe potuto terminare a quota due punti. Ad ogni modo, non \u00e8 mai stato necessario ricorrere a tale soluzione."}
{"id": "254524", "revid": "125928328", "url": "https://it.wikipedia.org/wiki?curid=254524", "title": "Arturo Brachetti", "text": "Brachetti ha riportato in auge, in Italia e in parte d\u2019Europa, la disciplina del trasformismo teatrale, pressoch\u00e9 scomparsa dopo la morte di Leopoldo Fregoli nel 1936; \u00e8 generalmente ritenuto, ad oggi, il pi\u00f9 importante interprete a livello mondiale di tale genere di spettacolo.\nBiografia.\nOriginario di una famiglia di Corio, un paese vicino a Lanzo Torinese, in Piemonte, a circa 30 km da Torino, sia il padre sia il nonno erano dipendenti della FIAT di Torino, tanto che Arturo, primogenito di quattro fratelli, nasce proprio nel capoluogo piemontese.\nDa bambino studia dapprima al Collegio Salesiano San Filippo Neri di Lanzo, quindi, nel 1967, all'Istituto Maria Ausiliatrice di Torino.\nQui, rimane fino al 1976; in questo periodo, all'et\u00e0 di 19 anni, usando costumi presi in prestito dal teatro del seminario, si esibisce nel suo primo spettacolo di cambio rapido di ruoli. Nello stesso periodo, incomincia a frequentare il \"Circolo della Magia\" di via Santa Chiara, a Torino, da poco aperto in occasione del cinquantenario della morte di Houdini. Il Circolo era frequentato anche dall'attore Macario, che conobbe, e che influir\u00e0 sulle sue scelte future riguardo al teatro e allo spettacolo in genere.\nEntrato poi al seminario di San Filippo di Chieri, conosce un prete salesiano con l'hobby della prestidigitazione, don Silvio Mantelli, pi\u00f9 noto col nome d'arte di \"Mago Sales\", da cui apprende i rudimenti dell'illusionismo. Capisce di non avere la vocazione da prete, ma quella per lo spettacolo e, nel 1978, a 20 anni, emigra da Torino con una valigia, sei costumi e uno spettacolo di un solo numero.\nI primi successi.\nSi reca a Parigi, al cabaret \"Paradis Latin\", sotto la direzione di Jean Marie Rivi\u00e8re. Nella capitale francese riscuote un buon successo, tanto che viene scritturato dall'attore e poeta viennese Andr\u00e9 Heller, come presentatore in Germania di una tourn\u00e9e del variet\u00e0 music-hall \"Flic Flac\", del 1981. Dalla Germania si sposta in Inghilterra, dove presenta, nel 1983, una sua produzione, \"Y\", al Piccadilly Theatre di Londra; per questo spettacolo viene nominato per il premio Swet Award. Nello stesso anno, partecipa al Royal Variety con la performance \"The Covent Garden Christmas Gala\", .\nIl ritorno in Italia.\nNello stesso anno, il 1983, torna in Italia, a Roma, dove partecipa, come ospite fisso in 10 episodi, allo show televisivo \"Al Paradise\", trasmesso su Rai Uno. In seguito arriva sulle scene dei teatri italiani con \"Variet\u00e0\", \"M. Butterfly\" con Ugo Tognazzi, \"L'Histoire du Soldat\", \"In Principio Arturo\", \"Amami Arturo\", \"Il Mistero dei Bastardi Assassini\" e altri spettacoli. Tra una tourn\u00e9e italiana e l'altra, torna a Londra per recitare al National Theatre, nella produzione \"Square Rounds\" di Tony Harrison. In seguito presenta 12 puntate dello show televisivo \"The Best of Magic\" per la Thames Television, sempre a Londra e il TV show internazionale \"A Night of Magic\" da Disneyland Parigi.\nTrasformista.\nAll'inizio degli anni novanta, perfeziona l'arte teatrale del trasformismo. Da un centinaio di costumi, arriva ad avere un magazzino di oltre duecento costumi.\nNella sua commedia \"I Massibili\", interpreta ben 33 ruoli diversi; in \"Brachetti in Technicolor\" arriva a 40 ruoli; e nel suo \"L'uomo dai 1000 volti\", interpreta 80 personaggi, con 100 cambi d'abito. In alcuni dei suoi pezzi pi\u00f9 brevi (inclusi \"Aida\", \"Carmen\", \"Madama Butterfly\", \"Il Saloon del West\" e \"The Diva's Dressing Room\") canta e recita tutti i ruoli, anche con scene di interazione e di dialogo tra i vari personaggi.\nDal 1994, con il gruppo italiano della Compagnia della Rancia, diretto da Saverio Marconi, continua a concentrarsi nella creazione e nello sviluppo di musical: \"Fregoli\" (che ottenne il Biglietto d'Oro come spettacolo pi\u00f9 visto della stagione), \"Brachetti in Technicolor\" (trasmesso su Rai 2) e \"Sogno di una notte di mezza estate\". Nel 1999 presenta un nuovo show a Montr\u00e9al, prodotto dal festival \"Juste Pour Rire\" e diretto da Serge Denoncourt; con \"L'uomo dai 1000 volti\" vince il Premio Moli\u00e8re 2000 a Parigi e il Canadian Olivier Award.\nNel 2000, Brachetti \u00e8 ospite a Los Angeles, in una puntata della sitcom \"Drew Carey Show\"; nel 2001 registra negli studi della Warner Brothers 10 puntate della sitcom \"Nikki\", con Nikki Cox.\nIn occasione del Natale 2004, a Parigi con il suo show, \u00e8 invitato a esibirsi all'Eliseo, alla presenza del presidente Jacques Chirac. Ha diretto vari spettacoli in Italia, tra cui tutti gli spettacoli teatrali di Aldo, Giovanni e Giacomo, Raul Cremona e Angelo Branduardi. In Germania, al teatro di Variet\u00e0 Wintergarten di Berlino, \u00e8 regista per due stagioni. Ha lavorato come consulente per diversi progetti televisivi e teatrali europei. Nel febbraio 2006 firma la regia dell'ultimo spettacolo di Aldo, Giovanni &amp; Giacomo, \"Anplagghed\", di cui nello stesso anno esce la versione cinematografica.\nDal 2002 entra nel Guinness dei primati come il trasformista pi\u00f9 veloce del mondo, essendo stato in grado di interpretare 81 personaggi diversi in uno spettacolo lungo due ore. Nel 2007, in Italia esce in DVD lo spettacolo \"L'uomo dai mille volti\" assieme alla sua autobiografia \"Uno, Arturo, Centomila\". Nel 2008, crea lo spettacolo \"Gran variet\u00e0 Brachetti\" con una compagnia di 25 artisti. Nel 2009 \u00e8 a Londra con il suo One Man Show diretto da Sean Foley \"Change\" per cui riceve la nomination al Laurence Olivier Award. Nel 2010 crea, con Serge Denoncourt, il nuovo One Man Show \"Ciak si gira\", dedicato al mondo del Cinema. e, pi\u00f9 tardi, anche quelli in Italia.\nAnni recenti.\nNel 2010 riceve la laurea honoris causa in scenografia all'Accademia Albertina di Torino. A dicembre 2011 \u00e8 nominato Chevalier des Arts et des Lettres dal Ministro della Cultura francese Fr\u00e9d\u00e9ric Mitterrand. Le sue tourn\u00e9e continuano in Europa e America. Nella stagione teatrale 2012/2013 \u00e8 il regista dello spettacolo di Aldo, Giovanni e Giacomo \"Ammutta muddica\" e protagonista di \"Allegro, un po' troppo\" con l'Orchestra Sinfonica Nazionale della Rai all'Auditorium della Rai di Torino. L'8 ottobre 2013 esordisce a Parigi con il nuovo spettacolo \"Comedy Majik Cho\" in cui, con un gruppo di illusionisti provenienti da tutto il mondo, ritorna alla magia.\nNel 2011 scrive la prefazione del libro \"Fregoli, la biografia\" di Alex Rusconi, prima ricerca storico-biografica sull'inventore del trasformismo.\nIl 29 settembre 2013 il quotidiano francese Le Monde lo intervista sulla prima pagina del quotidiano e il 2 dicembre dello stesso anno la statua di cera di Brachetti \u00e8 inserita nel museo parigino Gr\u00e9vin.\nTorna sui palcoscenici italiani nel 2014, con \"Brachetti che sorpresa!\" in cui guida un gruppo di illusionisti all'interno di una sorta di grande videogame; collabora ai testi di questo spettacolo anche l'autore di fumetti Leo Ortolani. In questo spettacolo porta per la prima volta il videomapping in uno spettacolo di variet\u00e0, e introduce un numero di manipolazione di raggi laser (assoluta novit\u00e0).\nNel 2016 \u00e8 ancora regista del nuovo spettacolo di Aldo, Giovanni e Giacomo \"The Best of Aldo Giovanni e Giacomo Live\", dove il trio comico ripercorre le pi\u00f9 celebri scenette riproponendole al pubblico.\nNel 2018 \u00e8 con un nuovo tour italiano, il one man show \"Solo\", con prima tappa nella sua citt\u00e0, Torino."}
{"id": "254526", "revid": "81027739", "url": "https://it.wikipedia.org/wiki?curid=254526", "title": "Arbitrage pricing theory", "text": ""}
{"id": "254528", "revid": "767487", "url": "https://it.wikipedia.org/wiki?curid=254528", "title": "Redditivit\u00e0", "text": "La redditivit\u00e0, in ambito aziendale, indica la percentuale di guadagno percepita dai soci che hanno investito nel capitale proprio dell'azienda il proprio denaro o i propri beni. L'indicatore della redditivit\u00e0 del capitale proprio dei soci investito nell'azienda \u00e8 dato dal ROE (return on equity=redditivit\u00e0 del capitale proprio) che \u00e8 il risultato del rapporto tra l'utile netto dell'esercizio e il capitale proprio.\nQuesto indice deve essere confrontato con lo stesso indice riferito agli anni precedenti e con quello delle altre imprese dello stesso settore per poterne esprimere un giudizio in termini positivi o negativi. Se paragonato con forme alternative di investimento, occorre che sia almeno superiore a forme di investimento che abbiano un basso tasso di rischio come i BOT.\nLa redditivit\u00e0 deve essere superiore in quanto l'attivit\u00e0 d'impresa, a differenza dei BOT, presenta un grado di rischio che non rende certo l'ottenimento della remunerazione (potrebbe verificarsi la possibilit\u00e0 che non vi siano utili, perch\u00e9 i costi potrebbero superare i ricavi)."}
{"id": "254529", "revid": "2033069", "url": "https://it.wikipedia.org/wiki?curid=254529", "title": "Voyagers! - Viaggiatori del tempo", "text": "Voyagers! - Viaggiatori nel tempo (titolo originale: \"Voyagers!\") \u00e8 una serie televisiva di fantascienza avventurosa del 1982. La serie, composta di una sola stagione per un totale di 20 episodi di 45 minuti, fu trasmessa negli Stati Uniti dal network NBC dall'ottobre 1982 al luglio 1983; in Italia \u00e8 stata trasmessa da Canale 5.\nTrama.\nPhineas Bogg \u00e8 un pirata del XVII secolo che tramite un apparecchio chiamato \"Omni\" riesce a viaggiare nel tempo.\nCapitato nell'anno 1982, conosce Jeffrey Jones, un dodicenne e per un fortuito evento parte in viaggio con il ragazzo, dimenticando per\u00f2 il libro che lo aiuta nei viaggi.\nL\"'Omni\" porta i protagonisti in vari momenti storici particolari, dove la storia ha preso direzioni che deviano dal corso normale.\nPer poter proseguire nel viaggio devono riportare il corso del tempo nei giusti binari e l\"'Omni\" segnala la fine dell'avventura con una luce verde."}
{"id": "254532", "revid": "119498868", "url": "https://it.wikipedia.org/wiki?curid=254532", "title": "Capitale proprio", "text": " \nIl capitale proprio \u00e8 il valore dei conferimenti dell'imprenditore nell'azienda individuale oppure dei soci in un'azienda collettiva (societ\u00e0). In quest'ultimo caso il capitale proprio viene denominato capitale sociale. Se, ad esempio, i soci hanno conferito nell'azienda denaro per 100.000 Euro, il capitale proprio (sociale) sar\u00e0 pari a 100.000 Euro.\nDescrizione.\nIl capitale proprio si modifica nel tempo. Se alla fine del primo anno, sempre partendo dall'esempio precedente, l'azienda otterr\u00e0 un utile di 20.000 Euro, il capitale proprio sar\u00e0 pari a 120.000 Euro. Questo valore riassume il valore della societ\u00e0, cio\u00e8 il valore del patrimonio acquistato sia con i conferimenti dei soci che con debiti. Se l'attivit\u00e0 dell'azienda cessasse e venisse messa in liquidazione, il capitale proprio corrisponderebbe al valore che dovrebbe essere ripartito tra i soci. Se, invece, si vendesse l'azienda ad un altro soggetto, il capitale proprio corrisponderebbe al prezzo di vendita. \nIn caso di liquidazione o di cessione dell'azienda, i criteri per la valutazione dei beni presenti in azienda devono essere opportunamente rivisti per adeguarli alla realt\u00e0 esistente al momento della vendita. Il capitale proprio potrebbe discostarsi dalla realt\u00e0 a causa di criteri particolari usati nel corso della normale vita dell'azienda.\nIl capitale proprio vincolato all'azienda per un tempo indeterminato, in quanto non \u00e8 fissata l'epoca del rimborso, per cui la restituzione del finanziamento avverr\u00e0 di norma al momento della cessazione dell'azienda. Non comporta un obbligo di remunerazione, la cui misura dipende dai risultati della gestione. \u00c8 capitale di pieno rischio, nel senso che pu\u00f2 essere intaccato dalle perdite di gestione. Non \u00e8 soggetto ad interessi.\nIl capitale proprio, unitamente alle passivit\u00e0 consolidate (debiti con scadenza superiore ad un anno), concorre a formare il \"capitale permanente\"."}
{"id": "254534", "revid": "21371", "url": "https://it.wikipedia.org/wiki?curid=254534", "title": "Giasone (Cavalli)", "text": ""}
{"id": "254538", "revid": "76430", "url": "https://it.wikipedia.org/wiki?curid=254538", "title": "Giulio Cesare in Egitto", "text": "Giulio Cesare in Egitto \u00e8 un titolo che pu\u00f2 essere riferito a:"}
{"id": "254539", "revid": "22570", "url": "https://it.wikipedia.org/wiki?curid=254539", "title": "Opistorchiasi", "text": ""}
{"id": "254540", "revid": "410799", "url": "https://it.wikipedia.org/wiki?curid=254540", "title": "Macrobenthos", "text": "Il macrobenthos \u00e8 un raggruppamento di organismi bentonici, ovvero organismi che vivono in stretto contatto con il fondo del mare o di un lago. Per definizione \u00e8 costituito dalle specie che superano il millimetro di lunghezza. \nQuesta comunit\u00e0 di invertebrati presenta una notevole importanza ecologica, in quanto riveste un ruolo fondamentale per la funzionalit\u00e0 degli ecosistemi acquatici, ricoprendo diverse funzioni nella rete trofica (vedere benthos).\nRappresentano uno dei principali motori biologici del fiume in quanto sono in grado di metabolizzare la sostanza organica alloctona (ad esempio foglie, scarichi fognari, ecc) e di renderla disponibile ai livelli pi\u00f9 alti della rete trofica (ad esempio i pesci).\nQuesta comunit\u00e0 \u00e8 composta da un gruppo piuttosto eterogeneo di organismi, appartenenti a svariati taxa (si va dagli artropodi agli anellidi).\nIn particolare negli ecosistemi d'acqua dolce sono considerati di grande importanza in quanto vengono utilizzati, da ormai pi\u00f9 di un secolo, per la valutazione della qualit\u00e0 ecologica come bio-indicatori.\nIn Italia lo stato ecologico dei corpi idrici viene determinato secondo quanto previsto dal Testo unico in materia ambientale (D.Lgs. 152/2006) tramite l'applicazione di una batteria di indici multimetrici, fra cui lo STAR_ICMi per i corpi idrici di acque interne fluviali, che utilizza come organismi indicatori i Macroinvertebrati bentonici.\nTra gli organismi considerati ci sono i seguenti:"}
{"id": "254541", "revid": "22570", "url": "https://it.wikipedia.org/wiki?curid=254541", "title": "Bilharziosi", "text": ""}
{"id": "254544", "revid": "22570", "url": "https://it.wikipedia.org/wiki?curid=254544", "title": "Neurocisticercosi", "text": ""}
{"id": "254547", "revid": "125377969", "url": "https://it.wikipedia.org/wiki?curid=254547", "title": "Gabriele Amorth", "text": "Biografia.\nNato a Modena da una famiglia profondamente legata al cattolicesimo e all'Azione Cattolica, fu membro della FUCI. A 18 anni entr\u00f2 a far parte dei partigiani cattolici della Brigata Italia di Ermanno Gorrieri, col soprannome \"Alberto\", e divenne presto vice-comandante di piazza a Modena e comandante del 3.\u00ba Battaglione della 2.\u00aa Brigata Italia. A vent'anni, concluso il conflitto, gli fu conferita la Croce di guerra al valor militare e a 22 anni, nel 1947, fu nominato vice delegato nazionale dall'allora presidente dei Movimenti giovanili della Democrazia Cristiana, Giulio Andreotti. Allora era legato al gruppo politico di Giorgio La Pira, Giuseppe Dossetti, Amintore Fanfani e Giuseppe Lazzati.\nLaureato in giurisprudenza, entr\u00f2 a far parte della Societ\u00e0 San Paolo e fu ordinato presbitero il 24 gennaio 1954 a Roma dall'allora vescovo di Norcia Ilario Roatta. Ha pubblicato molti articoli sulla rivista cattolica \"Famiglia Cristiana\". Appassionato di mariologia, assunse la direzione del mensile \"Madre di Dio\". \u00c8 stato un membro della Pontificia accademia mariana internazionale.\nDal 1986 \u00e8 stato esorcista nella diocesi di Roma, per mandato del cardinale vicario Ugo Poletti. . Dichiarava di aver effettuato circa 70.000 esorcismi dal 1986 al 2007. Lo stesso padre Amorth in un'intervista al giornale britannico \"Sunday Telegraph\" del 2000 riferisce di oltre 50.000 interventi effettuati. Nella stessa intervista Amorth afferma che molti di essi hanno richiesto solo pochi minuti, altri invece diverse ore.\nIn base a tali dati, considerando l'intervallo tra il 6 giugno 1986, data menzionata dal religioso, e il 29 ottobre 2000, giorno dell'intervista, si pu\u00f2 calcolare una media di oltre 9,5 interventi al giorno. Durante tali interventi tuttavia padre Amorth, nei suoi libri e nelle trasmissioni televisive e radiofoniche, ha affermato di essersi trovato di fronte a vere e proprie possessioni demoniache al massimo un centinaio di volte, e di aver avuto invece a che fare in genere con \"disturbi\" demoniaci o malattie mentali. Insieme a Jeremy Davies, nel 1990 diede vita all'Associazione internazionale degli esorcisti, di cui \u00e8 stato presidente fino al 2000, sebbene sia rimasto presidente onorario fino alla morte. Conduceva la trasmissione radiofonica \"Racconti di un esorcista\" - il titolo riprendeva un suo noto libro - su Radio Maria. Sostenne che al 90% le vessazioni diaboliche sono conseguenze di malefici, cio\u00e8 sono causate da persone che per vendetta o per rabbia si rivolgono a maghi e occultisti legati a Satana i quali, pagati profumatamente, si attivano per far intervenire il maligno.\nNel 2013 il regista Giacomo Franciosa ha realizzato un documentario dedicato alle attivit\u00e0 di Gabriele Amorth, intitolato \"Amorth, l'esorcista\".\n\u00c8 morto a Roma il 16 settembre 2016 all'et\u00e0 di 91 anni, dopo alcuni giorni di ricovero all'ospedale Santa Lucia. I solenni funerali si sono tenuti il 19 settembre nella basilica di Santa Maria Regina degli Apostoli alla Montagnola nel quartiere San Paolo, celebrati dal vescovo ausiliare monsignor Augusto Paolo Lojudice e dal superiore generale della Societ\u00e0 San Paolo don Valdir Jos\u00e9 De Castro.\nNel 2017 esce \"The Devil and Father Amorth\" un documentario diretto dal noto regista William Friedkin del film \"L'Esorcista\", che narra il nono esorcismo di una donna italiana nel villaggio di Venafro chiamato \"Cristina\", questa volta interpretato da Padre Gabriele Amorth.\nFin dal 1981, Amorth sostenne la sincerit\u00e0 dei protagonisti delle apparizioni di Me\u0111ugorje.\nControversie.\nAmorth era noto per frequenti dichiarazioni controverse su Radio Maria, nel suo profilo Facebook o nel corso di interviste, in cui condannava personaggi pubblici e molto altro. Nel 2012 dichiar\u00f2 che \"Maurizio Crozza, Beppino Englaro, Vendola, Fiorello e Monti agivano sotto l'influenza del demonio\" e che il preservativo e la televisione fossero invenzioni di Satana. In altre occasioni, sostenne che la televisione italiana fosse guidata dalla massoneria.\nNel 2013, durante un'intervista nella trasmissione La Zanzara, sostenne che l'omosessualit\u00e0 fosse di natura demoniaca: \"Chi si proclama omosessuale \u00e8 uno che agisce indubbiamente dietro suggerimento del demonio. Essere gay \u00e8 un male contro natura\". Nella stessa intervista sostenne che alcuni politici erano posseduti dal demonio, e bened\u00ec invece Forza Italia. Sostenne che la sparizione di Emanuela Orlandi fosse stata legata da orge organizzate in Vaticano e che Satana doveva avere paura di lui.\nIn altre occasioni, condann\u00f2, sempre per presunti legami con il diavolo, lo yoga, Harry Potter, gli omosessuali, Giorgio Napolitano, Maometto, Halloween, ecc."}
{"id": "254550", "revid": "1494169", "url": "https://it.wikipedia.org/wiki?curid=254550", "title": "Angelo Tarchi", "text": ""}
{"id": "254552", "revid": "125734422", "url": "https://it.wikipedia.org/wiki?curid=254552", "title": "Marco Formentini (politico)", "text": "Biografia.\nSecondogenito di Savino, ragioniere capo del Comune della Spezia e di idee socialiste, a 14 anni, nel 1944, partecip\u00f2 alla Resistenza come vedetta partigiana.\nNel dopoguerra si trasfer\u00ec con la famiglia in Belgio, dove a contatto con l'emigrazione italiana matur\u00f2 le sue scelte politiche socialiste: \u00abLa mia scelta socialista \u00e8 in relazione al mio trasferimento in Belgio e la mia conoscenza degli emigranti italiani. Per questo ancora oggi sono cos\u00ec sensibile ai problemi dell'emigrazione. Li mandano a lavare i vetri, sono degli stronzi questi che si mettono i soldi in tasca. Io stavo per Lombardi. (...) Lui aveva una visione europea del socialismo. Il socialismo italiano visto da Bruxelles era diverso\u00bb.\nLaureatosi in Giurisprudenza nel 1952, quattro anni dopo inizi\u00f2 la carriera di funzionario europeo nelle sedi di Lussemburgo e Bruxelles, e partecip\u00f2 all'emanazione delle norme per l'organizzazione del Mercato Unico Europeo. Nel 1958 ritorn\u00f2 in Italia, trasferendosi a Milano.\nAttivit\u00e0 politica.\nRuolo nel PSI in Lombardia negli anni 1970.\nEntrato nel Partito Socialista Italiano (PSI) nel 1970, da tale anno fino al 1975 fu segretario della giunta della Lombardia. Su quel periodo dichiar\u00f2: \u00abQuello che stimavo di pi\u00f9 a Milano era Luigi Vertemati. [...] Un altro che frequentavo, che mi piaceva, era il segretario cittadino Carlo Tognoli. [...] Craxi l'ho conosciuto poco, non riesco a giudicarlo, ma non mi \u00e8 mai piaciuto\u00bb.\nNel 1975 abbandon\u00f2 la Regione, dieci mesi dopo le dimissioni polemiche del presidente Piero Bassetti: \u00abAndai via perch\u00e9 tirava una gran brutta aria. Si vedeva arrivare all'orizzonte il polverone della classe politica corrotta. L\u00ec anche a essere innocenti si finisce male\u00bb.\nRitiro dalla politica e attivit\u00e0 di professionista.\nA 56 anni lasci\u00f2 la politica ed esercit\u00f2 libera professione nel settore finanziario e organizzativo. Scrisse il \"Saggio sulla questione italiana. Democrazia occidentale o Paese del terzo mondo?\", autopubblicato nel 1987, in cui, disilluso dalle forze politiche della Prima Repubblica, prefigurava la nascita di una \"Unione Democratica Popolare\". Nello stesso anno ricominci\u00f2 a votare, per la Lega Nord; il suo libro venne notato dai dirigenti di tale partito, che decisero di presentarlo al segretario Umberto Bossi.\nApprodo alla Lega Nord.\nAder\u00ec formalmente alla Lega Nord nel 1991, rientrando quindi a pieno titolo in politica. Con il \"Carroccio\" viene eletto deputato alle elezioni politiche del 1992 ed europarlamentare a quelle europee del 1994.\nSindaco di Milano (1993-1997).\nIl 20 giugno 1993 venne eletto sindaco di Milano, prevalendo al ballottaggio sul candidato del centro-sinistra Nando dalla Chiesa (figlio del generale dei Carabinieri Carlo Alberto e fratello della conduttrice TV Rita) e diventando il primo sindaco del capoluogo lombardo di ideologia non socialista dal 1945 e il primo non appartenente al PSI dal 1967. La conquista della poltrona di Palazzo Marino fu per la Lega Nord il fiore all'occhiello di una proficua tornata di elezioni amministrative. Il termine del lungo periodo di amministrazione socialista della citt\u00e0 fu uno degli eventi che accompagnarono lo scoppio dello scandalo giudiziario di Mani pulite e che segnarono, simbolicamente, la fine dell'epoca della \"Milano da bere\"; tale aspetto \u00e8 accentuato dal fatto che, nella notte degli \"exit poll\" delle elezioni comunali del 1993, il \"leader\" leghista Bossi si affacci\u00f2 da un balcone in piazza Duomo assieme a Formentini e, nel salutare i propri sostenitori, rivolse lo sguardo verso il civico 19, storica sede milanese del PSI, gesto chiaramente rivolto ai politici della Prima Repubblica.\nRimasto in carica fino al 1997, Formentini fu anche il primo sindaco meneghino eletto direttamente dai cittadini, a seguito della riforma elettorale approvata in occasione di tale tornata amministrativa. La moglie di Formentini, la signora Augusta Gariboldi, durante il periodo in cui il marito fu sindaco, fu ironicamente soprannominata \"first sciura\" dalla rivista satirica \"Cuore\", parafrasando l'espressione anglosassone e statunitense \"first lady\".\nNell'amministrazione di Formentini trovarono spazio anche varie personalit\u00e0 della societ\u00e0 civile, tra cui si ricordano il critico e storico d'arte Philippe Daverio, l'economista Marco Vitale, il professore Marco Giacomoni e l'ambientalista Walter Ganapini. Nonostante la confortevole maggioranza ottenuta, la coalizione vincente si rivel\u00f2 litigiosa e, nella fase finale del mandato, il sindaco fu costretto a far entrare in maggioranza alcuni componenti dell'opposizione, provenienti dal Partito Democratico della Sinistra. Durante il suo mandato, Formentini fu protagonista di accesi scontri con il centro sociale Leoncavallo, sul cui sgombero forzato aveva basato la campagna elettorale e che fece traslocare da via Leoncavallo a via Watteau; nel 2003 torner\u00e0 parzialmente sui suoi passi, dichiarando che \u00ab\"se fossi sindaco adesso lavorerei per aiutare il Leoncavallo\"\u00bb e sostenendo che \u00ab\"lo sgombero forzato li ha aiutati a maturare e mi risulta che dove stanno ora sono una presenza molto meno fastidiosa e che si siano sforzati di passare dalla connotazione politica e ideologica a quella culturale e sociale\"\u00bb.\nDurante il mandato di Formentini fu inoltre deciso di fermare la realizzazione di nuove linee metropolitane e di costruire invece delle metrotramvie, ovvero linee tramviarie di superficie con alcuni tratti protetti. Bench\u00e9 considerato inadeguato, il progetto verr\u00e0 poi realizzato dall'amministrazione successiva, anche per non perdere i fondi gi\u00e0 stanziati. Alle elezioni del 1997 Formentini si candid\u00f2 per un secondo mandato, appoggiato solamente dalla Lega Nord, e risult\u00f2 nettamente sconfitto, non arrivando nemmeno al ballottaggio, ma venendo comunque eletto consigliere comunale; \u00e8 tuttora l'unico esponente del \"Carroccio\" ad essere stato sindaco di Milano. Il suo successore a Palazzo Marino fu Gabriele Albertini, sostenuto dal Polo per le Libert\u00e0.\nEurodeputato della Lega Nord e dei Democratici (1999-2004).\nEletto nuovamente al parlamento di Strasburgo con la Lega Nord in occasione delle elezioni europee del 1999, Formentini lasci\u00f2 il partito, in polemica con l'indipendentismo padano e la rottura tra il Carroccio ed il \"leader\" del centro-destra, Silvio Berlusconi; in sede europea, inizialmente entr\u00f2 a far parte del gruppo dei Non iscritti. Successivamente, grazie all'amicizia personale con Arturo Parisi, ader\u00ec ai Democratici passando cos\u00ec al Gruppo del Partito Europeo dei Liberali, Democratici e Riformatori.\nDurante il mandato da europarlamentare, Formentini espresse forti critiche all'operato di Albertini in veste di suo successore come sindaco di Milano.\nEsperienze successive e ultimi anni.\nDopo l'esperienza da sindaco di Milano, Formentini rimase ai margini della vita politica italiana. Nel 2004 riapparve come candidato alle elezioni europee nelle file dell'Ulivo, ma non risult\u00f2 eletto. Nel 2005 fu membro dell'Assemblea Federale della Margherita, e alle primarie del 2007 del Partito Democratico, in cui era confluito a seguito della fusione della Margherita con i Democratici di Sinistra, sostenne la candidatura alla segreteria di Rosy Bindi, poi sconfitta da Walter Veltroni.\nDal novembre del 2008 ader\u00ec alla Democrazia Cristiana per le Autonomie (DCpA) di Gianfranco Rotondi, poich\u00e9 \u00ab\"adesso, il confronto politico avviene all'interno del centrodestra. La sinistra \u00e8 ormai irrimediabilmente persa\"\u00bb. Per la DCpA prefigur\u00f2 lo sbocco nel Popolo della Libert\u00e0, partito in cui Formentini milit\u00f2 dal 2009 fino allo scioglimento nel 2013.\nVita privata.\nRimasto vedovo nel 2012 della prima moglie, da cui aveva avuto tre figli, nel 2015, all'et\u00e0 di 85 anni, si \u00e8 risposato con Daniela Gallone; le seconde nozze sono state officiate dall'allora primo cittadino milanese, Giuliano Pisapia.\nMalato da tempo, \u00e8 morto a Milano a 90 anni il 2 gennaio 2021, lasciando i tre figli nati dal primo matrimonio. Due giorni dopo \u00e8 stato tenuto il lutto cittadino. La camera ardente \u00e8 stata allestita in Sala Alessi, a Palazzo Marino, e l\u00ec si \u00e8 tenuto il funerale laico. Formentini \u00e8 poi stato cremato e le sue ceneri sono state poste in una celletta del Tempio Crematorio, al Cimitero Monumentale. In occasione del 2 novembre le ceneri sono state traslate nella cripta del Famedio, cos\u00ec come le ceneri del suo predecessore Carlo Tognoli, provenienti dal cimitero di Chiaravalle."}
{"id": "254555", "revid": "547034", "url": "https://it.wikipedia.org/wiki?curid=254555", "title": "Catherine Bell", "text": "Biografia.\nNata a Londra da un ingegnere scozzese, Peter Bell, e da un'infermiera iraniana, Mina Ezzati, all'et\u00e0 di tre anni, dopo il divorzio dei suoi genitori, si trasferisce con la madre negli Stati Uniti, a Los Angeles (in California), dove cresce bilingue \u2013 inglese e farsi \u2013 e di cui in seguito conseguir\u00e0 la cittadinanza all'et\u00e0 di 12 anni. Si \u00e8 iscritta alla Universit\u00e0 della California di Los Angeles con l'intenzione di diventare ingegnere biomedico o medico, ma ha presto optato per la carriera di modella. In uno dei suoi primi lavori \u00e8 stata impegnata in Giappone.\nDopo aver partecipato a diversi spot pubblicitari fa la sua prima apparizione in un film come controfigura di Isabella Rossellini, per una scena di nudo non frontale nella commedia nera \"La morte ti fa bella\" (1992), con Meryl Streep, Goldie Hawn e Bruce Willis. Nel 2003 ha preso parte, nel ruolo della conturbante \"anchorwoman\" Susan Ortega, alla commedia \"Una settimana da Dio\" con protagonista Jim Carrey. Dal 23 settembre 1995 fino al 29 aprile 2005, quando la serie \u00e8 stata chiusa, la Bell \u00e8 stata co-protagonista della fortunata serie televisiva giuridico-militare \"JAG - Avvocati in divisa\", nella quale interpretava il ruolo del Tenente colonnello dei Marines Sarah MacKenzie. Successivamente partecipa come co-protagonista alle 7 stagioni della serie Army Wives, interpretando Denise Sherwood. Ha poi interpretato Cassandra \"Cassie\" Nightingale nella serie di film TV \"The Good Witch\", prodotta da Hallmark Channel.\nVita privata.\nSposata con il produttore Adam Beason dall'8 maggio 1994 e divorziata nell'ottobre 2011, ha due figli, Gemma nata il 16 aprile 2003 e Ronan nato il 21 agosto 2010.\nAll'et\u00e0 di 20 anni fu costretta a subire l'asportazione della tiroide dopo che le fu diagnosticato un cancro.\n\u00c8 un'adepta di Scientology.\n\u00c8 stata votata, a pi\u00f9 riprese, tra le 100 donne pi\u00f9 sexy del Mondo dalla rivista FHM: nel 2003 all'81\u00aa posizione, nel 2004 alla 47\u00aa e nel 2005 alla 100\u00aa posizione.\nDoppiatrici italiane.\nNelle versioni in italiano dei suoi film, Catherine Bell \u00e8 stata doppiata da:"}
{"id": "254559", "revid": "30610", "url": "https://it.wikipedia.org/wiki?curid=254559", "title": "Cavarzere", "text": "Cav\u00e0rzere (pronuncia: , \"Cav\u00e0rxare\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nGeografia fisica.\nTerritorio.\nIl territorio comunale fa parte della Pianura Veneta ed \u00e8 per questo totalmente pianeggiante. Tuttavia il passato di zona paludosa porta ancora le sue tracce: ampie porzioni del territorio comunale sono infatti sotto il livello del mare. Per eliminare definitivamente gli acquitrini da Cavarzere sono stati costruiti e corretti molti alvei di canali oltre ad essere stata rinforzata l'arginatura dell'Adige.\nIl centro abitato \u00e8 attraversato dal fiume Adige, il quale ha cambiato il suo corso pi\u00f9 volte e in particolare ha probabilmente assunto il corso attuale nel 589, dopo il disastroso evento della rotta della Cucca. Oltre a questo, scorrono all'interno del limiti amministrativi comunali il Gorzone, la Botta, il Tartaro-Osellin. L'Adigetto e il Canal dei Cuori segnano i confini del comune di Cavarzere rispettivamente a sud e a nord.\nZPS le Marice.\nNel territorio di Cavarzere, poco distante dal centro \u00e8 presente una Zona Protetta Speciale (ZPS) comunemente chiamata Marice ma il cui nome ufficiale \u00e8 ZPS Palude le Marice. Si tratta di un'area palubre (laghi eurofici naturali) di circa 46 ettari situata fra gli argini dell'Adige e del Gorzone di elevato interesse nazionale e comunitario. Quest'area protetta \u00e8 un sito di Interesse Comunitario (SIC) estremamente importante per la ricchezza di biodiversit\u00e0 in essa contenuta e fa parte della cosiddetta Rete Natura 2000: il principale strumento della politica dell'Unione Europea per la conservazione della biodiversit\u00e0.\nLa zona pur essendo estremamente importante \u00e8 poco catalogata, fra le specie note vi sono falchi della palude, aironi, gru, ardeide e moltissimi altri piccoli uccelli. La vegetazione \u00e8 prevalentemente composta da Magnopotamion o Hydrocharition.\nStoria.\nLa localit\u00e0 nacque come avamposto fortificato di Adria e fu solo in seguito occupato dai Romani. Dalle \"Fossiones philistinae\", il sistema di arginatura dell'Adige che si trovavano poco pi\u00f9 a nord, prese il nome di \"Caput aggeris\", che divenne quindi \"Caputargilis\", quindi Caodarzere in veneto e Cavarzere in italiano.\nAnticamente compresa nella Laguna di Venezia, fu in seguito rifugio per le popolazioni della zona in occasione dell'invasione degli Unni nel 452 e dei Longobardi nel 568. Sin da allora fece parte della Venezia Marittima, evolutasi poi nel Ducato di Venezia.\nNel XII secolo era retto da un podest\u00e0 inviato dalla Repubblica di Venezia.\nNel XVI secolo il castello venne abbattuto: al suo posto ora vi \u00e8 il duomo e gli argini del fiume Adige. Lo stemma della citt\u00e0 raffigura ancora l'antico castello.\nDurante la Repubblica Cisalpina il territorio comunale di Cavarzere venne smembrato in tre comuni: \"Cavarzere Destro\", \"San Giuseppe\" e \"Rottanova\". In seguito al Trattato di Campoformio, \"Cavarzere Destro\" fin\u00ec sotto il dominio dell'Austria e \"Cavarzere Sinistro (Rottanova)\" sotto il dominio napoleonico insieme a \"San Giuseppe\", recidendo cos\u00ec il suo legame con Venezia.\nNel 1923 doveva essere divisa tra le province di Rovigo e di Venezia, ma le proteste della popolazione fecero recedere da questo proposito.\nNel 2004 ha avuto il riconoscimento del titolo di citt\u00e0 con decreto del Presidente della Repubblica.\nCatastrofi e guerre in tempi recenti.\nSub\u00ec i danni dell'alluvione del Polesine del 17 settembre 1882.\nFu quasi completamente rasa al suolo dai bombardamenti durante la seconda guerra mondiale, prima di essere liberata dal Generale Riccardo Bisogniero, e per questo motivo si \u00e8 gemellata con Cassino.\nSub\u00ec i danni dell'alluvione del Polesine del 14 novembre del 1951, decretando un drastico calo della popolazione residente. Settimo Torinese, anch'essa gemellata, fu una delle destinazioni degli sfollati, che vi si trasferirono permanentemente, oltre ad altre localit\u00e0 del Veneto e della Lombardia.\nMonumenti e luoghi d'interesse.\nArchitetture civili e militari.\nIl castello.\nIl castello, descritto come \"gran fortezza e bella, fornita di armi e vettovaglie\", fu abbattuto nel XVI secolo per la costruzione della chiesa di San Mauro e degli indispensabili argini sul fiume.\nIl muraglione dell'argine.\nGli argini sono costituiti da un muraglione in mattoni faccia a vista con scalinate per accedere all'argine. Conserva le testimonianze delle distruzioni della seconda guerra mondiale, con i fori causati dai proiettili delle fucilate.\nIl municipio e la torre campanaria.\nIl municipio ha come sede il palazzo Barbiani, costruito nel 1892 dall'architetto Barbiani di Bologna, il quale cur\u00f2 inoltre il progetto della torre campanaria alta 65 m, una tra le pi\u00f9 alte in Veneto.\nLa torre delle Bebe.\nLa Torre delle Bebbe, ora sito archeologico, fu una fortificazione militare strategica della Serenissima Repubblica di Venezia. Fu edificata tra il 742 ed il 755. Si tratta del punto pi\u00f9 a est del territorio comunale: i suoi resti, infatti, si trovano esattamente sul confine con il comune di Chioggia (di cui fanno parte) ma il presidio militare era originariamente composto da pi\u00f9 fortilizi.\nLa colonna marciana.\nIn seguito alla protesta cittadina avvenuta a Cavarzere nel 1923, la Provincia di Venezia don\u00f2 al comune una colonna cilindrica sovrastata dal Leone di San Marco per ringraziare i cittadini della loro fedelt\u00e0 dopo che questi si erano opposti a dividere parte del territorio con la Provincia di Rovigo. Il leone posto su un capitello neoclassico con stilemmi ionici rivolge lo sguardo a Venezia mentre sul basamento ottagonale della colonna ci sono diverse incisioni fra cui lo stemma di Cavarzere, il fascio littorio e una dedica della regione.\nArchitetture religiose.\nIl vicariato di Cavarzere, nell'ambito della diocesi di Chioggia, conta 16 parrocchie e si estende anche oltre il territorio comunale, inglobando il comune di Pettorazza Grimani, parte del comune di Cona (Foresto) e parte del comune di Adria (Ca' Emo e Fasana). 6 sono le unit\u00e0 pastorali a fine 2021:\nSan Mauro-Passetto-Ca' Briani;\nSan Giuseppe-Rottanova-Foresto;\nBoscochiaro-Vlg. Busonera-S. Gaetano;\nSan Pietro-Dolfina;\nCa' Emo-Fasana-Botti Barbarighe;\nPettorazza Grimani-Papafava.\nAltri edifici di interesse.\nIl teatro comunale \"Tullio Serafin\", sorge nel centro storico di Cavarzere ed \u00e8 inglobato all'interno di Palazzo Danielato (gi\u00e0 Piasenti) nell'ex plesso scolastico maschile, ora centro civico e biblioteca. Il progetto di questa struttura venne redatto nel 1875 dall'ingegnere comunale Gi\u00f2 Piasenti. Si tratta dell'unico esempio di struttura tardo ottocentesca miracolosamente rimasta in piedi a Cavarzere dopo i bombardamenti del 1945. Il suo recupero \u00e8 stato ultimato nel 2007, e conta 220 posti a sedere tra platea e galleria.\nSociet\u00e0.\nEvoluzione demografica.\nIl forte calo della popolazione riscontrabile nel grafico \u00e8 dovuto all'Alluvione del Polesine del novembre 1951: molti sfollati finirono per trasferirsi stabilmente in Piemonte e Lombardia, gi\u00e0 destinazione dell'emigrazione locale.\nEtnie e minoranze straniere.\nAl 31 dicembre 2018 gli stranieri residenti nel comune erano . Di seguito sono riportati i gruppi pi\u00f9 consistenti.\nCultura.\nIstruzione.\nTutte le scuole dell'infanzia e del 1\u00b0 ciclo sono riunite sotto lo stesso Istituto Comprensivo. Si contanto in particolare 9 plessi scolastici:\n4 scuole dell'infanzia:\n4 scuole primarie:\n1 scuola secondaria di 1\u00ba grado:\nLa dirigente scolastica \u00e8 la dott.ssa Ilaria Finotti.\nPer quanto riguarda le scuole secondarie di 2\u00ba grado, bisogna citare l'Istituto \"G. Marconi\" (IPSIA, ITIS e IFP) che fa parte dell'Istituto di Istruzione Superiore \"Veronese-Marconi\" con sede a Chioggia.\nGeografia antropica.\nFrazioni.\nBoscochiaro (1400 ab. circa).\nSituata tra il fiume Adige e il canale Gorzone, a da Cavarzere, \u00e8 la frazione pi\u00f9 popolosa del comune e ha inglobato anche le limitrofe localit\u00e0 di Sant'Antonio, Viola, Martinelle, Fossacoccola e Buoro. Il toponimo \u00e8 probabilmente derivato dalla presenza di un \u201cbosco\u201d rado di pioppi e salici. \u00c8 il paese natale di don Vincenzo Tosello e di Domenico Paneghetti, scultore del miracoloso Crocifisso situato ora nell'omonima cappella in Duomo a Cavarzere. Boscochiaro \u00e8 l'unica frazione del comune in cui sono ancora funzionanti gli istituti scolastici. La chiesa parrocchiale \u00e8 consacrata a san Francesco d'Assisi.\nRottanova (1200 ab. circa).\nSituata fra l'Adige e il Gorzone, si trova a circa dal centro citt\u00e0, paese natale di Tullio Serafin, celebre direttore d'orchestra, e di Antonio Mattiazzo, vescovo emerito di Padova. La patrona della frazione \u00e8 santa Maria Assunta.\nSan Pietro d'Adige o di Cavarzere (800 ab. circa)\nSituata a dal centro citt\u00e0, in direzione Chioggia, il centro abitato si estende lungo la sponda sinistra del fiume Adige.\nValcerere-Dolfina (200 ab. circa).\nSituata a destra del canale Gorzone a da Cavarzere verso Chioggia e confinante con la frazione di San Pietro situata a sinistra del fiume Adige. \u00c8 presente una piccola chiesa dedicata a sant'Antonio di Padova.\nSan Gaetano (250 ab. circa).\nSituata a circa dal capoluogo, il piccolo centro cittadino si riversa sulla sponda sinistra del canale Gorzone.\nPassetto-Grignella (800 ab. circa).\nPassetto \u00e8 situata a circa e Grignella a da Cavarzere in direzione Adria-Rovigo-Loreo, fra l'Adigetto e la Botta, limitrofe alle localit\u00e0 di Ca' Briani, Punta Pali e Pareole.\nVillaggio Busonera (550 ab. circa).\nSituata tra il centro di Cavarzere e Boscochiaro, deve il nome al partigiano e antifascista Flavio Busonera. Nella frazione \u00e8 presente la chiesa parrocchiale dedicata alla Beata Maria Vergine Mediatrice di tutte le Grazie.\nEconomia.\nDefinito, durante il dominio della Repubblica di Venezia, il \"Granaio della Serenissima\", l'economia del territorio \u00e8 sempre stata di tipo prevalentemente agricolo, ma vi sono anche alcune aziende di carattere industriale importanti, come la Turatti srl, la ILCEV e le aziende ciclistiche Esperia e Bottecchia. Cavarzere rientra nel territorio del Consorzio di tutela del radicchio di Chioggia IGP, specificatamente per la tipologia tardiva autunno-invernale. Inoltre, \u00e8 sede di un grosso stabilimento con silos di stoccaggio e lavorazione dei cereali del Consorzio agrario di Padova e Venezia Soc. Coop A.R.L.\nInfrastrutture e trasporti.\nFerrovie.\nIl 3 febbraio 1916 fu aperta all'esercizio ferroviario la tratta Piove di Sacco - Adria, gestita dal gruppo \"ex Veneta\". Dal 28 ottobre 1931 fu aggiunta la tratta Piove di Sacco - Mestre. Al comune di Cavarzere fu destinata in un primo momento una sola fermata situata in localit\u00e0 Curiolo. Successivamente, tolta l'impianto di Curiolo, fu costruita una piccola stazione in Via Petrarca. A implementare i servizi per i cittadini, venne poi costruita una stazione con due binari nella parte settentrionale della Zona Artigianale. Attualmente, la fermata di Via Petrarca reca la denominazione di \"Cavarzere Centro\" e quella della Zona Artigianale semplicemente \"Cavarzere\". Il servizio della ferrovia Adria-Mestre \u00e8 gestito da Sistemi Territoriali.\nAeroporti.\nA circa a sud est da Cavarzere \u00e8 situata una piccola aviosuperficie civile privata con pista in erba, la struttura si trova nella localit\u00e0 Ca' Negra; nonostante gran parte della localit\u00e0 risulti frazione del comune di Loreo, l'area geografica dove si trova l'aeroporto appartiene al comune di Cavarzere.\nSport.\nSono presenti societ\u00e0 attive in diverse discipline sportive"}
{"id": "254563", "revid": "925927", "url": "https://it.wikipedia.org/wiki?curid=254563", "title": "No\u00e8", "text": "No\u00e8 (, \"Noach\" ) \u00e8 un patriarca biblico, descritto come un uomo retto che \"camminava con Dio\" (\"Genesi\", 6,9) e che Dio decise di mettere in salvo quando, inviando il Diluvio Universale, stermin\u00f2 l'umanit\u00e0 corrotta (\"Genesi\" 6, 11-17). Nel racconto biblico (\"Genesi\" 6,18 e sgg.) Dio affida a No\u00e8 il compito di mettere in salvo le specie animali e quindi, dopo il Diluvio, di divenire il capostipite di una rinnovata umanit\u00e0, consegnandogli delle nuove leggi inerenti l'uccisione di animali per cibarsene.\nNo\u00e8 \u00e8 il pi\u00f9 importante patriarca dopo Adamo e prima di Abramo: infatti nella Genesi si contano dieci generazioni da Adamo a No\u00e8 e dieci da No\u00e8 ad Abramo: questa tradizione \u00e8 senza dubbio dipendente da una tradizione mesopotamica.\nEtimologia del nome.\nNo\u00e8, in lingua ebraica \"Noach\", \u05e0\u05d7, viene accostato da Genesi al suo ruolo di \"consolatore\". Tuttavia \u00e8 evidente che far derivare il nome \"Noah\" dall'ebraico \"ni\u1e25am\" (\"conforto\") genera un'etimologia di tipo \"popolare\" che non possiede alcuna evidenza linguistica. Resta che il nome ebraico \"Noah\" marca una discrepanza con i nomi degli \"eroi\" delle mitologie mesopotamiche da cui questo racconto biblico deriva. Nelle mitologie mesopotamiche il nome del sopravvissuto al Diluvio Universale \u00e8 in sumerico Ziusudra (\"Vita dai giorni eterni\") e in accadico Atra\u1e2basis (\"Grande Saggio\") o anche Utanapi\u0161tim (\"Giorni della vita\"), il che suggerirebbe la necessit\u00e0 di individuare una letteratura mediatrice che si ponga tra quelle sumerico e accadica e quella ebraica. In tal senso Dwight Young riferisce di una possibile soluzione nella letteratura \u1e2burrita dove \u00e8 presente il nome proprio di \"Na-a\u1e25-ma-su-le-el\" con evidenti analogie con il nome ebraico di \"Noah\" che risulterebbe quindi una sua contrazione, rendendo possibile, anche se non certo, il collegamento dei nomi.\nIl costruttore dell'arca.\nNo\u00e8 compare per la prima volta in Genesi come agricoltore e figlio di Lamech e nipote di Matusalemme. Egli \u00e8 dunque il nono nella linea generazionale dei discendenti di Adamo attraverso Set (la cosiddetta \"Grande Genealogia dei Setiti\" di Gen ). La sua storia si sviluppa nei capitoli 6, 7, 8 e 9 della Genesi.\nSecondo la narrazione biblica, Dio \u00e8 intenzionato ad inviare il diluvio universale perch\u00e9 la Terra \u00e8 piena di violenza degli uomini, e avverte No\u00e8 di preparare un'Arca dove mettere in salvo se stesso e la sua famiglia, per garantire all'Umanit\u00e0 la propria esistenza sulla Terra. Secondo molti studiosi il racconto biblico sarebbe nato dall'intreccio di due diverse tradizioni (quella \u00absacerdotale\u00bb (P) e quella \u00abiahvista\u00bb (J)) e in merito agli animali ospitati nell'arca riporta due differenti versioni: \"per P, tutta la creazione \u00e8 buona (Gen1) e le distinzioni tra puro e impuro saranno date solo al Sinai. Quindi No\u00e8 prende due di ogni animale \u00absecondo la sua specie\u00bb [...] mentre in J No\u00e8 prende sette paia di animali puri e due animali impuri\" e questa discordanza pu\u00f2 essere spiegata considerando che \"per il racconto \u00absacerdotale\u00bb (6,19-20) si trattava solo di assicurare la sopravvivenza della specie, bastava quindi un paio di animali; per il racconto \u00abiahvista\u00bb occorrono pi\u00f9 coppie di animali puri, poich\u00e9 alcuni saranno offerti a Dio in sacrificio (cf 8,20-21)\".\nIl racconto biblico, come evidenziano anche gli studiosi della Bibbia Edizioni Paoline, \u00e8 \"frutto dell'intarsio tra due tradizioni, quella Jahvista [J] molto vivace e quella Sacerdotale [P] pi\u00f9 rigorosa, ma anche pi\u00f9 fredda. Questo innesto \u00e8 venato qua e l\u00e0 da incongruenze\"; ad esempio, come evidenziano gli esegeti dell'interconfessionale Bibbia TOB, \"secondo la narrazione \u00absacerdotale\u00bb, il Diluvio dur\u00f2 un anno e dieci giorni (un intero anno secondo la versione greca); secondo quella \u00abiahvista\u00bb, sarebbe invece durato solo quaranta giorni, preceduto da una settimana e seguito da altre tre\"; inoltre, \"per P le acque sopra e sotto la terra, rinchiuse l\u00e0 all'inizio (1,6-10), fecero irruzione sulla terra (7,11), mentre in J le acque del diluvio furono le piogge ininterrotte per 40 giorni e notti (7,12)\".\nNel libro di Enoch, canonico per la Chiesa ortodossa etiope, l'annuncio a No\u00e8 dell'approssimarsi del diluvio e il consiglio di mettersi in salvo vengono dati a No\u00e8 dall'angelo Arseyaleyor.\nSecondo Genesi No\u00e8 aveva seicento anni quando il diluvio si abbatt\u00e9 sulla Terra e mor\u00ec a 950 anni: quindi era ancora vivo quando nacque Abramo.\nDiscendenza di No\u00e8.\nNo\u00e8 ebbe tre figli: Sem, Cam e Jafet, come No\u00e8 anch'essi portati sull'arca unitamente alle mogli. Ciascuno di essi avrebbe dato vita ad una stirpe con pi\u00f9 popoli: Sem per i Semiti, Cam per i Camiti e Iafet per gli Iafetiti.\nSi conoscono le et\u00e0 relative dei figli di No\u00e8 e il loro ordine di nascita da e \n, \"Genesi\":\n, \"Genesi\":\nGenesi indica che Sem era il maggiore ed era nato quando No\u00e8 aveva 500 anni. Cam \u00e8 il pi\u00f9 giovane, come indica Genesi , dopo le azioni improprie di Cam verso il padre. Quindi Iafet deve esser nato tra Sem e Cam. Sem non era un gemello o un \"terzino\" di Iafet quando No\u00e8 aveva 500 anni, come sostengono e .\nGenesi 7:6:\nGenesi 11:10:\nQuindi No\u00e8 aveva 600 anni quando inizi\u00f2 il Diluvio e due anni dopo Sem aveva 100 anni. Di conseguenza, Sem doveva esser nato a No\u00e8 quando questi aveva 502 anni. Non si conosce dalle Scritture l'et\u00e0 esatta di Cam, ma deve certamente esser nato dopo Sem, anche se secondo la foto qui sopra sottotitolata con \"Albero genealogico dei discendenti di No\u00e8, tratto dal libro Turris Babel di P. Athanasius Kircher, 1679\" sembrerebbe il contrario. Quindi Genesi introduce i figli di No\u00e8 tutti insieme e poi altri passi danno ulteriori dettagli sulla loro nascita ed et\u00e0.\nL'alleanza noachica secondo la Torah.\nStipulata da Dio con No\u00e8 un'alleanza di lunga durata, in ebraico \"B'rith 'Olam\" (\u05d1\u05e8\u05d9\u05ea \u05e2\u05d5\u05dc\u05dd), l'\"alleanza noachica\" si compone dei 7 precetti cos\u00ec enunciati (\"Talmud, Sanhedrin 56b\"):\nPer i non ebrei ai 7 precetti possono aggiungersene altri ancora sempre iscritti nella Torah, ci\u00f2 dipende dalla loro volont\u00e0; invero se ne contano circa 66: importanti quindi anche i precetti di onorare i genitori e quelli che vietano di ferire moralmente il prossimo, farlo soffrire anche \"interiormente\", secondo malizia crudele volontaria, e di ingannarlo.\nGli esseri vegetali sono concessi come cibo all'uomo: \"Ecco, io vi do ogni erba che produce seme e che \u00e8 su tutta la terra e ogni albero in cui \u00e8 il frutto, che produce seme: saranno il vostro cibo. A tutte le bestie selvatiche, a tutti gli uccelli del cielo e a tutti gli esseri che strisciano sulla terra e nei quali \u00e8 alito di vita, io do in cibo ogni erba verde\" (Gn 1,29-30). Come si legge chiaramente dal testo non \u00e8 ampliata la concessione gi\u00e0 fatta ad Adamo, a cui gi\u00e0 erano stati concessi solamente i vegetali, sino al momento in cui No\u00e8 compie dei sacrifici a Dio dopo il Diluvio universale prima del quale si attese la Teshuvah degli individui.\nIddio si \u00e8 impegnato a non mandare mai pi\u00f9 diluvi per distruggere tutti gli individui nel corso dell'esistenza del mondo mantenendo semina e raccolto, luce e buio, il ciclo delle stagioni, del caldo e del freddo, della notte e del giorno.\nQuest'alleanza \u00e8 stipulata con tutta l'umanit\u00e0 e offre all'antico Israele le norme per considerare chi \u00e8 giusto o empio tra gli individui non-ebrei delle altre 70 Nazioni.\nLa figura di No\u00e8, uomo \"giusto tra i suoi contemporanei\" malvagi, \u00e8 considerata in Isaia come esempio di rettitudine grazie a cui venne concesso un \"nuovo mondo\" per un'Umanit\u00e0 rinnovata.\nCampagna Noachica.\nNei tempi moderni i precetti noachici vengono considerati in diverse maniere, con varie scuole di pensiero. Secondo alcuni i precetti offrono al genere umano una serie di valori assoluti ed una struttura di giustizia basilare mentre le leggi attualmente applicate dalle varie nazioni sono valide presuntivamente.\nDopo che il defunto Rebbe di Chabad-Lubavitch, Rabbi Menachem Mendel Schneerson, ebbe ad iniziare la sua Campagna Noachica, negli anni 80 del ventesimo secolo, il numero di \"gentili\" che desiderano osservare i Sette Precetti di No\u00e8, come descritti nella Torah, aumentava considerevolmente e continua ad aumentare. Nel 2005 lo studioso Rabbi Moshe Weiner di Gerusalemme accett\u00f2 di formulare una codifica completa dei precetti noachici. L'opera \u00e8 intitolata \"Sefer Sheva Mitzvot HaShem\", pubblicata nel 2008/ 2009. Poich\u00e9 \u00e8 approvata da entrambi i Rabbini Capo di Israele, Rabbi Shlomo Moshe Amar e Rabbi Yonah Metzger, come anche da altre autorit\u00e0 halakhiche chassidiche e non-chassidiche, pu\u00f2 esser considerata di carattere altamente autorevole e viene citata come uno \"Shulchan Aruch\" per i non-ebrei di tanti altri Paesi.\nCristianesimo.\nIn Matteo ; e nella prima lettera di Pietro .\nPoemi mesopotamici.\nIl tema del diluvio universale compare nelle fonti di tutte le antiche civilt\u00e0. La versione pi\u00f9 antica potrebbe essere quella mesopotamica del poema di Atra\u1e2basis, scritto in un antico linguaggio semitico (l'accadico), anche se alcuni studiosi ritengono leggermente anteriore quella in lingua sumera. \nLa tradizione biblica ha in comune con quella mesopotamica i principali aspetti esteriori della narrazione: l'invito divino a costruire una imbarcazione e a porre in salvo anche le specie animali, il diluvio, l'incagliamento sulla cima di un monte dell'Armenia (la regione con i monti pi\u00f9 elevati noti ai popoli mesopotamici), l'invio di alcuni uccelli per verifica se le acque si sono ritirate dalla superficie terrestre e, infine, lo sbarco, l'offerta di un sacrificio da parte dell'eroe sopravvissuto e il gradimento divino.\nI testi biblici e mesopotamici, invece, sono totalmente antitetici per tutti gli aspetti narrativi riguardanti le cause del diluvio e tutti gli aspetti ideologici, che nei testi mesopotamici sono primitivi e talvolta ridicoli:\nNella Bibbia, invece, gli uomini sono creati per la loro felicit\u00e0, e la loro creazione \u00e8 cosa \"molto buona\", Gli uomini sono invitati a moltiplicarsi, il diluvio \u00e8 causato dai delitti commessi da quasi tutti gli uomini, No\u00e8 viene salvato perch\u00e9 moralmente retto, il dio biblico non si nutre dei sacrifici, ma ne apprezza la buona intenzione.\n\u00c8 evidente l'assonanza e quindi la derivazione di questo racconto biblico, e quindi della figura patriarca No\u00e8 ivi contenuta, con gli analoghi e precedenti poemi mesopotamici inerenti al Diluvio Universale, come attualmente riconosciuto anche dagli studiosi cristiani. Ad esempio gli esegeti del cattolico \"Nuovo Grande Commentario Biblico\" osservano che \u00abla somiglianza dell'intreccio di Atrahasis con Gen 2-9 \u00e8 chiara; ugualmente chiara \u00e8 la sfumatura biblica dei dettagli. Gli scrittori biblici hanno prodotto una versione di un comune racconto mesopotamico sulle origini del mondo popolato, esplorando le pi\u00f9 importanti questioni su Dio e sull'umanit\u00e0 attraverso la narrazione\u00bb; concordemente la Bibbia Edizioni Paoline ritiene, in merito al testo biblico sul diluvio, che \u00aballe spalle di questa narrazione ci sono elementi arcaici che rielaborano miticamente una catastrofe mesopotamica divenuta oggetto anche di poemi mitologici orientali come la famosa \"Epopea di Gilgame\u0161\" o il poema di Atrahasis. Forse questo tragico ricordo si riferiva a una calamit\u00e0 antica e terribile, rimasta per frammenti nella memoria collettiva: qualcosa di collegato al Tigri e all'Eufrate, i due grandi fiumi della regione, fonti di benessere e di tragedia\u00bb, mentre gli esegeti della \u00c9cole biblique et arch\u00e9ologique fran\u00e7aise (i curatori della cattolica Bibbia di Gerusalemme), in merito alle motivazioni teologiche, precisano che \u00abil tema di un diluvio \u00e8 presente in tutte le culture, ma i racconti dell'antica Mesopotamia hanno un interesse particolare a causa delle somiglianze con il racconto biblico [come] la tavoletta XI dell\"Epopea di Gilgame\u0161\". L'autore sacro ha caricato queste tradizioni di un insegnamento eterno sulla giustizia e sulla misericordia di Dio, sulla malizia dell'uomo e sulla salvezza accordata al giusto\u00bb. Lo storico e archeologo Mario Liverani osserva, inoltre, come si tratti \u00abdi un caso evidente di derivazione letteraria. Troppe e troppo precise sono le concordanze del racconto biblico con le versioni babilonesi del mito, conservate nel poema di Atram-khasis [Atrahasis] e in quello di Gilgame\u0161. Lo stesso arenarsi dell'arca \u201csulle montagne di Urartu\u201d (Gen 8:4) palesa non solo l'origine babilonese del racconto biblico, ma anche la sua trasmissione in et\u00e0 neo-babilonese\u00bb, mentre lo storico Bart Ehrman sottolinea che \u00abl\u2019\"Epopea di Gilgame\u0161\" \u00e8 considerato uno dei pi\u00f9 importanti poemi epici dell\u2019antichit\u00e0 e viene indicato con il nome del suo protagonista Gilgame\u0161, re di Uruk nella Mesopotamia meridionale. [...] Ciascun elemento di questo racconto ha un parallelo nella storia del diluvio universale e tali paralleli non possono essere casuali. N\u00e9 questo mito pu\u00f2 dipendere dalla Genesi: infatti il testo risale al 2000 a.e.v., molto prima della composizione delle fonti J e P, che stanno alla base della storia di No\u00e8\u00bb."}
{"id": "254565", "revid": "838137", "url": "https://it.wikipedia.org/wiki?curid=254565", "title": "Bannost-Villegagnon", "text": "Bannost-Villegagnon \u00e8 un comune francese di 634 abitanti situato nel dipartimento di Senna e Marna nella regione dell'\u00cele-de-France."}
{"id": "254567", "revid": "767487", "url": "https://it.wikipedia.org/wiki?curid=254567", "title": "Blandy-les-Tours", "text": "Blandy-les-Tours \u00e8 un comune francese di 800 abitanti situato nel dipartimento di Senna e Marna nella regione dell'\u00cele-de-France."}
{"id": "254568", "revid": "838137", "url": "https://it.wikipedia.org/wiki?curid=254568", "title": "La Brosse-Montceaux", "text": "La Brosse-Montceaux \u00e8 un comune francese di 716 abitanti situato nel dipartimento di Senna e Marna nella regione dell'\u00cele-de-France."}
{"id": "254569", "revid": "767487", "url": "https://it.wikipedia.org/wiki?curid=254569", "title": "Cannes-\u00c9cluse", "text": "Cannes-\u00c9cluse \u00e8 un comune francese di 2.630 abitanti situato nel dipartimento di Senna e Marna nella regione dell'\u00cele-de-France."}
{"id": "254570", "revid": "1516566", "url": "https://it.wikipedia.org/wiki?curid=254570", "title": "La Celle-sur-Morin", "text": "La Celle-sur-Morin \u00e8 un comune francese di 1.253 abitanti situato nel dipartimento di Senna e Marna nella regione dell'\u00cele-de-France.\nStoria.\nSimboli.\nLo stemma del comune di La Celle-sur-Morin si blasona:"}
{"id": "254571", "revid": "767487", "url": "https://it.wikipedia.org/wiki?curid=254571", "title": "C\u00e9ly-en-Bi\u00e8re", "text": "C\u00e9ly \u00e8 un comune francese di 1.201 abitanti situato nel dipartimento di Senna e Marna nella regione dell'\u00cele-de-France."}
{"id": "254572", "revid": "767487", "url": "https://it.wikipedia.org/wiki?curid=254572", "title": "La Chapelle-Gauthier (Senna e Marna)", "text": "La Chapelle-Gauthier \u00e8 un comune francese di 1.447 abitanti situato nel dipartimento di Senna e Marna nella regione dell'\u00cele-de-France."}
{"id": "254573", "revid": "838137", "url": "https://it.wikipedia.org/wiki?curid=254573", "title": "La Chapelle-Iger", "text": "La Chapelle-Iger \u00e8 un comune francese di 163 abitanti situato nel dipartimento di Senna e Marna nella regione dell'\u00cele-de-France."}
{"id": "254574", "revid": "767487", "url": "https://it.wikipedia.org/wiki?curid=254574", "title": "La Chapelle-la-Reine", "text": "La Chapelle-la-Reine \u00e8 un comune francese di 2.660 abitanti situato nel dipartimento di Senna e Marna nella regione dell'\u00cele-de-France."}
{"id": "254575", "revid": "1546219", "url": "https://it.wikipedia.org/wiki?curid=254575", "title": "La Chapelle-Moutils", "text": "La Chapelle-Moutils \u00e8 un comune francese di 377 abitanti situato nel dipartimento di Senna e Marna nella regione dell'\u00cele-de-France."}
{"id": "254576", "revid": "287204", "url": "https://it.wikipedia.org/wiki?curid=254576", "title": "La Chapelle-Gauthier", "text": "Esistono pi\u00f9 comuni francesi con questo nome"}
{"id": "254577", "revid": "767487", "url": "https://it.wikipedia.org/wiki?curid=254577", "title": "La Chapelle-Rablais", "text": "La Chapelle-Rablais \u00e8 un comune francese di 952 abitanti situato nel dipartimento di Senna e Marna nella regione dell'\u00cele-de-France."}
{"id": "254578", "revid": "767487", "url": "https://it.wikipedia.org/wiki?curid=254578", "title": "La Chapelle-Saint-Sulpice", "text": "La Chapelle-Saint-Sulpice \u00e8 un comune francese di 205 abitanti situato nel dipartimento di Senna e Marna nella regione dell'\u00cele-de-France."}
{"id": "254579", "revid": "838137", "url": "https://it.wikipedia.org/wiki?curid=254579", "title": "Les Chapelles-Bourbon", "text": "Les Chapelles-Bourbon \u00e8 un comune francese di 435 abitanti situato nel dipartimento di Senna e Marna nella regione dell'\u00cele-de-France."}
{"id": "254580", "revid": "767487", "url": "https://it.wikipedia.org/wiki?curid=254580", "title": "Le Ch\u00e2telet-en-Brie", "text": "Le Ch\u00e2telet-en-Brie \u00e8 un comune francese di 4.483 abitanti situato nel dipartimento di Senna e Marna nella regione dell'\u00cele-de-France."}
{"id": "254581", "revid": "838137", "url": "https://it.wikipedia.org/wiki?curid=254581", "title": "La Croix-en-Brie", "text": "La Croix-en-Brie \u00e8 un comune francese di 677 abitanti situato nel dipartimento di Senna e Marna nella regione dell'\u00cele-de-France."}
{"id": "254582", "revid": "767487", "url": "https://it.wikipedia.org/wiki?curid=254582", "title": "\u00c9chouboulains", "text": "\u00c9chouboulains \u00e8 un comune francese di 522 abitanti situato nel dipartimento di Senna e Marna nella regione dell'\u00cele-de-France."}
{"id": "254583", "revid": "767487", "url": "https://it.wikipedia.org/wiki?curid=254583", "title": "Les \u00c9crennes", "text": "Les \u00c9crennes \u00e8 un comune francese di 617 abitanti situato nel dipartimento di Senna e Marna nella regione dell'\u00cele-de-France."}
{"id": "254584", "revid": "1652635", "url": "https://it.wikipedia.org/wiki?curid=254584", "title": "\u00c9cuelles (Senna e Marna)", "text": "\u00c9cuelles \u00e8 un comune francese soppresso e frazione del dipartimento di Senna e Marna nella regione dell'\u00cele-de-France. Dal 1\u00ba gennaio 2015 si \u00e8 fuso con il comune di Moret-sur-Loing per formare il nuovo comune di Orvanne.\nPer effetto di altre due fusioni successive con altri tre comuni, \u00c9cuelles \u00e8 divenuto parte del nuovo comune di Moret-Loing-et-Orvanne."}
{"id": "254585", "revid": "287204", "url": "https://it.wikipedia.org/wiki?curid=254585", "title": "\u00c9gligny", "text": "\u00c9gligny \u00e8 un comune francese di 327 abitanti situato nel dipartimento di Senna e Marna nella regione dell'\u00cele-de-France."}
{"id": "254586", "revid": "767487", "url": "https://it.wikipedia.org/wiki?curid=254586", "title": "\u00c9greville", "text": "\u00c9greville \u00e8 un comune francese di 2.211 abitanti situato nel dipartimento di Senna e Marna nella regione dell'\u00cele-de-France."}
{"id": "254587", "revid": "110157", "url": "https://it.wikipedia.org/wiki?curid=254587", "title": "\u00c9merainville", "text": "\u00c9merainville \u00e8 un comune francese di 7.568 abitanti situato nel dipartimento di Senna e Marna nella regione dell'\u00cele-de-France."}
{"id": "254588", "revid": "1652635", "url": "https://it.wikipedia.org/wiki?curid=254588", "title": "\u00c9pisy", "text": "\u00c9pisy \u00e8 un comune francese soppresso e frazione del dipartimento di Senna e Marna nella regione dell'\u00cele-de-France. Dal 1\u00ba gennaio 2016 si \u00e8 fuso con i comuni di Orvanne e Montarlot per formare il nuovo comune di Moret Loing et Orvanne.\nPer effetto di una successiva fusione \u00e8 divenuto parte del nuovo comune di Moret-Loing-et-Orvanne."}
{"id": "254589", "revid": "767487", "url": "https://it.wikipedia.org/wiki?curid=254589", "title": "\u00c9tr\u00e9pilly (Senna e Marna)", "text": "\u00c9tr\u00e9pilly \u00e8 un comune francese di 847 abitanti situato nel dipartimento di Senna e Marna nella regione dell'\u00cele-de-France."}
{"id": "254590", "revid": "767487", "url": "https://it.wikipedia.org/wiki?curid=254590", "title": "\u00c9vry-Gr\u00e9gy-sur-Yerres", "text": "\u00c9vry-Gr\u00e9gy-sur-Yerres \u00e8 un comune francese di 2.319 abitanti situato nel dipartimento di Senna e Marna nella regione dell'\u00cele-de-France."}
{"id": "254591", "revid": "767487", "url": "https://it.wikipedia.org/wiki?curid=254591", "title": "Fa\u00ff-l\u00e8s-Nemours", "text": "Fa\u00ff-l\u00e8s-Nemours \u00e8 un comune francese di 480 abitanti situato nel dipartimento di Senna e Marna nella regione dell'\u00cele-de-France."}
{"id": "254593", "revid": "767487", "url": "https://it.wikipedia.org/wiki?curid=254593", "title": "Ferri\u00e8res-en-Brie", "text": "Ferri\u00e8res-en-Brie \u00e8 un comune francese di 2.180 abitanti situato nel dipartimento di Senna e Marna nella regione dell'\u00cele-de-France."}
{"id": "254594", "revid": "767487", "url": "https://it.wikipedia.org/wiki?curid=254594", "title": "La Fert\u00e9-Gaucher", "text": "La Fert\u00e9-Gaucher \u00e8 un comune francese di 4.337 abitanti situato nel dipartimento di Senna e Marna nella regione dell'\u00cele-de-France."}
{"id": "254596", "revid": "767487", "url": "https://it.wikipedia.org/wiki?curid=254596", "title": "La Fert\u00e9-sous-Jouarre", "text": "La Fert\u00e9-sous-Jouarre \u00e8 un comune francese di 9.181 abitanti situato nel dipartimento di Senna e Marna nella regione dell'\u00cele-de-France."}
{"id": "254597", "revid": "287204", "url": "https://it.wikipedia.org/wiki?curid=254597", "title": "La Genevraye", "text": "La Genevraye \u00e8 un comune francese di 642 abitanti situato nel dipartimento di Senna e Marna nella regione dell'\u00cele-de-France."}
{"id": "254598", "revid": "767487", "url": "https://it.wikipedia.org/wiki?curid=254598", "title": "Germigny-l'\u00c9v\u00eaque", "text": "Germigny-l'\u00c9v\u00eaque \u00e8 un comune francese di 1.363 abitanti situato nel dipartimento di Senna e Marna nella regione dell'\u00cele-de-France."}
{"id": "254599", "revid": "110157", "url": "https://it.wikipedia.org/wiki?curid=254599", "title": "La Grande-Paroisse", "text": "La Grande-Paroisse \u00e8 un comune francese di 2.648 abitanti situato nel dipartimento di Senna e Marna nella regione dell'\u00cele-de-France."}
{"id": "254600", "revid": "287204", "url": "https://it.wikipedia.org/wiki?curid=254600", "title": "La Haute-Maison", "text": "La Haute-Maison \u00e8 un comune francese di 328 abitanti situato nel dipartimento di Senna e Marna nella regione dell'\u00cele-de-France."}
{"id": "254601", "revid": "599013", "url": "https://it.wikipedia.org/wiki?curid=254601", "title": "Etr\u00e9pilly", "text": ""}
{"id": "254603", "revid": "767487", "url": "https://it.wikipedia.org/wiki?curid=254603", "title": "La Houssaye-en-Brie", "text": "La Houssaye-en-Brie \u00e8 un comune francese di 1.615 abitanti situato nel dipartimento di Senna e Marna nella regione dell'\u00cele-de-France."}
{"id": "254604", "revid": "838137", "url": "https://it.wikipedia.org/wiki?curid=254604", "title": "La Madeleine-sur-Loing", "text": "La Madeleine-sur-Loing \u00e8 un comune francese di 347 abitanti situato nel dipartimento di Senna e Marna nella regione dell'\u00cele-de-France."}
{"id": "254606", "revid": "767487", "url": "https://it.wikipedia.org/wiki?curid=254606", "title": "Le M\u00e9e-sur-Seine", "text": "Le M\u00e9e-sur-Seine \u00e8 un comune francese di 20.699 abitanti situato nel dipartimento di Senna e Marna nella regione dell'\u00cele-de-France."}
{"id": "254607", "revid": "287204", "url": "https://it.wikipedia.org/wiki?curid=254607", "title": "Le Mesnil-Amelot", "text": "Le Mesnil-Amelot \u00e8 un comune francese di 875 abitanti situato nel dipartimento di Senna e Marna nella regione dell'\u00cele-de-France."}
{"id": "254608", "revid": "110157", "url": "https://it.wikipedia.org/wiki?curid=254608", "title": "Noisy-sur-\u00c9cole", "text": "Noisy-sur-\u00c9cole \u00e8 un comune francese di 2.060 abitanti situato nel dipartimento di Senna e Marna nella regione dell'\u00cele-de-France."}
{"id": "254609", "revid": "82000", "url": "https://it.wikipedia.org/wiki?curid=254609", "title": "Somma telescopica", "text": ""}
{"id": "254610", "revid": "767487", "url": "https://it.wikipedia.org/wiki?curid=254610", "title": "Les Ormes-sur-Voulzie", "text": "Les Ormes-sur-Voulzie \u00e8 un comune francese di 847 abitanti situato nel dipartimento di Senna e Marna nella regione dell'\u00cele-de-France."}
{"id": "254611", "revid": "767487", "url": "https://it.wikipedia.org/wiki?curid=254611", "title": "Le Plessis-aux-Bois", "text": "Le Plessis-aux-Bois \u00e8 un comune francese di 247 abitanti situato nel dipartimento di Senna e Marna nella regione dell'\u00cele-de-France."}
{"id": "254612", "revid": "767487", "url": "https://it.wikipedia.org/wiki?curid=254612", "title": "Le Plessis-Feu-Aussoux", "text": "Le Plessis-Feu-Aussoux \u00e8 un comune francese di 558 abitanti situato nel dipartimento di Senna e Marna nella regione dell'\u00cele-de-France."}
{"id": "254613", "revid": "1684799", "url": "https://it.wikipedia.org/wiki?curid=254613", "title": "Le Plessis-l'\u00c9v\u00eaque", "text": "Le Plessis-l'\u00c9v\u00eaque \u00e8 un comune francese di 250 abitanti situato nel dipartimento di Senna e Marna nella regione dell'\u00cele-de-France."}
{"id": "254615", "revid": "200568", "url": "https://it.wikipedia.org/wiki?curid=254615", "title": "Le Plessis-Placy", "text": "Le Plessis-Placy \u00e8 un comune francese di 271 abitanti situato nel dipartimento di Senna e Marna nella regione dell'\u00cele-de-France."}
{"id": "254616", "revid": "106456", "url": "https://it.wikipedia.org/wiki?curid=254616", "title": "Saint-Germain-sur-\u00c9cole", "text": "Saint-Germain-sur-\u00c9cole \u00e8 un comune francese di 366 abitanti situato nel dipartimento di Senna e Marna nella regione dell'\u00cele-de-France."}
{"id": "254617", "revid": "106456", "url": "https://it.wikipedia.org/wiki?curid=254617", "title": "Saint-Sauveur-sur-\u00c9cole", "text": "Saint-Sauveur-sur-\u00c9cole \u00e8 un comune francese di 1.109 abitanti situato nel dipartimento di Senna e Marna nella regione dell'\u00cele-de-France."}
{"id": "254619", "revid": "106456", "url": "https://it.wikipedia.org/wiki?curid=254619", "title": "Sancy-les-Meaux", "text": "Sancy-les-Meaux \u00e8 un comune francese di 389 abitanti situato nel dipartimento di Senna e Marna nella regione dell'\u00cele-de-France."}
{"id": "254620", "revid": "106456", "url": "https://it.wikipedia.org/wiki?curid=254620", "title": "Saints (Senna e Marna)", "text": "Saints \u00e8 un ex comune francese di 1.313 abitanti situato nel dipartimento di Senna e Marna nella regione dell'\u00cele-de-France. Dal 1\u00ba gennaio 2019 \u00e8 accorpato nel nuovo comune di Beautheil-Saints, insieme al comune di Beautheil."}
{"id": "254621", "revid": "838137", "url": "https://it.wikipedia.org/wiki?curid=254621", "title": "La Tombe", "text": "La Tombe \u00e8 un comune francese di 214 abitanti situato nel dipartimento di Senna e Marna nella regione dell'\u00cele-de-France."}
{"id": "254622", "revid": "838137", "url": "https://it.wikipedia.org/wiki?curid=254622", "title": "La Tr\u00e9toire", "text": "La Tr\u00e9toire \u00e8 un comune francese di 396 abitanti situato nel dipartimento di Senna e Marna nella regione dell'\u00cele-de-France."}
{"id": "254623", "revid": "767487", "url": "https://it.wikipedia.org/wiki?curid=254623", "title": "Le Vaudou\u00e9", "text": "Le Vaudou\u00e9 \u00e8 un comune francese di 764 abitanti situato nel dipartimento di Senna e Marna nella regione dell'\u00cele-de-France."}
{"id": "254624", "revid": "1652635", "url": "https://it.wikipedia.org/wiki?curid=254624", "title": "Veneux-Les Sablons", "text": "Veneux-Les Sablons \u00e8 un comune francese soppresso e frazione del dipartimento di Senna e Marna nella regione dell'\u00cele-de-France. Dal 1\u00ba gennaio 2017 si \u00e8 fuso con il comune di Moret Loing et Orvanne per formare il nuovo comune di Moret-Loing-et-Orvanne.\nIn precedenza il comune si chiamava Veneux-Nadon. Ha preso il nome attuale il 4 febbraio 1922."}
{"id": "254625", "revid": "838137", "url": "https://it.wikipedia.org/wiki?curid=254625", "title": "Verneuil-l'\u00c9tang", "text": "Verneuil-l'\u00c9tang \u00e8 un comune francese di 3.169 abitanti situato nel dipartimento di Senna e Marna nella regione dell'\u00cele-de-France."}
{"id": "254626", "revid": "838137", "url": "https://it.wikipedia.org/wiki?curid=254626", "title": "Vieux-Champagne", "text": "Vieux-Champagne \u00e8 un comune francese di 183 abitanti situato nel dipartimento di Senna e Marna nella regione dell'\u00cele-de-France."}
{"id": "254627", "revid": "6340", "url": "https://it.wikipedia.org/wiki?curid=254627", "title": "HC Ambr\u00ec-Piotta", "text": ""}
{"id": "254629", "revid": "8897", "url": "https://it.wikipedia.org/wiki?curid=254629", "title": "Capitale Proprio", "text": ""}
{"id": "254631", "revid": "123609945", "url": "https://it.wikipedia.org/wiki?curid=254631", "title": "Chiesa dei Minoriti", "text": "L'antica chiesa dei Minoriti (in tedesco \"Minoritenkirche\"), il cui nome ufficiale \u00e8 Chiesa Nazionale Italiana Madonna della Neve (in tedesco \"Italienische Nationalkirche Maria Schnee\"), \u00e8 una chiesa costruita in stile gotico francese che si trova nel primo Distretto a Vienna.\nLa chiesa \u00e8 attualmente gestita dalla Fraternit\u00e0 Sacerdotale San Pio X.\nStoria.\nIl duca Leopoldo VI di Babenberg, detto il \"Glorioso\", tornando dalla crociata nel 1219, si ferm\u00f2 ad Assisi per esprimere a san Francesco il desiderio di avere dei frati francescani, gi\u00e0 presenti in Germania, anche a Vienna. \nI frati francescani Alberto da Pisa, Giovanni da Carpi, Martino da Milano e Giacomo da Treviso presero allora la via per la citt\u00e0 dove decisero di \"trapiantare\" il loro ordine, stabilendosi nella piazza am Hof, dove risiedeva il duca.\nNel 1260 la chiesa era conosciuta, grazie ai suoi fondatori originari dall'Italia, come la \"chiesa dei frati italiani\" e venne dotata di un convento che contava gi\u00e0 150 frati. Il francescanesimo ebbe in seguito molti seguaci, soprattutto tra le famiglie nobili, dai principi del Liechtenstein alle famiglie italiane che abitavano a Vienna, quali i Medici, i Ricasoli, i Cavalcanti, gli Stampa e molte altre che spesso facevano tumulare qui i propri defunti, riconoscibili tramite gli stemmi dipinti sulle pareti. Ai frati francescani vennero affidate cattedre all'universit\u00e0 e si presero anche cura delle anime dei malati del vicino ospedale \"Kaiserspital\".\nUn incendio nel 1276 diede la possibilit\u00e0 di ricostruire interamente la chiesa, la cui prima pietra fu posta da re Ottocaro II di Boemia e signore d'Austria. La chiesa aveva due navate ed era fornita di un coro allungato.\nLa duchessa Bianca volle la costruzione di un secondo coro, il coro di San Luigi (in onore del suo santo zio re di Francia), che venne realizzato solo pi\u00f9 tardi per volere dell'Imperatrice Elisabetta (e consacrato a San Ludovico di Tolosa), e poi unito al resto della chiesa formando cos\u00ec una chiesa a tre navate. Buona parte della costruzione fu affidata a padre Giacomo di Parigi, realizzatore del portale maggiore, splendida opera in gotico francese. L'antico coro allungato non esiste pi\u00f9 e oggi ne sono visibili solo le fondamenta, ricostruite in seguito alla costruzione dell'adiacente stazione della metropolitana U3.\nNel corso dei secoli la chiesa sub\u00ec incendi e distruzioni, soprattutto durante le guerre austro-turche.\nNel 1784 Giuseppe II d'Asburgo, nel quadro della lotta generale contro gli ordini monastici, cacci\u00f2 l'ordine dei Trinitari, detti \"Wei\u00dfspanier\" (spagnoli bianchi), e don\u00f2 la loro chiesa (\"Alserkirche\") e il loro convento ai Frati Minori affinch\u00e9 si prendessero cura delle anime dei pazienti del vicino ospedale fondato dall'imperatore Giuseppe II. L'antico convento Minorita divenne di propriet\u00e0 dello stato e la sua chiesa fu donata alla \"Congregazione Italiana\" \"ad aeternum\" per ospitare la popolosa comunit\u00e0 italiana della capitale asburgica. La chiesa divenne cos\u00ec la Chiesa Nazionale Italiana di Vienna e venne dedicata alla \"Madonna della Neve\" (la patrona della Congregazione Italiana), dalla basilica romana di Santa Maria Maggiore e tale \u00e8 ancor oggi. A seguito della nuova dedicazione vennero compiute numerose ristrutturazioni, affidate all'architetto austriaco Johann Ferdinand Hetzendorf von Hohenberg, che mirarono soprattutto alla rimozione delle componenti barocche dell'interno. \nLa \"Congregazione Italiana Madonna della Neve\" \u00e8 un'associazione di cattolici italiani residenti a Vienna fondata nel 1625 dal gesuita Guglielmo Lamormaini come \"congregazione mariana\" e divenuta indipendente dall'Ordine Gesuita nel 1773. La Congregazione ha conservato fino a oggi il suo carattere di associazione \"italiana\" ed \u00e8 composta soprattutto di italiani trasferitisi a Vienna e di loro discendenti. Per promuovere la lingua e la cultura italiana a Vienna la Congregazione, oltre che organizzare le S. Messe in lingua italiana, sostiene anche una scuola italiana per bambini e ragazzi dai 6 ai 18 anni. I corsi vengono suddivisi in diversi livelli a seconda dell'et\u00e0 e delle conoscenze dei partecipanti. L'associazione ha anche un proprio coro a cui \u00e8 stato dato il nome di Antonio Salieri, uno dei pi\u00f9 noti membri della Congregazione Italiana. \nNella chiesa si pu\u00f2 scorgere un maestoso simbolo di \"italianit\u00e0\": un mosaico, copia dell'Ultima Cena di Leonardo da Vinci, opera di Giacomo Raffaelli terminata nel 1817, commissionata da Eugenio Beauharnais che intendeva donarla a Napoleone I, per il Louvre. \nDal 1784 la cura delle anime della Chiesa Nazionale Italiana di Vienna fu assunta in parte da sacerdoti diocesani in parte da sacerdoti di vari ordini, tra i quali i Redentoristi e i Salesiani. Dal 1957 al 2019 la cura pastorale \u00e8 stata temporaneamente svolta dai frati minori, dopodich\u00e9 nuovamente da sacerdoti diocesani.\nNel 2021 la chiesa \u00e8 stata donata alla Fraternit\u00e0 Sacerdotale San Pio X, fraternit\u00e0 cattolica tradizionalista di rito tridentino."}
{"id": "254636", "revid": "14787", "url": "https://it.wikipedia.org/wiki?curid=254636", "title": "RU 486", "text": ""}
{"id": "254638", "revid": "52373360", "url": "https://it.wikipedia.org/wiki?curid=254638", "title": "Stato indipendente di Croazia", "text": ""}
{"id": "254642", "revid": "17654", "url": "https://it.wikipedia.org/wiki?curid=254642", "title": "Idomeneo, re di Creta", "text": ""}
{"id": "254643", "revid": "174925", "url": "https://it.wikipedia.org/wiki?curid=254643", "title": "Locomotiva a vapore", "text": "Una locomotiva a vapore \u00e8 un veicolo ferroviario azionato da un motore a vapore e destinato alla trazione ferroviaria di vagoni merci o carrozze passeggeri. Fu inventata da diversi tecnici (tra cui Richard Trevithick e George Stephenson) all'inizio del XIX secolo, la locomotiva a vapore rivoluzion\u00f2 il sistema dei trasporti su rotaia permettendo il passaggio da quelli a trazione animale a quelli a trazione meccanica.\nSostituita da altri sistemi di trazione nel XX secolo (la trazione elettrica e la trazione motori endotermica) a causa della bassa potenza e del modesto rendimento, la trazione a vapore resta fondamentale nello sviluppo della tecnologia anche per il contributo da essa dato alla termodinamica.\nNella tecnica ferroviaria si definisce \"locomotiva\" l'insieme della motrice e del tender. Qualora le scorte di acqua e di combustibile non vengano trasportate su un veicolo apposito ma sulla macchina, il mezzo viene denominato locomotiva-tender (o locotender)&lt;ref name=\"Carpignano2008/205\"&gt;.&lt;/ref&gt;.\nGeneralit\u00e0.\nUna locomotiva a vapore \u00e8 una macchina termica ad alta pressione che utilizza il ciclo Rankine in un motore a combustione esterna, che impiega la combustione nel generatore di vapore per produrre vapore acqueo con cui \u00e8 alimentata e azionare quindi un motore a vapore. Il moto alternativo da esso generato viene trasmesso con il meccanismo biella-manovella, alle ruote e da esse trasformato nel moto circolare che serve a far avanzare la locomotiva.\nL'autonomia della locomotiva dipende dalla quantit\u00e0 di combustibile e d'acqua presenti a bordo. Al tempo del suo uso generale ci\u00f2 implicava che gli impianti di rifornimento del combustibile e dell'acqua dovessero essere collocati a intervalli regolari tali da consentire, anche nelle condizioni di funzionamento pi\u00f9 sfavorevoli, che la locomotiva potesse viaggiare senza bisogno di rifornimenti intermedi non necessari. La necessit\u00e0 di disporre di adeguate e continue riserve idriche in prossimit\u00e0 dell'infrastruttura ferroviaria rappresent\u00f2 uno dei maggiori vincoli allo sviluppo della rete ferroviaria, al quale si fece fronte avvicinando la linea ferroviaria ai corsi d'acqua o alle sorgenti e allacciando i rifornitori agli acquedotti civici o costruendone di nuovi.\nNonostante il modesto rendimento termico (mai superiore al 10% teorico, in realt\u00e0 compreso tra il 4 e il 7%) la locomotiva a vapore ha tenuto a lungo testa agli altri sistemi di trazione per la sua semplicit\u00e0 costruttiva e di condotta derivante, in gran parte, dalla propria possibilit\u00e0 di adeguare quasi automaticamente il proprio regime di funzionamento alle caratteristiche della linea e, quindi, dei servizi grazie al tiraggio forzato.\nLe locomotive a vapore vengono suddivise in locomotiva per il servizio di linea (ulteriormente distinte in locomotive per treno viaggiatori e per treno merci), in grado di sviluppare potenze fino a qualche migliaio di kW e di trainare treni pesanti fino a qualche migliaio di tonnellate a velocit\u00e0 elevate, e locomotiva da manovra, capaci di erogare potenze di qualche centinaio di kW pur muovendosi a bassa velocit\u00e0 con frequenti avviamenti e arresti. A esse si aggiunge l'automotrice a vapore, che erano veicoli per il trasporto di passeggeri dotati di un motore e degli altri organi tipici delle locomotive adibite al servizio di linea. Le automotrici erano utilizzate su linee a bassa domanda di trasporto&lt;ref name=\"Giovanardi1973/269\"&gt;.&lt;/ref&gt;.\nStoria.\nLa locomotiva a vapore comparve agli inizi dell'Ottocento in Inghilterra, come sostituto meccanico del cavallo per il traino di convogli di carrelli di carbone nelle miniere e presto se ne intuirono le potenzialit\u00e0 nonostante i primi prototipi avessero molti difetti e la produzione di vapore fosse piuttosto scarsa dato che le caldaie usate, a singola canna fumaria, erano poco di pi\u00f9 che una grossa pentola posta sul fuoco. Le prime caldaie a tubi di fumo furono sviluppata da Marc Seguin nel periodo 1828-1833. La grande innovazione che la locomotiva a vapore port\u00f2 fu soprattutto il fatto che era molto pi\u00f9 veloce, fruibile e comoda rispetto al mezzo finora usato, ossia il cavallo.\nLa prima locomotiva a vapore a correre su dei binari alla testa di un convoglio merci e passeggeri fu, nel febbraio 1804, la Penydarren di Richard Trevithick.\nTuttavia la prima locomotiva a vapore moderna fu la Rocket di George Stephenson e di suo figlio Robert che proposero, alla gara mondiale indetta dalla \"Societ\u00e0 per la Strada Ferrata da Liverpool a Manchester\", il forno circondato dall'acqua - anche se ancora non all'interno della caldaia a struttura tubolare di Seguin con tiraggio forzato dei fumi mediante il vapore di scarico dei cilindri che non erano pi\u00f9 in posizione verticale. Vinse la gara di Rainhill ma non venne adottata per l'esercizio regolare sulla ferrovia suddetta. La Rocket era gi\u00e0 una macchina moderna quasi completa, le cui soluzioni tecniche si sarebbero riviste e migliorate in seguito sui progetti successivi, la Planet prima, la prima locomotiva con tutte le caratteristiche della locomotiva moderna, e la Patentee poi, che rappresent\u00f2 la \"classica\" locomotiva a vapore.\nLe prime locomotive a vapore avevano una struttura piuttosto rudimentale con la caldaia che costituiva un elemento strutturale della macchina; un carro costituito da longheroni, spesso in legno con fodere in ferro, e traverse in ferro su cui era montata la caldaia con forno e fumaiolo, una coppia di cilindri motori collegati con bielle all'unica ruota motrice e i comandi relativi alla condotta che era appannaggio del macchinista posto su un semplice predellino o una piccola piattaforma; completava il tutto un carro agganciato con una grossa botte per l'acqua ed un cumulo di coke; Il carbone fu utilizzabile fuori dalle ferrovie minerarie solo quando si introdusse il voltino nel forno che permetteva una migliore combustione dei fumi e quindi scarichi pi\u00f9 puliti. Ricordiamo che tra i requisiti della gara di Rainhill c'era quello che la locomotiva \"consume its own smoke\", letteralmente \"consumare i propri fumi\" ed il fumaiolo bianco serviva proprio a dare questa idea di pulizia.\nIl gancio di trazione era costituito da una catena a 3 anelli ed i respingenti erano solo dei tamponi di legno sulle testate.\nIl rodiggio era in genere \"1-1-0\" o \"1-1-1\", in qualche caso 2-1-0. Nella seconda met\u00e0 dell'Ottocento le macchine con un solo asse motore cominciarono a dimostrarsi insufficienti come potenza e pertanto venne aggiunto un secondo asse motore accoppiato con bielle allo scopo di contenere entro limiti accettabili il maggior peso delle caldaie e dei meccanismi pi\u00f9 grandi e, contemporaneamente, scaricando su due assi lo sforzo di trazione se ne aumentavano le prestazioni entro i limiti di aderenza. I progetti europei del periodo prevedevano che le macchine avessero anche un asse portante anteriore o posteriore.\nUna delle prime caratteristiche progettuali fu anche quella dell'uso di ruote di piccolo diametro per la trazione di merci e di ruote di grande diametro per le macchine passeggeri atte a maggiore velocit\u00e0. La prima scelta era dettata dalla necessit\u00e0 di disporre di una maggiore forza di trazione, la seconda era dettata invece dalla necessit\u00e0 di contenere entro limiti accettabili il numero di giri dell'albero motore.\nIn America si afferm\u00f2 il carrello portante anteriore a 2 assi dando origine al rodiggio \"2-2-0\" noto anche come \"American\" o \"American Standard\". In seguito da questa architettura si svilupparono i pi\u00f9 noti rodiggi: per avere pi\u00f9 potenza venne sviluppato il rodiggio \"1-3-0\" Mogul che, nei primi modelli americani, si presentava con l'asse motore centrale privo di bordino; allo scopo di incrementare la superficie del focolaio e sostenerlo si aggiunse un carrello posteriore, ottenendo il rodiggio \"2-2-1\" (Atlantic), e cos\u00ec via, aggiungendo assi motori o assi al carrello portante.\nNel 1906 in Baviera fu costruita la locomotiva S 2/6 dal rodiggio \"2-2-2\" con prestazione di tutto rispetto e una velocit\u00e0 di 150\u00a0km/h ma rimase solo un prototipo; l'era delle macchine a 2 assi accoppiati volgeva ormai al tramonto dato che le composizioni richieste dal servizio ferroviario erano sempre pi\u00f9 pesanti. L'anno dopo infatti le ferrovie bavaresi iniziarono a immettere in servizio le pi\u00f9 prestanti (anche se meno veloci) S 3/6 dal rodiggio \"2-3-1\".\nLe macchine a 3 assi accoppiati furono le \"regine\" del periodo d'oro della trazione a vapore e la \"regina\" per antonomasia fu la Pacific, dal rodiggio \"2-3-1\" (o per le ferrovie anglosassoni 4-6-2); solo in Nord America queste locomotive vennero pi\u00f9 tardi soppiantate da macchine con 4 assi motori per treni rapidi. Sono \"Pacific\" le macchine pi\u00f9 prestanti e detentrici di primati di velocit\u00e0 come, il gruppo 01 delle DRG, la classe A4 della LNER (di cui fa parte Mallard), le efficientissime Chapelon.\nLa tecnica, contemporaneamente all'incremento degli assi, svilupp\u00f2 dispositivi per aumentare il rendimento termodinamico dei motori a vapore al fine di ridurre i consumi e i costi ed aumentando l'autonomia.\nLa prima innovazione fu l'adozione della doppia espansione, che venne realizzata in varie fogge cercando di ottenere i migliori risultati in fatto non solo di rendimento termodinamico ma di economia costruttiva, bilanciamento delle parti in movimento e continuit\u00e0 dello sforzo di trazione.\nUna seconda innovazione fu l'adozione del vapore surriscaldato che realizzava economie di esercizio paragonabili alla doppia espansione ma permetteva di usare una meccanica meno complessa e di pi\u00f9 facile guidabilit\u00e0. Di pari passo con l'adozione del vapore surriscaldato ci fu l'abbandono del cassetto piano di distribuzione, usato fino ad allora, in favore del cilindro di distribuzione in cui non erano pi\u00f9 significativi gli effetti che il vapore ad elevata temperatura produceva sul lubrificante.\nL'uso di ambedue questi meccanismi fu limitato ed applicato nelle sole macchine in cui si cerc\u00f2 il massimo dell'efficienza. In Italia solo le locomotive del gruppo 746 adottarono questa soluzione, ma un difetto nella progettazione del motore a doppia espansione ne limit\u00f2 la capacit\u00e0 di raggiungere velocit\u00e0 elevate.\nInfine, come ultima manovra per migliorare il rendimento termodinamico, si adottarono preriscaldatori il cui compito era sfruttare il calore dei gas di scarico per elevare la temperatura dell'acqua da immettere in caldaia; un esempio di tali dispositivi fu il preriscaldatore Franco-Crosti.\nLegata invece alle economie di manutenzione fu l'adozione della distribuzione Walschaerts (o Heusinger) al posto della distribuzione Stephenson ad eccentrici nelle sue varie varianti (Gooch ed Allan). Effimera fu anche l'adozione della distribuzione Caprotti a valvole, pi\u00f9 semplice perch\u00e9 eliminava i complessi biellismi di azionamento e pi\u00f9 precisa (ma allo stesso tempo pi\u00f9 bisognosa di manutenzione).\nNessuno degli espedienti individuati dai progettisti riusc\u00ec tuttavia a salvare dal declino le locomotive a vapore: gi\u00e0 nel primo dopoguerra il primato delle vaporiere inizi\u00f2 ad essere minato dall'espansione delle linee elettrificate e nel secondo dopoguerra dall'avvento delle macchine diesel la cui tecnologia era ormai consolidata. In Gran Bretagna l'ultima locomotiva a vapore in servizio regolare di linea and\u00f2 in pensione l'11 agosto 1968, nelle nazioni del blocco orientale ne sono sopravvissute ancora per qualche decennio e cos\u00ec \u00e8 avvenuto in Cina. Rimasero e sono operative fino al giorno d'oggi alcune \"ferrovie museo\" o turistiche in varie parti del mondo che usano locomotive a vapore restaurate.\nStoria in Italia.\nLe prime locomotive a vapore adoperate in Italia furono di costruzione inglese, francese e belga; allo scopo di liberarsi dall'onere legato alla loro importazione intorno alla seconda met\u00e0 del XIX secolo anche in Italia, nei regni pre-unitari, iniziarono ad essere costruite locomotive a vapore: dapprima nel regno delle Due Sicilie, a Pietrarsa (Napoli), poi all'Ansaldo e, infine, nelle officine di Modena e Verona. Ma non ci si liber\u00f2 del tutto dall'importazione, che in seguito vert\u00e9 sulle fabbriche bavaresi e prussiane ma con i primi decenni del nuovo secolo ci si affranc\u00f2 quasi del tutto. La scuola italiana svilupp\u00f2 locomotive di impostazione semplice ed anche importanti progetti come il carrello Zara, il preriscaldatore Franco-Crosti e la distribuzione Caprotti.\nIn Italia la produzione e l'uso delle locomotive a vapore ebbe vita pi\u00f9 breve che all'estero soprattutto in conseguenza dell'onerosit\u00e0 dell'importazione del carbone che aggravava le spese di esercizio rispetto ad altri stati europei.\nNel 1905 le neo-costituite Ferrovie dello Stato ereditarono un parco macchine comprendente 2664 unit\u00e0 di diverse caratteristiche, per lo pi\u00f9 obsolete; vennero sviluppati nuovi progetti e soprattutto negli anni venti videro la luce macchine di buone prestazioni ma i buoni risultati ottenuti, prima, con la trazione elettrica trifase e a partire dal 1928 con quella a corrente continua, spinsero in secondo piano le macchine a vapore. L'ammodernamento del parco FS punt\u00f2 su un ristretto numero di gruppi ottenuti come evoluzione di quelli pi\u00f9 riusciti, su un limitato sviluppo di nuovi modelli e ricostruzione, con miglioramenti, di macchine esistenti. Per questo il Gruppo 695 rimase solo sulla carta mentre il Gruppo 691 fu ottenuto per trasformazione delle macchine del Gruppo 690 con l'adozione della stessa caldaia del Gruppo 746. La regina della flotta rimase la 685, anche nella versione \"S\" con caldaia a 16 atmosfere e preriscaldatore, mentre il vero cavallo da tiro delle FS fu rappresentato dal Gruppo 740.\nTipici della scuola costruttiva italiana sono\nPrincipio di funzionamento.\nLa locomotiva a vapore ottiene l'energia per il suo funzionamento dalla combustione di un combustibile. Con l'adozione di opportuni accorgimenti costruttivi \u00e8 possibile alimentare il forno con combustibili solidi, liquidi o gassosi.\nTuttavia il combustibile principale \u00e8 il carbone (lignite o litantrace) ma, soprattutto nei paesi ricchi di legname sono stati molto diffusi anche la legna e l'olio minerale. In generale la scelta del combustibile \u00e8 stata sempre fatta sulla base di criteri di economicit\u00e0. In particolari situazioni sono stati utilizzati combustibili diversi: la scarsit\u00e0 di carbone ha portato la Baviera a sperimentare la torba, l'Italia a sperimentare il metano, in tempi pi\u00f9 recenti, ma con esiti insoddisfacenti soprattutto a causa della elevata pericolosit\u00e0; in Pennsylvania, ed in generale nell'ovest degli Stati Uniti, la grande disponibilit\u00e0 di antracite non commerciabile per uso urbano ha fatto nascere locomotive adatte ad usare questo tipo di carbone. Durante la seconda guerra mondiale, la Svizzera ha sperimentato la sostituzione del combustibile con robusti resistori che sfruttavano l'effetto Joule per portare l'acqua ad ebollizione.\nIl carico del carbone o della legna nel forno \u00e8 sempre stato devoluto ad un agente di fatica detto \"fuochista\", ma un buon numero di locomotive tra quelle di progettazione pi\u00f9 recente sono state attrezzate con dispositivi di alimentazione a getto di carbone polverizzato.\nMentre i combustibili solidi vengono fatti bruciare su una graticola, il metano e l'olio minerale richiedono opportuni bruciatori. I bruciatori per l'olio minerale lo preriscaldano e lo nebulizzano con un getto di vapore e, durante l'accensione della locomotiva, a tale scopo questa viene portata in pressione con il carbone fintanto che sia stato prodotto abbastanza vapore per far funzionare il bruciatore. In certi casi vengono dotate di un generatore di vapore ausiliario.\nLa fiamma attraverso le pareti del forno e i gas di combustione attraverso i tubi di fumo della caldaia, trasferiscono il calore all'acqua che, arrivata all'ebollizione, si trasforma in vapore che viene inviato al motore per generare movimento.\nPer avere una combustione efficiente \u00e8 necessario che il combustibile sia costantemente a contatto con aria ricca di ossigeno. Quando la macchina \u00e8 in movimento l'aria per la combustione \u00e8 immessa attraverso le portelle del cineratoio ed il tiraggio viene favorito, in corsa, dal vapore di scarico dei cilindri motori scaricato nel camino attraverso una condotta di foggia tale da generare una depressione che aspira i fumi di combustione verso la camera a fumo. Quando la macchina \u00e8 ferma il tiraggio viene aumentato con l'uso del soffiante, un dispositivo che sostituisce il vapore di scarico dei cilindri con quello prelevato dalla caldaia.\nLa tecnica.\nEsiste una grandissima variet\u00e0 di tipi e modelli di locomotive a vapore ma tutte hanno alcuni elementi costruttivi di base comuni:\nTutti i tipi di locomotiva a vapore sono composti essenzialmente da un carro, un generatore di vapore, un meccanismo motore a 2, 3 o 4 cilindri, un sistema di trasmissione, quasi sempre a bielle, e il rodiggio.\nIl carro \u00e8 costituito dal telaio, la struttura portante della locomotiva, che poggia sulle ruote (seconda componente del carro) attraverso un meccanismo di sospensioni che permette di ripartire i pesi. Usualmente, per migliorare il comportamento in marcia della locomotiva oppure per sostenere il peso di una griglia del focolaio molto ampia, si aggiungono assi portanti o folli nella parte anteriore o posteriore. Qualora si intenda sfruttare al massimo il peso della locomotiva per la trazione si omettono questi assi e si ha una macchina a \"piena aderenza\".\nIl carro trasporta, usualmente nella parte anteriore, i cilindri motori e la distribuzione.\nLa conformazione pi\u00f9 diffusa prevede un generatore di vapore orizzontale a tubi di fumo, poggiante su un carro (formato da telaio e ruote), il cui vapore viene usato dal motore. A seconda dell'autonomia richiesta alla locomotiva le scorte di acqua e combustibile possono essere trasportate su un carro separato (tender) accoppiato rigidamente alla locomotiva oppure essere trasportate in appositi spazi sulla locomotiva, che viene detta locomotiva-tender o locotender.\nIl generatore di vapore, essenzialmente, comprende il forno o focolare, costruito in rame o in acciaio e posto nella parte posteriore (fanno eccezione le, poco diffuse, locomotive con cabina anteriore). La costruzione in rame offre una migliore conducibilit\u00e0 termica, la costruzione in acciaio una maggiore robustezza.\nIl forno \u00e8 circondato, superiormente ed ai lati, dalla caldaia, e attraverso queste superfici avviene il riscaldamento diretto dell'acqua da parte della fiamma. Ma l'essere circondato dalla caldaia implica che, quando questa \u00e8 in pressione, sulle pareti esterne del forno viene esercitata una pressione molto superiore a quella dell'aria all'interno. Per non far collassare le pareti del forno, queste sono ancorate alle pareti della caldaia tramite dei tiranti metallici che le sostengono.\nNella parte inferiore del forno c'\u00e8 la griglia su cui arde il combustibile solido; posteriormente c'\u00e8 la bocca del forno, chiusa da un portello apribile, attraverso la quale il fuochista vi spala il carbone.\nAl di sopra della griglia c'\u00e8 un voltino in materiale refrattario il cui scopo \u00e8 aumentare il percorso dei gas di combustione per favorire la completa ossidazione degli stessi ed accrescere l'efficienza. A questo scopo, in alcune caldaie vi \u00e8 un ulteriore spazio prima della piastra tubiera, detto camera di combustione.\nLe piastre tubiere, posteriore e anteriore, delimitano lo spazio della caldaia che contiene l'acqua da vaporizzare. In questo spazio attraversato dai tubi di fumo avviene lo scambio termico tra i gas di combustione e l'acqua. Nella parte superiore della caldaia si trovano uno o pi\u00f9 duomi (dall'inglese dome, cupola) dove il vapore prodotto attraversa la valvola del regolatore per essere inviato al motore.\nOltre la piastra tubiera anteriore abbiamo la camera a fumo. All'interno di questa troviamo lo scappamento dei cilindri motori che viene utilizzato per favorire il tiraggio quando il treno \u00e8 in movimento, e il soffiante, un tubo circolare, posto sotto il camino pi\u00f9 o meno in corrispondenza dello scappamento. Il tubo presenta una corona di fori nella parte superiore e pu\u00f2 essere messo in comunicazione diretta con la caldaia; il vapore della caldaia soffiato nel camino incrementa cos\u00ec artificialmente il tiraggio.\nLa camera a fumo, anteriormente, presenta un portello di ispezione e manutenzione dal quale gli accudienti possono estrarre i residui solidi di combustione (cineraccio).\nNelle locomotive a doppia espansione, la camera a fumo ospita generalmente il receiver in cui viene scaricato il vapore dai cilindri AP che deve successivamente essere utilizzato nei cilindri BP.\nLe locomotive di tipo a vapore surriscaldato impiegano un apparecchio detto surriscaldatore. In queste il vapore raccolto nel duomo, a valle della valvola del regolatore, viene inviato al surriscaldatore e raggiunger\u00e0 i cilindri dopo aver vaporizzato l'acqua in sospensione ed accresciuto la sua temperatura.\nIn alcune di queste il surriscaldamento viene ottenuto da una serie di tubi che circondano la camera a fumo, in altre la camera a fumo ospita una camera in cui il vapore viene smistato in vari tubi che a loro volta sono infilati in alcuni dei tubi della camera a fumo di sezione maggiorata. La figura riproduce schematicamente il fascio tubiero di una caldaia con surriscaldatore di questo tipo.\nLa distribuzione.\nUno degli organi pi\u00f9 importanti ed essenziali di una locomotiva a vapore \u00e8 la distribuzione; essa \u00e8 quel meccanismo che provvede ad alimentare i cilindri in modo opportuno e regolarne il funzionamento e la velocit\u00e0 dosando l'immissione e comandando lo scarico. I meccanismi azionano un cassetto di distribuzione nei tipi pi\u00f9 antichi sostituito da un cilindro distributore in quelli pi\u00f9 recenti.\nIl termine \"asta di comando del cassetto\" \u00e8 rimasto anche nelle locomotive che utilizzano il cilindro di distribuzione (tutte quelle a vapore surriscaldato, ad esempio). Un altro termine rimasto in uso \u00e8 \"leva\", ad indicare il dispositivo con cui si manovra l'inversione di marcia (e si regola il grado d'introduzione), che in molte macchine \u00e8 stata sostituita da un volantino. L'insieme dei comandi che compongono il meccanismo della distribuzione provvede anche a stabilire il senso di marcia avanti o indietro.\nNel tempo sono state adottate varie tipologie di distribuzione. Le pi\u00f9 note sono:\nLa distribuzione Walschaerts prende il nome dal suo inventore, il belga Egide Walschaerts, che la brevett\u00f2 nel 1844. \u00c8 il tipo di distribuzione pi\u00f9 diffuso. Le prime tre sono antecedenti alla Walschaerts mentre la distribuzione Caprotti \u00e8 successiva; quest'ultima utilizza un sistema di valvole comandate da camme che aumenta il rendimento semplificando notevolmente il meccanismo ma risulta pi\u00f9 delicata e richiede una maggiore manutenzione.\nCondotta.\nI controlli.\nNella cabina di guida sono presenti vari dispositivi: valvole, leve, manometri, pi\u00f9 una serie di attrezzi. Possiamo suddividerli grossomodo in tre categorie:\nI primi sono usualmente di pertinenza del fuochista, o degli accudenti durante gli stazionamenti.\nAbbiamo quindi la pala con cui si spala il carbone ed i \"ganci\" per intervenire sul fuoco nel forno (ad esempio per rompere i depositi di scorie o risistemare il carbone all'inizio ed alla fine dello stazionamento).\nIn molti paesi, dove le locomotive a vapore si sono evolute pi\u00f9 che in altri, (come ad esempio l'Italia), sono state realizzate locomotive con uno \"stoker\" meccanico, un dispositivo in grado di trasportare il carbone dalla carboniera alla fornace. Legato all'uso dello stoker e parimenti assente dalle locomotive italiane \u00e8 il dispositivo che consente di scuotere il letto di carbone o addirittura di rovesciare la griglia del forno per facilitarne ed accelerarne la pulitura.\nAttaccati direttamente alla parte posteriore della caldaia troviamo gli indicatori del livello dell'acqua, che deve essere sempre sufficiente a coprire la sommit\u00e0 del forno (cielo del focolaio - la cui posizione \u00e8 indicata da un'apposita targhetta) pena il surriscaldamento e la fusione dei tappi di sicurezza, con conseguente immobilizzazione della locomotiva (e relative sanzioni). Lo scoprimento del cielo del focolaio pu\u00f2 avere conseguenze anche pi\u00f9 disastrose e tragiche della fusione dei tappi, come lo scoppio della caldaia..\nL'indicazione \u00e8 data dal livello che l'acqua raggiunge in uno o due tubetti di vetro in comunicazione con la caldaia. Una serie di rubinetti consente di verificare il buon funzionamento degli stessi portandoli in comunicazione con l'atmosfera. Di ausilio all'indicatore, che pu\u00f2 danneggiarsi in corsa, ci sono tre rubinetti che attingono alla caldaia ad altezze diverse. In condizioni normali dal pi\u00f9 alto dovrebbe uscire solo vapore, dal pi\u00f9 basso acqua, dal mediano una miscela. Viste le temperature in gioco, la manovra di questi rubinetti non \u00e8 semplice. Dal pavimento fuoriescono poi le leve per azionare le saracinesche che permettono lo svuotamento della caldaia (ad esempio per la sua pulitura).\nPer la regolazione del tiraggio abbiamo la valvola che permette di inviare al soffiante vapore prelevato dalla caldaia, creando un tiraggio artificiale, e, fuoriuscenti dal pavimento, le leve per il controllo delle portelle del cineratoio (o ceneratoio o cineraio, a seconda delle influenze dialettali) usate per ridurre l'afflusso di aria al forno e calare quindi la fiamma (effetto opposto al soffiante).\nInfine, tra i dispositivi per la condotta della caldaia, ci sono i dispositivi per rifornire d'acqua la caldaia: se le primissime locomotive si fermavano quando l'acqua in caldaia finiva ed in quelle di poco successive la pressione del vapore era sufficientemente bassa da essere vinta con una pompa a mano, nelle locomotive la cui pressione di caldaia supera le 10 atmosfere sono necessari dei dispositivi meccanici (iniettori) che riescano a vincere la pressione del vapore. Il tipo di iniettore pi\u00f9 comune sfrutta il vapore della caldaia stessa per trascinare l'acqua con forza sufficiente da vincere la pressione che il vapore esercita sulla valvola di ritenuta.\nGli iniettori si attivano aprendo il rubinetto dell'acqua,\nquindi la relativa valvola del vapore. In certe situazioni si pu\u00f2 intervenire sulla valvola di ritenuta per inviare il vapore al tender attraverso la condotta dell'acqua o per spurgare la stessa o per riscaldare il contenuto del tender quando la temperatura \u00e8 particolarmente rigida.\nI dispositivi relativi alla guida del treno comprendono \"il regolatore\", la leva con cui il macchinista comanda la valvola che regola la quantit\u00e0 e la pressione del vapore inviato al motore. La funzione \u00e8 paragonabile a quella dell'acceleratore nella comune automobile, solo che non c'\u00e8 un minimo, a regolatore chiuso non passa vapore.\nLa direzione ed il grado d'introduzione del vapore si controllano con la \"leva\". Questa pu\u00f2 essere una lunga leva incernierata al pavimento della cabina oppure di un volantino calettato su un albero con una vite senza fine. Ambedue i dispositivi agiscono sull'asta di comando dell'inversione che a sua volta alza o abbassa la testa della leva del corsoio nel glifo ed hanno un dispositivo che blocca il comando sulla posizione prescelta.\nLa funzione di questo dispositivo \u00e8 in qualche modo paragonabile a quella del cambio nelle automobili in quanto permette sia di invertire la marcia sia di regolare la quantit\u00e0 di energia da utilizzare per una certa quantit\u00e0 di spostamento.\nLe posizioni estreme in cima ed in fondo al glifo sono quelle di massima introduzione, in cui si utilizza la quantit\u00e0 massima di energia (ovvero vapore) per la corsa del pistone (si introduce vapore prelevato dalla caldaia per il 75% della corsa del pistone, e lo si lascia espandere per il rimanente 25%) mentre la posizione al centro, neutra, \u00e8 quella in cui il motore non \u00e8 in grado di muoversi. In marcia usualmente si lavora con gradi di introduzione del 25%/30%.\nQuando la locomotiva \u00e8 in situazioni di aderenza difficile si attivano le sabbiere per soffiare sabbia sotto le ruote per non farle slittare.\nChiudono l'elenco dei comandi di condotta quelli dei vari freni, quello manuale, meccanico, usato negli stazionamenti in quanto di lenta manovra ed attivo sulla sola locomotiva, quello moderabile, anche questo agisce sulla sola locomotiva ma \u00e8 azionato dall'aria compressa ed infine il freno continuo automatico, generalmente il Westinghouse. In Inghilterra si \u00e8 usato il freno a vuoto, analogo come funzionamento con la differenza che nella condotta dei freni c'\u00e8 il vuoto pneumatico invece di aria in pressione. Il freno a vuoto, potendo contare solo sulla pressione atmosferica, permette frenate meno energiche. Originariamente non si poteva regolare l'azione del freno continuo, da qui il nome di moderabile dato all'altro freno.\nSempre relativa al freno pneumatico c'\u00e8 la valvola che permette di inviare vapore alla pompa che riempie i serbatoi d'aria dei freni. \u00c8 questa pompa la responsabile del rumore ritmico che si sente vicino ad una locomotiva in sosta ed in attesa di partire.\nChiude la carrellata la valvola che permette di inviare vapore nelle condotte del riscaldamento delle vetture.\nIn Italia, come abbiamo visto, il soffiante, le valvole per gli iniettori, quella per la pompa dei freni e quella per il riscaldamento delle carrozze sono riunite nel \"gruppo Ansaldo\".\nIl lavoro.\nA differenza di altri rotabili una locomotiva a vapore richiede il lavoro di varie persone sia in fase di stazionamento o sosta che durante la condotta:\nQuando la macchina \u00e8 spenta si deve preparare il forno per l'accensione utilizzando legna e stoppacci e controllare che la caldaia sia riempita di acqua al punto giusto.\nUna volta che il legname ha preso fuoco si comincia ad aggiungere carbone e si prepara il cosiddetto fuoco di stazionamento, portando la pressione in caldaia a circa 4 o 5 atmosfere, la cosiddetta pressione di stazionamento. La salita di pressione deve essere lenta in quanto il riscaldamento repentino pu\u00f2 provocare tensioni tra parti che si sono riscaldate in modo differente; tali tensioni potrebbero causare danni soprattutto in presenza di materiali diversi con diverso coefficiente di dilatazione.\nIl lavoro degli accudienti \u00e8 relativamente facile dato che la macchina \u00e8 ferma. Il fuoco di stazionamento va tenuto limitato alla parte avanzata del forno e pertanto occorre lanciare bene il carbone con la pala per farlo finire al posto.\nLa locomotiva rimane in questa condizione fino ad alcune ore prima della partenza, momento in cui il fuochista prende le consegne e comincia a portare la macchina, lentamente, alla pressione di lavoro che di massima si aggira tra 12 e 16 bar. Cambia la disposizione del fuoco, spostando il carbone sui lati per incrementare il trasferimento di calore. Altro carbone acceso viene messo sotto la bocca da forno per limitare l'entrata di aria fredda nel forno da quella parte.\nIn presenza di pressione sufficiente avvia anche la pompa per caricare il serbatoio dei freni: al momento di entrare in servizio la pressione deve essere al \"livello di timbro\" (al massimo) ed i serbatoi dei freni pronti all'uso. \u00c8 buona norma evitare l'intervento delle valvole di sicurezza, perch\u00e9 si sprecherebbe inutilmente energia.\nIl macchinista prende in consegna la macchina pi\u00f9 tardi, esegue personalmente un giro di ispezione per accertarsi che tutto sia in ordine e che i vari punti di lubrificazione del biellismo e dei cuscinetti, nonch\u00e9 i serbatoi relativi siano ben riempiti.\nAl momento di partire il macchinista porta al massimo il \"grado di introduzione\", mediante la leva apposita, sfrena la macchina ed apre il regolatore. Una volta avviato il convoglio e in corsa agir\u00e0, diminuendolo, sul grado d'introduzione e sul regolatore per mantenere la velocit\u00e0 opportuna; comunque cercher\u00e0 di tenere tutto al minimo valore possibile per sfruttare al meglio l'espansione del vapore e limitare i consumi di acqua e carbone.\nIn marcia il lavoro del fuochista \u00e8 pi\u00f9 complicato in quanto per spalare il carbone deve tenersi in equilibrio con un piede sul tender e l'altro sulla piattaforma della cabina. Deve tenere sempre rifornita la caldaia di acqua, reintegrando quella utilizzata come vapore e far s\u00ec che la pressione sia sempre al massimo. Ogni immissione di acqua in caldaia la raffredda quindi deve provvedere a spalare il carbone per rialzare la temperatura prima possibile. Di tanto in tanto bagna il carbone del tender per non far sollevare polvere, spazzando via quanto cade. Alla fine del servizio avr\u00e0 caricato in forno con la pala alcune tonnellate di carbone.\nIl macchinista ha la piena responsabilit\u00e0 della locomotiva e della condotta del treno; deve tener d'occhio la linea ed i suoi segnali ma anche il livello dell'acqua in caldaia. Tale controllo \u00e8 importantissimo in quanto, se il livello dovesse abbassarsi troppo, il cielo del focolaio si surriscalderebbe e i tappi di sicurezza si fonderebbero, con conseguente allagamento del forno della locomotiva e spegnimento del fuoco. Tale evenienza bloccherebbe la locomotiva per molto tempo in officina per la riparazione.\nLe infrastrutture.\nLe locomotive a vapore richiedono tutta una serie di infrastrutture la cui utilit\u00e0, con la cessazione dei servizi a vapore, \u00e8 diminuita o del tutto scomparsa nella maggior parte dei depositi locomotive. Oggi, per i servizi a vapore turistici e rievocativi si deve ricorrere a dei sostituti.\nI depositi locomotive atti alla trazione a vapore comprendevano una serie di strutture essenziali:\nMolte piattaforme non sono sopravvissute alla scomparsa della trazione a vapore ed oggi si cerca di organizzare treni a vapore su percorsi ad anello o toccando localit\u00e0 dove c'\u00e8 una piattaforma che permetta di girare la locomotiva, anche riducendosi a fare la manovra in due tempi, prima la locomotiva e poi il tender (in gergo \"taglio del tender\").\nCuriosamente l'uso di locomotive elettriche monocabina, come le E.464 italiane, ha reso di nuovo utili queste piattaforme e quindi ne sono state costruite di nuove, come ad esempio a Venezia-Mestre.\nLa variet\u00e0.\nLe locomotive a vapore sono state costruite con una variet\u00e0 di forme ed architetture che probabilmente non \u00e8 pi\u00f9 stata vista con nessun altro mezzo ferroviario.\nLa tipologia descritta pi\u00f9 sopra \u00e8 certamente la pi\u00f9 comune. Ma non l'unica.\nAd esempio in Ungheria ed altri stati circolarono locomotive con la caldaia \"Brotan\" che presentava un forno in materiale refrattario con tubi d'acqua ed una caldaia convenzionale a tubi di fumo. L'acqua dalla caldaia poteva raggiungere per gravit\u00e0 i tubi d'acqua del forno ed ambedue i dispositivi inviavano il loro vapore in un serbatoio dotato di un duomo da cui poi veniva inviato al motore\nPi\u00f9 visibili furono le differenze nella posizione della cabina di guida. Ad esempio la cabina di guida fu messa a cavallo della caldaia nelle gi\u00e0 citate locomotive costruite nell'ovest degli Stati Uniti per bruciare l'antracite inidonea all'uso per il riscaldamento domestico (culm). Questa insolita configurazione era dovuta al fatto che per bruciare l'antracite era necessario utilizzare un forno con una griglia cos\u00ec ampia che le sue dimensioni non solo rendevano necessarie due bocche da forno per rifornirlo di combustibile, ma rendevano anche estremamente problematica la visibilit\u00e0 anteriore. L'uso di queste macchine cess\u00f2 quando la regolamentazione sanc\u00ec troppo pericolosa la presenza del macchinista al di sopra delle bielle in movimento e troppo esposta la posizione dei fuochisti, stretti fra la caldaia e il tender e privi di qualsiasi protezione.\nNon ebbero questo problema le locomotive in cui la cabina venne installata nella parte anteriore per cercare migliore aerodinamica o per avere migliore visibilit\u00e0. Locomotive di questo tipo vennero prodotte in Italia, Francia, Regno di Prussia, Germania, Inghilterra, Unione Sovietica e dalla compagnia ferroviaria statunitense \"Southern Pacific\" che ne fece un uso cos\u00ec ampio da farle diventare simbolo del proprio servizio.\nMa le macchine della Southern Pacific non si discostavano dalle locomotive di tipo comune solo per la cabina posta nella parte anteriore.\nInfatti erano anche macchine articolate, ovvero si poggiavano su due carri, uno dei quali snodato rispetto al resto della locomotiva. Questo riduceva il passo rigido facilitando l'inseribilit\u00e0 in curva. Macchine articolate in questo modo ne vennero costruite in tutto il mondo, ma solo negli Stati Uniti si ebbero i giganti come le gi\u00e0 citate \"Cab Forward\", le \"Big Boy\", le \"Allegheny\" e le altre enormi locomotive che trainarono treni merci e non solo (durante la campagna elettorale per la rielezione di Bill Clinton una \"Challenger\" della \"Union Pacific\" torn\u00f2 a trainare un convoglio passeggeri). Altrove le locomotive articolate furono invece impiegate come macchine di elevata potenza su linee a scartamento ridotto, dove i raggi di curvatura sono spesso stretti.\nIn Europa (e nelle colonie dei paesi europei) le locomotive articolate furono spesso le Mallet (dal nome del progettista, Anatole Mallet) ovvero macchine con motore a doppia espansione col carro posteriore mosso da cilindri ad alta pressione ed il carro anteriore mosso dai cilindri a bassa pressione come si pu\u00f2 vedere nella figura pi\u00f9 sopra per il fatto che i cilindri anteriori sono di dimensioni maggiori di quelli posteriori (verso i quali si dirige pure una condotta fuoriuscente dal duomo).\nLa ricerca di una migliore inseribilit\u00e0 in curva port\u00f2 sia allo sviluppo di veri incubi meccanici, come nelle piccole locomotive della Ferrovia della Val Gardena, sia alla ricerca di modi per costruire locomotive in cui tutti i carri o i carrelli fossero in grado di ruotare rispetto al corpo centrale. Tipiche della scuola britannica furono le Garratt, locomotive ove la caldaia con la cabina, le scorte di carbone e quelle di acqua erano tutte e tre su un solo grande telaio, poggiante alle estremit\u00e0 su due carri, ciascuno con ruote motrici e portanti. Oggi queste macchine si possono ancora ammirare in funzione in Sudafrica e Zimbabwe.\nNegli USA si svilupparono invece delle tipologie di locomotive in cui due o tre carrelli motori a due assi ricevevano il movimento attraverso un albero di trasmissione mosso dai pistoni del motore a vapore. Ci sono tre tipologie principali:\nUn'ultima \"deviazione\" dalla struttura standard la troviamo in molte locomotive a cremagliera, dove l'intera caldaia, e di conseguenza la cabina, sono montate in modo da controbilanciare la pendenza della linea.\nQuesta disposizione consente di mantenere la caldaia orizzontale nonostante la pendenza della linea. Nel 1992 e nel 1996 la SLM Svizzera costru\u00ec alcune macchine di questo tipo per la Brienz-Rothorn-Bahn. Sono macchine tradizionali solo nell'aspetto, costruite da un allievo del grande Livio Dante Porta, efficienti nell'uso del combustibile e fluide nel movimento.\nOggi e domani.\nServizio regolare e nuovi progetti.\nLe locomotive a vapore stanno uscendo da tempo dal servizio regolare in molte parti del mondo, quasi ovunque in Europa (con eccezioni ad esempio in Polonia, dove viene svolto servizio passeggeri con treni a vapore sul tratto Wolsztyn-Pozna\u0144 della ferrovia Sulech\u00f3w\u2013Lubo\u0144, utilizzando il deposito locomotive di Wolsztyn che \u00e8 inoltre dotato di una piattaforma girevole ferroviaria attiva al riguardo) e nel Nord America.\nD'altro canto la scarsit\u00e0 di petrolio ha convinto il governo cinese a procrastinare la radiazione delle ultime vaporiere in servizio, che era prevista per il 2006, e pi\u00f9 di qualcuno ritorna a pensare che probabilmente ci sar\u00e0 ancora spazio per locomotive a vapore costruite in modo moderno, come quelle costruite da SLM per la ferrovia Brienz-Rothorn.\nIn America centrale e meridionale, grazie soprattutto al genio di Livio Dante Porta, sono in servizio locomotive che hanno ricevuto miglioramenti notevoli relativamente all'efficienza. A Cuba l'ingegner Porta ha progettato locomotive in grado di bruciare biomasse, tra cui gli scarti della produzione dello zucchero di canna. La crisi dell'industria dello zucchero ha per\u00f2 messo in dubbio la realizzazione della locomotiva LVM 800 (sempre progettata da Porta).\nAltrove, come in Eritrea, si conservano gelosamente le vecchie Mallet di costruzione Ansaldo, impiegate sulla linea Massaua-Asmara.\nVi sono anche progetti per la realizzazione di vaporiere progettate con tutti gli accorgimenti che i grandi progettisti hanno introdotto per migliorarne l'efficienza e realizzate con materiali moderni di derivazione aeronautica. Si tratta di locomotive adatte all'utilizzo per la trazione di treni veloci e in grado di raggiungere, in teoria, i 200\u00a0km/h per poter transitare sulle linee principali senza problemi di intralcio alla circolazione degli altri treni.\nTra i lavori pi\u00f9 interessanti oggi in sviluppo vi \u00e8 la 5AT dell'ingegner David Wardale, una 4-6-0 da 3500 cavalli, disegnata in stile anni trenta ma realizzata con materiali attuali. L'entrata in servizio era prevista per il 2010, anche se il progetto non ha ottenuto tutto il successo sperato.\nPare invece destinato a rimanere lettera morta il progetto statunitense ACE 3000.\nLa pi\u00f9 veloce locomotiva a vapore ancora disponibile per l'esercizio (con treni rievocativi e turistici) \u00e8 l'unica unit\u00e0 costruita del gruppo 18 della Deutsche Bahn.\nPreservazione della memoria.\nDa qualche anno a questa parte, locomotive a vapore vengono restaurate ed impiegate per il loro elevato fascino su itinerari turistici e rievocazioni storiche, come accade in Germania, Austria, Svizzera, Francia, Belgio, Stati Uniti d'America, Irlanda e ovviamente Regno Unito, dove sono nate (a volte il giorno dopo la chiusura di alcuni \"rami secchi\", come nel caso della \"Blue Bell Line\") associazioni di appassionati di ferrovie dedite a questa branca della archeologia industriale.\nAnche in Italia sono presenti associazioni di questo tipo, che operano con rotabili sia propri che delle imprese ferroviarie esistenti, circolanti sulle diverse reti ferroviarie."}
{"id": "254647", "revid": "12379", "url": "https://it.wikipedia.org/wiki?curid=254647", "title": "S100", "text": ""}
{"id": "254650", "revid": "21079", "url": "https://it.wikipedia.org/wiki?curid=254650", "title": "Matrice diagonalizzabile", "text": ""}
{"id": "254651", "revid": "21079", "url": "https://it.wikipedia.org/wiki?curid=254651", "title": "Trasformazione diagonalizzabile", "text": ""}
{"id": "254653", "revid": "1652635", "url": "https://it.wikipedia.org/wiki?curid=254653", "title": "Temporale", "text": "In meteorologia il temporale \u00e8 un fenomeno atmosferico accompagnato spesso da fulmini, vento e precipitazioni, frequentemente sotto forma di rovescio. Spesso associato a condizioni di marcata instabilit\u00e0 atmosferica, si tratta del fenomeno atmosferico pi\u00f9 violento in termini energetici cui possiamo assistere con una certa frequenza alle medie latitudini.\nStoria.\nIl temporale \u00e8 uno dei fenomeni atmosferici estremi della natura: fin dal passato era temuto e venerato. Gli antichi spesso creavano divinit\u00e0 per i fenomeni naturali: tra questi non poteva mancare la figura del dio temporale. L'esempio pi\u00f9 famoso \u00e8 forse quello di Giove che aveva il potere di scagliar fulmini, ma anche nella civilt\u00e0 egizia gli dei collegati ad eventi atmosferici non mancano.\nIn epoca moderna, grazie ai progressi della conoscenza scientifica, si \u00e8 scoperto che il temporale non \u00e8 che una nube plumbea associata generalmente a precipitazioni a prevalente carattere di rovescio e/o vento. Nonostante ci\u00f2 il suo fascino \u00e8 rimasto lo stesso e non di rado alcuni appassionati si recano nelle vicinanze dei temporali (generalmente quelli pi\u00f9 intensi) per osservarli e studiarli. Tale attivit\u00e0 \u2013 nata negli Stati Uniti d'America a partire dalla met\u00e0 del XX secolo \u2013 \u00e8 denominata storm chasing. Anche grazie ad essa \u00e8 stato possibile comprendere a fondo i meccanismi che producono e mantengono in vita i temporali, come e perch\u00e9 alcuni di essi hanno una maggiore potenza distruttrice.\nDescrizione.\nStruttura.\nIl temporale \u00e8 individuato da un insieme di nubi di vasta estensione volumica, il cumulonembo, e di altri fenomeni atmosferici ad esso associati. Il cumulonembo \u00e8 una nube a sviluppo verticale che si forma per il sollevamento di grandi masse d'aria calde (causato da diversi fattori) e umide in atmosfera instabile. Con il sollevamento l'aria si raffredda adiabaticamente e il vapore acqueo in essa contenuto, raggiunta la saturazione, condensa iniziando a sviluppare la nube.\nAll'interno della nube sono presenti correnti convettive ascensionali molto violente e forte turbolenza e le gocce d'acqua facilmente si uniscono per coalescenza originando, al superamento per gravit\u00e0 della forza ascensionale, pioggia o anche grandine se vengono trascinate a lungo all'interno della nube da tali correnti.\nIn cima al cumulonembo, quand'esso ha raggiunto la fase di maturit\u00e0 o pieno sviluppo, si trova una caratteristica incudine, che pu\u00f2 anche raggiungere i 10\u00a0000\u00a0m di quota e oltre. Tale incudine si forma laddove l'aria in ascesa incontra la tropopausa, e la sua caratteristica forma \u00e8 dovuta alla costanza dell'andamento termico che caratterizza la tropopausa che inibisce l'ulteriore ascesa della massa d'aria instabile all'origine della genesi del cumulonembo. A tali quote la nube \u00e8 composta da cristalli di ghiaccio e appare sformata.\nAl di sotto del cumulonembo si formano in genere forti ascendenze al centro e forti discendenze ai lati, provocando al perimetro del cumulonembo un forte vento che solleva visibilmente la polvere e precede la pioggia. Nel momento in cui inizia a piovere il moto si inverte ovvero si hanno discendenze al centro e ascendenze ai margini.\nVa inoltre ricordato che se nella formazione di cumulinembo vi \u00e8 moltissimo vento sia correnti calde o fredde il temporale scarica solamente il suo potenziale elettrico, ma non lascia cadere la pioggia a causa del vento appunto che sposta velocemente le nuvole. Difficilmente pu\u00f2 accadere il contrario.\nIl temporale risulta quindi composto da:\nStruttura a cellule.\nUn temporale \u00e8 alimentato in genere da pi\u00f9 cellule o celle convettive (temporale multicellulare- durata media 1 ora- 3 celle circa). Possono anche esserci temporali con una sola cella (monocellulari) o una sola grande cella in rotazione (supercella). Questi ultimi sono i pi\u00f9 pericolosi e possono portare alla formazione di tornado.\nQuesta struttura fa s\u00ec che, nei temporali multicellulari, la zona pi\u00f9 attiva della nube sia in continuo spostamento e quindi l'intensit\u00e0 delle precipitazioni vari a intervalli irregolari. Ci\u00f2 permette infine anche una maggiore durata della nube.\nFenomeni secondari osservabili.\nPrima e durante un temporale \u00e8 possibile osservare i seguenti fenomeni che a volte possono anticipare la comparsa stessa del fenomeno temporalesco:"}
{"id": "254654", "revid": "15756", "url": "https://it.wikipedia.org/wiki?curid=254654", "title": "Barisano da Trani", "text": "Biografia.\nSulla sua vita non si ha alcuna notizia. Gli si conoscono due opere firmate: le porte bronzee divise in riquadri delle cattedrali di Trani (1185) e di Monreale (1190).\n&lt;br&gt;Gli viene anche attribuita la porta del Duomo di Ravello, l'unica che riporti una data indiscutibile (1179), commissionata da Sergio Muscettola, marito di Sigilgaida Pironti. Nella formella centrale della terza fila del battente sinistro si legge:\nLa cronologia delle opere \u00e8 controversa. Gli studi pi\u00f9 recenti danno come prima la porta di Ravello, seguita da quelle di Trani (ca. 1185) e di Monreale (ca. 1190).\nLe formelle sono ottenute a stampo, rifinite a freddo e applicate su una base lignea, tecnica pi\u00f9 vicina all'oreficeria che alla scultura vera e propria, e mostrano influssi arabi e bizantini. Si ispira, infatti, sia ai motivi delle stoffe provenienti dall'Oriente sia ai cofanetti eburnei dell'arte bizantina.\nDiversamente da altri scultori della sua epoca, Barisano non \u00e8 prettamente un narratore: infatti predilige inserire nelle formelle delle porte figure religiose singole oppure figure statiche e isolate di fantasia o provenienti dalla iconografia asiatica. Barisano predilige il gusto della decorazione e quello simbolico, evidenziando uno stile che assume qualche affinit\u00e0 con quello nordico.\nSe la lavorazione della porta di Trani \u00e8 caratterizzata da una leggerezza dell'insieme, confermata dalle piccole dimensioni delle figure e dal risalto dato alle cornici, invece la porta di Ravello si mostra pi\u00f9 complessa per l'effetto della cesellatura e per i temi che ricordano quelli dell'arte sasanida mediorientale. Il lavoro alla porta di Monreale, invece, evidenzia un maggior intento scultoreo."}
{"id": "254655", "revid": "6923", "url": "https://it.wikipedia.org/wiki?curid=254655", "title": "N\u00f2ach", "text": ""}
{"id": "254656", "revid": "729019", "url": "https://it.wikipedia.org/wiki?curid=254656", "title": "122 Gerda", "text": "122 Gerda \u00e8 un piccolo asteroide che orbita all'esterno della Fascia principale. \u00c8 composto probabilmente da materiale roccioso silicato e nichel e ferro allo stato metallico.\nGerda fu scoperto il 31 luglio 1872 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Ger\u00f0r, la sposa del dio Freyr nella mitologia norrena."}
{"id": "254657", "revid": "2056951", "url": "https://it.wikipedia.org/wiki?curid=254657", "title": "Temporale (disambigua)", "text": ""}
{"id": "254658", "revid": "287204", "url": "https://it.wikipedia.org/wiki?curid=254658", "title": "Pascoli (disambigua)", "text": ""}
{"id": "254660", "revid": "125491144", "url": "https://it.wikipedia.org/wiki?curid=254660", "title": "Indiano", "text": ""}
{"id": "254689", "revid": "767487", "url": "https://it.wikipedia.org/wiki?curid=254689", "title": "Dexter Holland", "text": "Biografia.\nLaureatosi in biologia all'University of Southern California ebbe la possibilit\u00e0 di ottenere un dottorato in biologia molecolare ma rifiut\u00f2 per dedicarsi alla carriera musicale. Successivamente riprese a studiare e nel maggio 2017 ha ottenuto il dottorato con una tesi sul virus dell'HIV. \nInsieme al futuro bassista degli Offspring Greg Kriesel, che ha avuto la sua medesima carriera universitaria, nel 1984 (dopo la breve parentesi nei Clowns of Death) non riusc\u00ec ad entrare in un locale dove suonavano i Social Distortion, e quindi decisero di fondare una band tutta loro. Nacquero cos\u00ec i Manic Subsidal, che poi cambiarono il nome in The Offspring. \u00c8 lui a firmare la stragrande maggioranza dei testi degli Offspring. \u00c8 proprietario di una linea di salse alimentari chiamata \"Gringo Bandito\", di una licenza di pilota d'aereo e di tre diversi aeroplani. Ha fondato nel 1994 insieme a Greg K. una etichetta discografica, la Nitro Records, con la quale hanno ristampato su cd nel 1995 il primo album degli Offspring, \"The Offspring\".\nVita privata.\n\u00c8 stato sposato con la hairstylist Kristine Luna dal 1995 al 2012; ella compare nel video musicale del 1997 dei The Offspring \"I Choose\". Nel 2013 si \u00e8 risposato con Amber Sassie.\nDexter ha una figlia, nata da una relazione giovanile, Alexa Holland (25 dicembre 1986).\nL'11 maggio 2017 ha conseguito un Ph.D. in biologia molecolare presso l'University of Southern California.\nStrumenti.\nDexter utilizza chitarre Ibanez RG Custom. Per la registrazione di \"Rise and Fall, Rage and Grace\" ha utilizzato una Gibson SG."}
{"id": "254695", "revid": "110157", "url": "https://it.wikipedia.org/wiki?curid=254695", "title": "Abbazia di Santa Maria Arabona", "text": "Santa Maria de Arabona \u00e8 un'abbazia risalente alla fine dell'XII secolo che si trova nell'omonima frazione nel comune di Manoppello (PE), dichiarata monumento nazionale nel 1902.\nStoria.\nOrigini e sviluppo.\nIl nome completo \u00e8 \"Sancta Mariae de Ara Bona\", secondo alcuni proviene dalla caratteristica salubre del territorio, dallo spiazzo (aia) sopra cui sorge. situata su un'area in cima ad una collina da dove si domina parte della vallata del Pescara. Essa sorge sui resti di un tempio pagano romano dedicato al culto della Bona Dea (e forse da questo deriva il termine \"Arabona\", dal latino \"ara\" \"altare\" e \"Bona\" \"Bona Dea\") che and\u00f2 distrutto. I monaci cistercensi cominciarono nel 1197 la realizzazione dell'abbazia riutilizzando una parte dei materiali del vecchio tempio e dedicarono la chiesa abbaziale in costruzione alla Vergine Maria. Ancora oggi \u00e8 possibile notare alcune strutture e pietre del preesistente tempio romano.\nL'ipotesi del luogo salubre di edificazione nel 1209 \u00e8 da escludere, dato che i Cistercensi prediligessero luoghi isolati, da risanare con il lavoro e la preghiera, per renderli adatti al loro insediamento. L'abbazia rimase incompiuta durante la sua edificazione, fu la seconda in Abruzzo ad appartenere all'Ordine Cistercense, dopo l'abbazia di Santa Maria di Casanova a Civitella Casanova, fondata una decina d'anni prima per volere dei Conti di Loreto Aprutino. Il sistema cistercense di Santa Maria d'Arabona riprende il modello dell'abbazia di Cluny in Francia, seguendo la regola di San Bernardo di Chiaravalle. In Italia varie sono le \"abbazia figlie\" della madre in Citeaux, quella di Manoppello deriva dalla linea di Clairvaux, ossia Chiaravalle, venne fondata dai monaci provenienti dall'abbazia di Sant'Anastasio di Roma, ossia dall'abbazia di Tre Fontane, che avevano ricevuto in dono sopra il colle del fiume Aterno.\nla comunit\u00e0 di Sant'Anastasio dipendeva da Chiaravalle, gener\u00f2 sette abbazie \"figlie\", ossia San Benedetto de Silva, l'abbazia di Casanova (operativa dal 1191 al 1807), l'abbazia di Arabona (1209-1587), Santa Maria de Caritate de Sylva, Sant'Agostino di Montalto (1215), l'abbazia di Palazzolo (1244-1398) e Santa Maria di Ponza (1246). Nel XIII secolo l'abbazia ricoperse subito un ruolo centrale nella vallata del fiume Aterno-Pescara, e acquis\u00ec vario potere per mezzo degli Angi\u00f2, entrando ad amministrare anche la storica abbazia di San Clemente a Casauria, dell'ordine Benedettino. Nel 1412 i monaci lasciarono Arabona, che venne occupata dal Conte di Ferrara, nel 1587 papa Sisto V decise di darla ai Monaci Conventuali della Basilica dei Santi Dodici Apostoli di Roma, affinch\u00e9 la risollevassero del degrado, infine l'abbazia pass\u00f2 ai Baroni Zambra di Chieti.\nSanta Maria d'Arabona ebbe un'abbazia figlia: Santa Maria dello Sterpeto, nella Puglia nei dintorni di Barletta, fondata nel 1259, ma ebbe vita breve. La stessa abbazia di Manoppello, come testimonia l'architettura stessa, ebbe dei problemi sin dalla nascita, dato che il progetto monumentale di costruzione fu arrangiato varie volte, rimanendo incompiuto quando si dovette costruire la prima campata, venendo terminati solo l'abside e il transetto. Quando nel 1587 i monaci Cistercensi abbandonarono il sito, l'abbazia figlia in Puglia era gi\u00e0 chiusa dal 1374. Durante la guerra tra Ungari e Angioini, l'abbazia pugliese fu ridotta a grancia, nel 1374 non figura pi\u00f9 come abbazia, anche se la cappella venne frequentata sino al XVIII secolo dalla popolazione.\nDalla decadenza al recupero.\nL'abbazia decadde con le soppressioni napoleoniche del 1809 e poi con quelle piemontesi del 1867, in un disegno del 1899, si intravede chiaramente la mancanza dei rosoni, caduti per le intemperie o l'incuria, e sostituiti da oculi a finestra murati.\nNei primi anni cinquanta l'abbazia fu sottoposta a restauri che si conclusero con la riapertura al culto il 25 settembre 1952 alla presenza del Presidente della Repubblica Italiana Luigi Einaudi.\nLa famiglia Zambra, proprietaria dell'abbazia sin dal 1799, dopo la morte del loro unico figlio Dino Zambra, avvenuta il 3 gennaio 1944 durante la Seconda guerra mondiale, nel 1968 la don\u00f2 alla congregazione dei Salesiani.\nDal 1998, l'abbazia \u00e8 sotto il diretto controllo dell'Arcidiocesi di Chieti-Vasto.\nArchitettura.\nEsterno.\nLa stratificazione dello stile cluniacense con quello cistercense \u00e8 dato dalla seconda trance di lavori eseguita dopo il terremoto del 1349, che non furono mai ultimati. La mole del profilo geometrico rigoroso e geometrico della chiesa si impone sul paesaggio; l'interruzione dei lavori nella prima campata dell'aula hanno conferito alla chiesa l'ingannevole aspetto di pianta centrale, mentre il prospetto originario doveva essere un corpo longitudinale a tre navate, in linea con \"piano bernardino\", ossia da San Bernardo di Chiaravalle nel 1133 per tali monasteri.\nIl piano prevedeva un transetto sporgente rispetto al corpo longitudinale e la terminazione piatta del coro ai cui lati si dispongono le cappelle. Il modello non segu\u00ec pedissequamente quello di San Bernardo delle chiese cistercensi, ma si adatt\u00f2 alle esigenze e alle circostanze territoriali per quanto riguarda i lati del coro con deambulatorio e la navata con le finestre, la volta a botte ed a crociera. Infatti il modello di San Bernardo, durante i lavori, sub\u00ec delle modifiche, assumendo quelle espressioni del gotico: la chiesa doveva avere dunque, nel nuovo impianto, una forma a croce greca, con capocroce composto da due campate di diversa profondit\u00e0, e da 5 monofore disposte su due ordini nella tipica configurazione piramidale. Tuttavia i lavori furono interrotti ancora, e il campanile, che in origine doveva stare al centro della pianta a croce, fu spostato su uno dei lati, e il rosone, 4 per ogni lato, venne alterato e spostato d'asse.\nInterno.\nLe navate laterali sorreggono l'intera volta e gli altari sono disposti lungo il transetto. L'interno \u00e8 caratterizzato inoltre dalla presenza delle costolature che danno slancio ai volumi e sottolineano le luci degli archi e le fughe delle volte.\nIn mezzo ad uno spazio sobrio e lineare spicca la ricchezza degli arredi costituiti dal tabernacolo e dal candelabro.\nIl tabernacolo \u00e8 formato da un'edicola gotica finemente lavorata, che appoggia al muro; il cero si innalza con un'aerea leggerezza su una snella colonnina, sostenuta da due cani e da un leone rampante.\nTre dipinti firmati da Antonio Martini di Atri e datati al 1377, decorano la parete del coro: rappresentano, nell'ordine, una \"Santa coronata\", una \"Crocifissione\" e una \"Vergine in trono con Bambino\", che a sua volta tiene tra le mani un piccolo cane bianco.\nAll'interno dell'abbazia \u00e8 presente una cappella dedicata all'Ordine equestre del Santo Sepolcro di Gerusalemme usata dalla \"Sezione Abruzzo e Molise\" dell'ordine.\nIl candelabro.\nIl candelabro per il cero pasquale fu realizzato nel XIII-XIV secolo, \u00e8 costituito principalmente da una colonna, rappresentante Ges\u00f9; attorno ad essa \u00e8 intrecciata una vite, simbolo dei fedeli che traggono nutrimento dall'eucaristia, che sfocia nel capitello decorato dalle sue foglie.\nIl tutto poggia su una base quadrata sulla quale alcuni animali (due cani e un leone \u2013 l'altro \u00e8 mancante) attaccano alle radici la vite: rappresentano le eresie, che minacciano la fede e i cristiani.\nIl capitello \u00e8 sovrastato invece da dodici colonnine (rappresentanti i dodici apostoli) disposte a base esagonale su due piani. Il candelabro termina infine con una colonna decorata a palmette dove riporre i cero benedetto il Sabato Santo.\nIl tabernacolo.\nIl tabernacolo \u00e8 quasi attaccato alla parete dalla parte sinistra del coro ed \u00e8 sorretto da due colonnine dalla parte opposta.\n\u00c8 basato su una struttura a parallelepipedo; gli spigoli sono decorati da colonnine finemente lavorate con motivi ad intreccio mentre le facce sono decorate con motivi floreali.\nLa parte superiore, danneggiata, \u00e8 sormontata da due piccole guglie."}
{"id": "254706", "revid": "132377", "url": "https://it.wikipedia.org/wiki?curid=254706", "title": "Dryden Flight Research Center", "text": "Il Dryden Flight Research Center \u00e8 un centro di ricerca NASA in cui ci si occupa dello studio e della costruzione di velivoli oltre che di ricerche atmosferiche. Il centro \u00e8 situato nella Base Aerea Edwards in California.\nIl Dryden \u00e8 il pi\u00f9 importante dei centri di ricerca della NASA sul volo aereo militare e aerospaziale.\nLa base aerea veniva inoltre usata come centro di atterraggio per gli Space Shuttle.\nIl nome gli venne dato il 26 marzo 1976, in onore al \"Dr. Hugh Latimer Dryden\", studioso di aerodinamica e gi\u00e0 Direttore del National Advisory Committee for Aeronautics (NACA) nel periodo compreso tra il 1947 e l'ottobre 1958, anno in cui divenne Direttore Associato della National Aeronautics and Space Administration (NASA), l'ente che sostitu\u00ec il NACA.\nIl centro \u00e8 sempre stato la sede di sviluppo dei progetti sugli aeroplani sperimentali della serie X svolti dalla NASA.\nDal 1 Marzo 2014 \u00e8 stato ribattezzato NASA Neil A. Armstrong Flight Research Center (AFRC)"}
{"id": "254709", "revid": "919135", "url": "https://it.wikipedia.org/wiki?curid=254709", "title": "Diagonalizzabilit\u00e0", "text": "In matematica, e pi\u00f9 precisamente in algebra lineare, una trasformazione lineare di uno spazio vettoriale \u00e8 diagonalizzabile o semplice se esiste una base dello spazio rispetto alla quale la matrice di trasformazione \u00e8 diagonale. In modo equivalente, una matrice quadrata \u00e8 diagonalizzabile o semplice se \u00e8 simile ad una matrice diagonale.\nUna trasformazione lineare \u00e8 diagonalizzabile se esistono formula_1 \"assi\" passanti per l'origine la cui direzione rimane invariata nella trasformazione stessa: ognuno di tali assi \u00e8 un autospazio relativo ad un autovettore della trasformazione, e la trasformazione effettua una omotetia. Diagonalizzare una trasformazione significa porsi in un sistema di riferimento che rimane \"solidale\" con essa, e la trasformazione risulta completamente definita quando si conosce il suo comportamento sugli assi del sistema.\nDefinizione.\nSia formula_2 un endomorfismo di uno spazio vettoriale formula_3, cio\u00e8 una trasformazione lineare formula_4. Si dice che formula_2 \u00e8 diagonalizzabile se esiste una base di formula_3 rispetto alla quale la matrice che rappresenta formula_2 \u00e8 diagonale. In particolare, la base che diagonalizza formula_2 \u00e8 composta da suoi autovettori.\nIn modo equivalente, una matrice quadrata \u00e8 diagonalizzabile se \u00e8 simile a una matrice diagonale. La matrice formula_2 \u00e8 quindi diagonalizzabile nel campo di appartenenza se esiste una matrice invertibile formula_10 tale che:\nossia:\nScrivendo formula_10 in termini dei vettori colonna:\nla precedente relazione diventa:\nI vettori colonna di formula_10 sono dunque autovettori di formula_2, e i corrispondenti elementi della matrice diagonale sono i rispettivi autovalori. L'invertibilit\u00e0 di formula_10 implica inoltre l'indipendenza lineare degli autovettori, che formano una base dello spazio.\nPer il teorema spettrale, se formula_2 \u00e8 normale e diagonalizzabile allora la base di formula_3 che \u00e8 composta da suoi autovettori \u00e8 una base ortonormale. In tal caso formula_10 \u00e8 unitaria.\nPolinomio caratteristico.\nUn modo per verificare che una applicazione \u00e8 diagonalizzabile \u00e8 quello di studiare la diagonalizzabilit\u00e0 della sua matrice associata formula_22 nelle basi degli insiemi di partenza e di arrivo. A tal fine, uno strumento di notevole importanza \u00e8 il polinomio caratteristico, che permette di ottenere gli autovalori con la loro molteplicit\u00e0.\nSia formula_22 una matrice quadrata con formula_1 righe a valori in un campo formula_25. Il polinomio caratteristico di formula_22 \u00e8 un polinomio di grado formula_1 definito nel modo seguente:\nLe radici formula_29 di formula_30 appartenenti al campo formula_25 sono gli autovalori di formula_22. Ogni autovalore formula_33 ha una sua molteplicit\u00e0 come radice del polinomio caratteristico, detta \"molteplicit\u00e0 algebrica\". Un autovalore con molteplicit\u00e0 algebrica 1 si dice \"semplice\".\nIl teorema di diagonalizzabilit\u00e0 fornisce un criterio necessario e sufficiente che permette di stabilire se un'applicazione lineare \u00e8 diagonalizzabile. Una matrice quadrata formula_22 con formula_1 righe \u00e8 diagonalizzabile se e solo se valgono entrambi i fatti seguenti:\nTeorema spettrale.\nIl teorema spettrale mostra che una condizione necessaria e sufficiente affinch\u00e9 esista una base ortonormale di autovettori di un endomorfismo \u00e8 che esso sia autoaggiunto. Il teorema pu\u00f2 essere esteso al caso complesso, dove l'enunciato vale per la classe pi\u00f9 generale degli operatori normali.\nCaso finito-dimensionale.\nSia formula_2 un endomorfismo su uno spazio vettoriale reale formula_3 di dimensione formula_1 sul quale \u00e8 definito un prodotto scalare definito positivo. Allora formula_2 \u00e8 autoaggiunto se e solo se esiste una base ortonormale di formula_3 fatta di autovettori per formula_2. L'endomorfismo formula_2 \u00e8 quindi diagonalizzabile.\nUna versione equivalente del teorema, enunciata con le matrici, afferma che ogni matrice simmetrica \u00e8 simile a una matrice diagonale tramite una matrice ortogonale.\nCome conseguenza del teorema, per ogni matrice simmetrica formula_45 esistono una matrice ortogonale formula_46 ed una matrice diagonale formula_47 tali per cui:\nIn particolare, gli autovalori di una matrice simmetrica sono tutti reali.\nCome conseguenza del teorema, una matrice quadrata formula_22 di rango \"n\" sul campo formula_50 \u00e8 diagonalizzabile se e solo se la somma delle dimensioni dei suoi autospazi \u00e8 pari a \"n\". Infatti, tale condizione si verifica se e solo se esiste una base di formula_51 composta da autovettori di formula_22, e se la base esiste \u00e8 possibile definire una matrice formula_10 avente i vettori di tale base come colonne: in tal caso formula_54 \u00e8 diagonale, e gli elementi della diagonale sono gli autovalori di formula_22. Le condizioni di diagonalizzabilit\u00e0 per le applicazioni lineari sono equivalenti a quelle per le matrici rappresentative.\nCaso infinito-dimensionale.\nIl caso infinito-dimensionale costituisce una generalizzazione del caso precedente, ed esistono diverse formulazioni del teorema a seconda della classe di operatori che si vuole considerare. La principale distinzione riguarda gli operatori limitati e non limitati.\nIl teorema spettrale afferma che un operatore limitato e autoaggiunto formula_22 definito su uno spazio di Hilbert formula_57 \u00e8 un operatore di moltiplicazione.\nIn modo equivalente, esiste una famiglia di misure formula_58 sullo spettro formula_59 di formula_22 ed esiste un operatore unitario:\ntali che:\ncon:\nUna tale scrittura di formula_22 \u00e8 detta \"rappresentazione spettrale\" dell'operatore.\nCome corollario, segue che esiste una misura formula_65 su uno spazio di misura formula_46 ed esiste un operatore unitario:\ntali che:\nper una qualche funzione misurabile limitata ed a valori reali formula_50 su formula_46.\nDecomposizione spettrale.\nIl teorema spettrale fornisce le condizioni per cui sia possibile diagonalizzare un operatore rispetto ad una base ortonormale. Quando questo risulta possibile nel caso finito-dimensionale, ad autovalori distinti corrispondono autovettori mutuamente ortogonali, e pertanto gli autospazi sono in somma diretta. Un operatore normale pu\u00f2, di conseguenza, essere scritto come una combinazione lineare di proiettori ortogonali sugli autospazi, i cui coefficienti sono gli autovalori relativi ad ogni autospazio.\nNel caso infinito-dimensionale la normalit\u00e0, ed in particolare l'autoaggiuntezza, non garantisce la diagonalizzabilit\u00e0. In generale un operatore normale non pu\u00f2 essere pi\u00f9 scritto come combinazione lineare di proiettori ortogonali. Attraverso la misura a valori di proiettore \u00e8 tuttavia possibile ottenere una scrittura integrale che permette di descrivere l'operatore in termini del suo spettro.\nCaso finito-dimensionale.\nCome conseguenza del teorema spettrale, sia nel caso reale che nel caso complesso, il teorema di decomposizione spettrale afferma che gli autospazi di formula_2 sono ortogonali e in somma diretta:\nEquivalentemente, se formula_73 \u00e8 la proiezione ortogonale su formula_74, si ha:\nLa decomposizione spettrale \u00e8 un caso particolare della decomposizione di Schur. \u00c8 anche un caso particolare della decomposizione ai valori singolari.\nCaso infinito-dimensionale.\nSia formula_22 un operatore normale limitato definito su uno spazio di Hilbert formula_57. Il teorema di decomposizione spettrale per operatori normali afferma che esiste un'unica misura a valori di proiettore formula_78 tale per cui:\ndove formula_80 \u00e8 lo spettro di formula_22. Si dice che formula_78 \u00e8 la misura a valori di proiettore associata ad formula_22.\nIn particolare, se formula_22 \u00e8 un operatore autoaggiunto si pu\u00f2 definire una misura a valori di proiettore limitata:\ndefinita sullo spettro formula_86 di formula_22, in cui formula_88 \u00e8 la funzione indicatrice. Tale misura pu\u00f2 essere univocamente associata ad formula_22 nel seguente modo:\nper ogni funzione misurabile limitata formula_91, e in tal caso si ha:\nLa formula a sinistra \u00e8 detta \"diagonalizzazione\" di formula_22.\nSe da un lato \u00e8 possibile definire univocamente un operatore autoaggiunto (o, pi\u00f9 in generale, un operatore normale) formula_22 a partire da una misura a valori di proiettore, dall'altro se \u00e8 possibile diagonalizzare formula_22 tramite una misura a valori di proiettore limitata formula_78 allora formula_78 \u00e8 la misura a valori di proiettore associata univocamente ad formula_22.\nOperatori non limitati.\nSi consideri un operatore autoaggiunto formula_22 non limitato. Attraverso la trasformata di Cayley formula_100 associata ad formula_22:\n\u00e8 possibile definire, a partire da formula_22, una misura a valori di proiettore formula_104 nel modo seguente:\nL'insieme formula_106 \u00e8 un borelliano contenuto nello spettro (reale) formula_86 di formula_22, e formula_109 \u00e8 il risultato ottenuto applicando la trasformata di Cayley su formula_110.\nSi dimostra che se la funzione identit\u00e0, definita su formula_86, \u00e8 di classe formula_112 rispetto alla misura formula_113, allora formula_104 definisce una misura a valori di proiettore su formula_86.\nIn particolare, \u00e8 possibile scrivere:\nAnche nel caso di formula_22 non limitato la corrispondenza tra formula_22 ed una misura a valori di proiettore \u00e8 biunivoca.\nEsempi.\nEsempio di calcolo.\nSi consideri la matrice:\nIl polinomio caratteristico \u00e8:\nche si annulla per gli autovalori:\nQuindi ha 3 autovalori distinti. Per il primo criterio esposto precedentemente, la matrice \u00e8 diagonalizzabile.\nSe si \u00e8 interessati a trovare esplicitamente una base di autovettori si deve fare del lavoro ulteriore: per ogni autovalore, si imposta l'equazione formula_122 e si risolve cercando i valori del vettore formula_123 che la soddisfano, sostituendo volta per volta i tre autovalori precedentemente calcolati.\nUna base di autovettori per esempio \u00e8 data da:\nSi vede facilmente che sono indipendenti, quindi formano una base, e che sono autovettori, infatti formula_122.\nSi pu\u00f2 scrivere esplicitamente la matrice di cambiamento di base incolonnando i vettori trovati:\nQuindi la matrice invertibile formula_10 diagonalizza formula_22, come si verifica calcolando:\nLa matrice finale deve essere diagonale e contenere gli autovalori, ciascuno con la sua molteplicit\u00e0. \u00c8 utile osservare come al variare dell'ordine dei vettori colonna in formula_10 varia l'ordine degli autovalori nella matrice formula_47; in particolare all'autovalore dell'formula_1-esima colonna di formula_47 \u00e8 associato un autovettore del suo autospazio nell'formula_1-esima colonna di formula_10.\nNumeri complessi.\nSe il campo su cui si lavora \u00e8 quello dei numeri complessi, una matrice formula_136, per il teorema fondamentale dell'algebra, ha formula_1 autovalori contando ciascuno con la relativa molteplicit\u00e0, detta, in questo contesto anche \"molteplicit\u00e0 algebrica\". Se le molteplicit\u00e0 algebriche sono tutte 1, la matrice \u00e8 diagonalizzabile. Altrimenti, dipende. Un esempio di matrice complessa non diagonalizzabile \u00e8 descritto sotto.\nIl fatto che vi siano comunque formula_1 autovalori implica che \u00e8 sempre possibile ridurre una matrice complessa ad una forma triangolare: questa propriet\u00e0, pi\u00f9 debole della diagonalizzabilit\u00e0, \u00e8 detta triangolarizzabilit\u00e0.\nNumeri reali.\nSui numeri reali le cose cambiano, perch\u00e9 la somma delle molteplicit\u00e0 delle radici di un polinomio di grado formula_1 pu\u00f2 essere inferiore a formula_1. Ad esempio la matrice:\nnon ha autovalori reali, perch\u00e9 il suo polinomio caratteristico formula_142 non ha radici reali. Quindi non esiste nessuna matrice reale formula_143 tale che formula_144 sia diagonale. D'altro canto, la stessa matrice formula_145 vista sui numeri complessi ha due autovalori distinti \"i\" e -\"i\", e quindi \u00e8 diagonalizzabile. Infatti prendendo:\nsi trova che formula_144 \u00e8 diagonale. La matrice formula_145 considerata sui reali invece non \u00e8 neppure triangolarizzabile.\nCi sono anche matrici che non sono diagonalizzabili n\u00e9 sui reali n\u00e9 sui complessi. Questo accade in alcuni casi in cui ci sono degli autovalori con molteplicit\u00e0 algebrica maggiore di 1. Ad esempio, si consideri:\nQuesta matrice non \u00e8 diagonalizzabile: ha 0 come unico autovalore con molteplicit\u00e0 algebrica 2, e se fosse diagonalizzabile sarebbe simile alla matrice nulla, cosa impossibile a prescindere dal campo reale o complesso."}
{"id": "254710", "revid": "21079", "url": "https://it.wikipedia.org/wiki?curid=254710", "title": "Applicazione diagonalizzabile", "text": ""}
{"id": "254713", "revid": "56620", "url": "https://it.wikipedia.org/wiki?curid=254713", "title": "Patriarcato di Cartagine", "text": ""}
{"id": "254716", "revid": "125170507", "url": "https://it.wikipedia.org/wiki?curid=254716", "title": "Ultimate (sport)", "text": "L'ultimate (noto anche come ultimate frisbee) \u00e8 uno sport di squadra giocato con il \"frisbee\" (un disco di plastica del peso di 175 g). Lo scopo del gioco \u00e8 segnare punti passando il disco all'interno dell'area di meta avversaria. I giocatori non possono muoversi, se non sul proprio piede perno, mentre sono in possesso del disco.\nL'ultimate \u00e8 stato inventato alla fine degli anni sessanta nei campus americani. Si contraddistingue per lo Spirit of the Game (\"Spirito del Gioco\") e i principi del \"fair play\". Infatti, a qualsiasi livello, anche durante i \"World Championship\" (Campionati del Mondo) \u00e8 giocato senza l'ausilio di un arbitro. Tutte le contese vengono risolte sul campo dai giocatori in gioco.\nOriginariamente chiamato \"Ultimate Frisbee\", \u00e8 ora chiamato semplicemente \"Ultimate\" perch\u00e9 il nome Frisbee \u00e8 un marchio registrato dalla Wham-O.\nCampo.\nIl campo di gioco.\nIl campo \u00e8 un rettangolo di 100 m \u00d7 37 m con due aree di meta profonde 18 m libere, senza pali n\u00e9 porte. La superficie \u00e8 l'erba ma si pu\u00f2 giocare anche su campi, proporzionalmente pi\u00f9 piccoli, in sabbia (Beach Ultimate) e in sintetico (Indoor Ultimate).\nCome si gioca.\nLe squadre sono composte da sette giocatori (cinque in Beach Ultimate e Indoor Ultimate). Vince la squadra che arriva a 15 punti, con almeno due punti di scarto, altrimenti chi arriva a 17. Il disco internazionalmente utilizzato \u00e8 l'Ultra-Star Professional Sportdisc da 175 grammi della Discraft.\nAll'inizio della partita le due squadre sono sulla linea di meta. La squadra che difende deve consegnare il disco alla squadra che attacca. Il difensore con il disco in mano deve alzarlo per domandare \"iniziamo?\" e quando la squadra che attacca alza un braccio per rispondere \"s\u00ec\", tenter\u00e0 di lanciarlo dentro il campo e il pi\u00f9 vicino possibile all'area di meta avversaria. Quindi un giocatore attaccante raccoglie il disco e inizia l'azione.\nLa squadra che attacca cerca di avanzare attraverso passaggi, dato che chi ha il disco in mano non pu\u00f2 correre: se commette passi (\"travelling\") deve tornare indietro. Non esiste un numero predeterminato di passi entro il quale fermarsi: per esempio, se un giocatore ricevesse il disco da fermo anche un solo passo sarebbe considerato irregolare. Con il disco in mano si pu\u00f2 solo usare il piede di perno e si hanno a disposizione dieci secondi per rilanciare il disco a un proprio compagno (contati rigorosamente in inglese e ad alta voce dal marcatore pi\u00f9 vicino, che introduce il conteggio dicendo: \"Stalling-One\").\nLa squadra che attacca cerca di mantenere il possesso del disco, senza farlo cadere a terra e senza farlo intercettare dagli avversari, con l'obiettivo di raggiungere l'area avversaria. \u00c8 punto quando un giocatore dell'attacco riceve un passaggio del disco dentro l'area di meta avversaria. Recentemente viene contato come punto anche l'intercetto, avvenuto nell'area avversaria, di un lancio proveniente dall'altra squadra.\nNon \u00e8 permesso il contatto fisico, per cui la squadra che difende cerca di costringere la squadra attaccante a un errore, facendogli perdere il possesso del disco o intercettando con mani e piedi il disco in volo. Se si perde il possesso del disco allora cambiano i ruoli \"attacco/difesa\" delle due squadre (\"turnover\"). Ogni volta che il disco cade a terra per un passaggio o una presa sbagliata o un intercetto della difesa, si avr\u00e0 un cambio di possesso e, senza interruzione, la squadra che difendeva potr\u00e0 attaccare. \u00c8 turnover anche quando un attaccante non riesce a eseguire un passaggio entro i dieci secondi, quando una presa avviene fuori dal campo o quando il difensore anticipa l'attaccante (al contrario, in una presa simultanea il disco rimane all'attaccante).\nSolitamente la difesa \u00e8 a uomo (ogni difensore sta molto vicino all'attaccante cercando di essere la sua ombra per fargli cadere il disco quando ne avr\u00e0 l'opportunit\u00e0), anche se a volte pu\u00f2 risultare utile adottare una difesa diversa. Solitamente esistono solo quattro varianti della difesa che sono: \"A uomo\", \"A zona a 3/Coppa a 3\", \"A zona a 4/Coppa a 4\" oppure \"A zona 3+1/Coppa a 3+1\". \u00c8 il difensore che deve contare a voce alta i dieci secondi che l'attaccante con il disco ha a disposizione per lanciare. L'obiettivo della difesa \u00e8 impedire il punto, cercando di togliere il possesso del disco alla squadra attaccante.\nSe la squadra che attacca riesce a segnare un punto dovr\u00e0 successivamente difendere, di modo che a ogni punto le squadre cambiano di campo. L'idea \u00e8 quella di difendere ogni volta la meta che \u00e8 stata appena conquistata.\nL'assenza dell'arbitro.\nOgni giocatore si impegna a rispettare le regole del gioco e a non violarle intenzionalmente. In questo senso ciascun giocatore viene \"elevato\" al rango di arbitro, essendo egli stesso l'unico responsabile del suo comportamento in campo, arrivando addirittura ad ammettere il proprio fallo. Questo \"voto\" al rispetto delle regole e degli avversari \u00e8 noto come \"Spirit Of The Game\" (Spirito Del Gioco), qualcosa di imprescindibile per potere giocare a Ultimate. La competizione estrema \u00e8 incoraggiata a patto che questo non significhi infrangere le regole n\u00e9 perdere il rispetto tra i giocatori e il genuino piacere di giocare.\nI falli.\nDal momento che in questo sport non esiste contatto fisico, con o senza il disco, qualsiasi contatto volontario o involontario pu\u00f2 essere considerato un fallo, ma dato che non esiste l'arbitro bisogna che ciascun giocatore sia responsabile della propria condotta in campo. Quindi per giocare a Ultimate \u00e8 assolutamente necessario rispettare le regole e avere un alto livello di sportivit\u00e0. Per esempio non si pu\u00f2 strappare il disco dalle mani dell'avversario o impedirgli fallosamente il lancio, la distanza minima \u00e8 pari al diametro del disco di gioco; non si pu\u00f2 ostacolare la corsa o il salto di un giocatore e non si pu\u00f2 marcare l'attaccante con il disco con due o pi\u00f9 difensori (raddoppio). Se per\u00f2 il fallo o il contatto fisico non pregiudica l'esito di un passaggio o di un'azione l'attaccante pu\u00f2 scegliere di non fermare il gioco (regola del vantaggio: \"play on\").\nSe qualcuno chiama un fallo o ferma il gioco (per esempio per una giocata dubbia o per un infortunio) allora tutti si fermano e rimangono nella stessa posizione in cui si trovano, fino a che la controversia o il problema non venga risolto. Quindi una volta ristabilita la \"normalit\u00e0\", il giocatore con il disco o il suo difensore, dopo avere avvertito tutti i giocatori (check), pu\u00f2 riprendere il gioco. Qualora la controversia non venga risolta per mancato accordo delle parti in un tempo ragionevole, il gioco riprende dall'azione precedente l'interruzione.\nLe sostituzioni.\nSi possono effettuare tutte le sostituzioni che si vogliono, per\u00f2 mai durante lo svolgimento del gioco; infatti bisogna aspettare sempre la conclusione del punto, anche durasse mezz'ora. Se invece un giocatore si infortuna durante un'azione (injury), allora pu\u00f2 avvenire un cambio, concedendo per\u00f2 anche agli avversari la possibilit\u00e0 di una sostituzione.\nVarianti.\nBeach Ultimate \u00e8 la variante da spiaggia dell'Ultimate.\nFederazioni.\nL'Ultimate Frisbee \u00e8 promosso da diverse federazioni in tutto il mondo. In Italia la disciplina \u00e8 promossa principalmente dalla F.I.F.D., la Federazione Italiana Flying Disc. Attualmente le squadre associate alla F.I.F.D. sono:\nNote.\nLe squadre associate sono estratte dal sito ufficiale FIFD/Mappa del sito il 21 luglio 2012"}
{"id": "254718", "revid": "767487", "url": "https://it.wikipedia.org/wiki?curid=254718", "title": "Tutti gli uomini del deficiente", "text": "Tutti gli uomini del deficiente \u00e8 un film comico diretto da Paolo Costella e prodotto in Italia nel 1999 che segn\u00f2 l'esordio cinematografico della Gialappa's Band: l'intento umoristico della pellicola \u00e8 palese fin dalla lettura del titolo, che rappresenta una parodia del film \"Tutti gli uomini del presidente\".\nMolti i comici lanciati dalla Gialappa's che presero parte al film: oltre ai vari partecipanti alla gara appaiono come guest-star anche Gioele Dix, Walter Fontana, Bebo Storti e Luciana Littizzetto; tra le altre guest-star appaiono in brevi camei anche Ellen Hidding ed Alessia Marcuzzi (all'epoca conduttrici di \"Mai dire Gol\" assieme alla Gialappa's) e Barbara D'Urso (in quel periodo maggiormente attiva come attrice) nei panni del suo pi\u00f9 celebre personaggio di finzione, la Dottoressa Gi\u00f2. Presenti anche quattro giornalisti (Lamberto Sposini, Cristina Parodi, Benedetta Corbi ed Enrico Mentana).\nNella parte di loro stessi i membri della Gialappa's, con le sole voci fuori campo.\nTrama.\nLeone Stella \u00e8 il proprietario e presidente della \"Totem Arts\", una multinazionale produttrice di videogiochi di grande successo, con sede nel castello di Monasterolo, nell'omonimo comune in provincia di Bergamo. Ormai anziano, decide di lasciare le redini dell'azienda a qualcuno che si chiami come lui (o Stella Leone, nel caso siano delle donne) seguendo il consiglio di uno sciamano secondo cui il destino di una persona si cela nel nome (\"nomen omen\" in latino), ed anche per il significato delle parole Leone Stella: \"Colui che fa giocare gli altri\".\nEssendo i suoi omonimi sparsi per l'Italia molto numerosi, egli decide di far svolgere ai candidati varie prove, ispirate alla sua vita e al videogioco a lui dedicato, \"Doctor Leo Star\". Ogni singola prova, che i concorrenti affronteranno nel mondo reale, dovr\u00e0 essere superata prima del Presidente, che invece la svolger\u00e0 sul videogioco; inoltre tutti dovranno viaggiare vestiti come Doctor Leo Star, ossia da hippy, con telecamerine e radioline addosso, seguiti via Internet, senza denaro e facendosi aiutare solo da sconosciuti.\nIl commento fuori campo della Gialappa's accompagna ogni prova, riproponendo il formato dei programmi TV che l'hanno resa famosa, inoltre affibbiano soprannomi ad ogni partecipante per distinguerlo dagli altri omonimi: L\u00e9on \u00e8 un killer professionista osteggiato dalla madre; Stella \u00e8 una maestra elementare perseguitata dall'ex marito; Little Star \u00e8 un'ex spogliarellista ammiratrice del lavoro di Leone Stella; L.S. DJ \u00e8 un disc jockey egocentrico e fastidioso; don Leone \u00e8 un prete di campagna; \"cavia umana\" \u00e8 cos\u00ec ribattezzato per via del suo lavoro (\"autosperimentatore biologico\"); il maratoneta verr\u00e0 soprannominato cos\u00ec per il modo in cui tenter\u00e0 di completare la prima prova di corsa; mister Sacro Wok \u00e8 un uomo straordinariamente fortunato (grazie ad un cimelio in meteorite) inviato da un'azienda di videogiochi legata a tre Yakuza intenzionati ad acquisire la Totem Arts.\nLa prima prova obbliga i candidati a recarsi a La California (una frazione di Bibbona in Provincia di Livorno) facendosi aiutare solo da sconosciuti, parodia del viaggio di Leone Stella in California appena laureato. La seconda prova consiste nel trasportare marijuana in Svizzera senza farsi scoprire alla dogana, parodia del commercio di marijuana in America durante la giovent\u00f9 del Presidente; tuttavia questa prova \u00e8 solo una burla, in realt\u00e0 i candidati trasportano dell'innocua cicoria.\nLa terza prova richiede di passare una notte in prigione, sempre come fece il Presidente in giovent\u00f9. La quarta prova sfida i concorrenti a baciare la prima persona che si incontra appena fuori dalla prigione, sempre come accadde al Presidente da giovane. La quinta prova consiste nel trovare il camion in cui \u00e8 nascosto il Presidente (parodia del \"ritrovare se stessi\").\nLe sfide sono costellate di interferenze da parte dell'ex marito di Stella, la Yakuza che cerca di aiutare mister Sacro Wok, l'uccisione di L. S. DJ, scherzi da parte del Presidente stesso... La sesta e ultima prova vede l'unica concorrente rimasta, Stella, impegnata a disinnescare una bomba, anche in questo caso finta: Stella vince quindi l'azienda e ritrova l'amore di Leon. All'ultimo, per\u00f2, arriva Martino, ex marito di Stella, che ha piazzato una vera bomba nel complesso, ma nell'edificio \u00e8 presente solo il trio della Gialappa's, che inaspettatamente sopravvive.\nRiprese.\nIl film \u00e8 stato girato in numerose parti d'Italia: Castello di Monasterolo, piazza Funicolare Alta a Bergamo, La California, frazione di Bibbona, Lavena Ponte Tresa, Livorno, Como, Villamaggiore (MI).\nDistribuzione.\nIl film \u00e8 stato distribuito nelle sale cinematografiche italiane dalla Medusa Film il 17 dicembre 1999.\nAccoglienza.\nLa pellicola incass\u00f2 .\nNonostante i buoni incassi ottenuti, la Gialappa's Band non partecip\u00f2 pi\u00f9 ad altri progetti cinematografici."}
{"id": "254720", "revid": "640469", "url": "https://it.wikipedia.org/wiki?curid=254720", "title": "Giacomo il Minore", "text": "Biografia.\nNella tradizione cristiana viene indicato come \"Giacomo il minore\", uno dei dodici Apostoli di Ges\u00f9 Cristo che nel Nuovo Testamento viene chiamato Giacomo d'Alfeo (Matteo , Marco , Luca , Atti ). Il patronimico consente di distinguerlo chiaramente dall'altro apostolo di nome Giacomo, il cui padre era Zebedeo: quest'ultimo viene chiamato dalla tradizione Giacomo il Maggiore, mentre il figlio di Alfeo viene generalmente indicato con il nome di Giacomo il Minore.\nNei Vangeli ritroviamo poi un Giacomo, fratello di \"Ioses\", citato in riferimento alla loro madre, Maria (Marco e e Matteo ). Se si tratta dello stesso Giacomo, si pu\u00f2 allora supporre che la madre di Giacomo sarebbe stata la \"Maria di Cl\u00e8ofa\" dei versetti paralleli di Giovanni .\nSulla base di cos\u00ec scarse citazioni non \u00e8 dunque possibile ricostruire alcunch\u00e9 della sua vicenda biografica, neppure nel periodo in cui fu un seguace di Ges\u00f9. Nel resto degli \"Atti\" e in altri scritti neotestamentari manca qualsiasi riferimento anche di una sua attivit\u00e0 seguente alla morte del Cristo.\nNulla sappiamo intorno alla sua morte, a meno che Giacomo il Minore sia identificato con Giacomo il Giusto, ucciso per lapidazione nel 62 d.C. . Nel Martirologio, al 3 maggio, si riporta che Giacomo \"coron\u00f2 infine il suo apostolato col martirio\".\nIdentificazione di Giacomo il Minore con Giacomo il Giusto.\nLe fonti sono:\nEusebio di Cesarea identificava Giacomo Minore, per la sua forte figura morale, con Giacomo il Giusto, personaggio storicamente accertato nella sua qualit\u00e0 di primo capo della Chiesa di Gerusalemme, uno dei \"fratelli del Signore\" e autore (o pseudo-autore) della Lettera di Giacomo: ma tale identit\u00e0 non \u00e8 stata mai accettata dalle Chiese orientali e viene molto contestata dai pi\u00f9 recenti esegeti delle Sacre Scritture anche della Chiesa occidentale.\nLa morte di Giacomo in Flavio Giuseppe.\nIn un brano delle \"Antichit\u00e0 giudaiche\" di Flavio Giuseppe viene descritta la condanna a morte di Giacomo:\nDai passi citati possono essere estratti alcuni aspetti rilevanti:\nLe differenze sono rilevanti rispetto alle interpretazioni che vogliono Giacomo e altri apostoli coinvolti con Esseni, Zeloti e altri gruppi, protagonisti di ribellioni nella Giudea di quel tempo, in altri passi contestate da Flavio Giuseppe.\nNon viene detto quale fosse la punizione che spettava ad Anano secondo la Legge giudaica, se fosse la destituzione dalla carica (che poi sub\u00ec), o altro.\nCulto.\nViene inoltre venerato anche dalla Chiesa copta."}
{"id": "254732", "revid": "111740534", "url": "https://it.wikipedia.org/wiki?curid=254732", "title": "Ghisa malleabile", "text": "Tale ghisa, risalente al XVIII secolo, contiene grafite in forma di fiocchi grazie alla decomposizione termica della cementite presente nella ghisa bianca a seguito di un trattamento termico di ricottura (\"malleabilizzazione)\": partendo dalla ghisa bianca non legata, in pezzi di piccolo spessore (e questo \u00e8 un notevole limite nella produzione di ghisa malleabile), il processo termico prevede un riscaldamento a 950 \u00b0C per molte ore in modo da favorire la decomposizione\nLa formazione di grafite in fiocchi (in una matrice ferritica o perlitica) conferisce maggiore snervamento e duttilit\u00e0, avvicinandosi in questo all'acciaio dolce.\nAlla ghisa vengono aggiunti elementi di lega per migliorarne alcune propriet\u00e0 ad esempio un tenore di rame tra lo 0.25 e l'1.25% aumenta la resistenza alla corrosione, mantenendo elevata durezza, carico di rottura e di snervamento e duttilit\u00e0.\nLe caratteristiche meccaniche delle ghise malleabili sono superiori a quelle delle ghise grigie.\nLe ghisa malleabili sono ormai quasi completamente sostituite dalle ghise sferoidali.\n, la ghisa malleabile ha ancora una sua importanza: \u00e8 la scelta opportuna per prodotti di piccola sezione e per prodotti che debbano resistere a bassa temperatura.\nLa ghisa malleabile \u00e8 utilizzata nel campo ferroviario, motoristico in genere, per il valvolame, rubinetteria, raccorderia, montaggi elettrici, utensili a mano, rondelle, staffe, strumenti agricoli."}
{"id": "254742", "revid": "767487", "url": "https://it.wikipedia.org/wiki?curid=254742", "title": "Punto fisso", "text": "In matematica, un punto fisso per una funzione definita da un insieme in s\u00e9 \u00e8 un elemento coincidente con la sua immagine. \nDefinizione.\nIn matematica, un punto fisso per una funzione formula_1 definita su un insieme formula_2 \u00e8 un elemento formula_3 in formula_2 tale che:\nSi tratta di un punto che la funzione mappa in s\u00e9 stesso.\nTeoremi di esistenza.\nAlcuni teoremi molto importanti in matematica asseriscono che alcune funzioni da un insieme in s\u00e9 hanno dei punti fissi. Questi teoremi si applicano in analisi matematica, analisi funzionale e topologia. Di questi, i pi\u00f9 noti sono il teorema del punto fisso di Banach (teorema delle contrazioni) e il teorema del punto fisso di Brouwer.\nLa propriet\u00e0 topologica del punto fisso.\nUno spazio topologico formula_6 si dice avere la \"propriet\u00e0 del punto fisso\" se per ogni funzione continua formula_7 esiste un formula_8 tale che formula_9. La propriet\u00e0 del punto fisso \u00e8 un invariante topologico, cio\u00e8 viene preservata dagli omeomorfismi. Inoltre, viene preservata dalle retrazioni.\nPer il teorema del punto fisso di Brouwer tutti i sottoinsiemi compatti e convessi di uno spazio euclideo posseggono la propriet\u00e0 del punto fisso. La sola compattezza non garantisce tale propriet\u00e0, e la convessit\u00e0 non \u00e8 neppure una propriet\u00e0 topologica, quindi ha senso chiedersi quali condizioni sulla topologia di uno spazio siano necessarie e sufficienti perch\u00e9 si abbia la propriet\u00e0 del punto fisso. Nel 1932 Borsuk congettur\u00f2 che la propriet\u00e0 fosse posseduta da ogni spazio topologico compatto e contraibile. Il problema rimase aperto per 20 anni finch\u00e9 Kinoshita trov\u00f2 un esempio di spazio compatto e contraibile che non aveva la propriet\u00e0 del punto fisso.\nSistemi dinamici.\nNello studio dei sistemi dinamici, ogni punto di un'orbita periodica \u00e8 un punto fisso per l'orbita.\nEsempi.\nSono funzioni con punti fissi:\nSono funzioni senza punti fissi:"}
{"id": "254749", "revid": "125692332", "url": "https://it.wikipedia.org/wiki?curid=254749", "title": "Oswald von Wolkenstein", "text": "Il suo aristocratico casato derivava dal castel Wolkenstein in Val Gardena: svolse anche funzioni di diplomatico nei suoi numerosi viaggi.\nBiografia.\nNacque con buona probabilit\u00e0 a Castel Sch\u00f6neck, presso Falzes, in Val Pusteria, dove il padre era castellano nell'anno della nascita di Oswald. Tuttavia visse per gran parte della sua vita presso Siusi allo Sciliar, dove sono ancora visibili i ruderi della sua abitazione, il Castelvecchio (in ted. \"Burg Hauenstein\") immerso nei boschi ai piedi dello Sciliar.\nDal 1973 studi sui suoi resti hanno evidenziato che Oswald fosse nato con l'orbita destra pi\u00f9 piccola del normale; ne consegu\u00ed che l'occhio destro fu sempre sotto sforzo fino a chiudersi definitivamente col tempo. Questi studi hanno confutato l'idea che il motivo potesse essere stato un colpo di freccia subito durante un gioco di carnevale nel 1385. \nNel 1387 incominciarono viaggi di Oswald nei paesi nordeuropei e islamici: viaggi\u00f2 nell'intero vecchio continente, fino in Georgia. \nVenne nominato consigliere ed ambasciatore presso la corte di Sigismondo di Lussemburgo ed entr\u00f2 a far parte dell'Ordine del Dragone fondato da quest'ultimo per combattere gli hussiti. tra i suoi componenti contava il principe Vlad II Dracul e J\u00e1nos Hunyadi detto il cavaliere bianco. Si nota nel ritratto la spilla dell'Ordine del Dragone posta sulla stola bianca.\nNel 1402 conobbe Barbara J\u00e4ger, figlia di Martin, con cui i Wolkenstein erano in lite da decenni per il possesso del Castelvecchio, dove il poeta visse per anni e compose alcuni \"Lieder\". Con Barbara ebbe una relazione sentimentale.\nNel 1407 si stabil\u00ec a Bressanone, dove il principe vescovo Ulrico I lo nomin\u00f2 gonfaloniere del duomo.\nNel 1415 nelle vesti di ambasciatore di Sigismondo di Lussemburgo ottenne i riconoscimenti solenni da Ferdinando I d'Aragona dell'Ordine della Giara e del Grifone (Orden de la Jarra y del Grifo) e dell'Ordine della Stola. Nel ritratto se ne nota la collana formata da giare contenti tre gigli e con un pendaglio centrale raffigurante un grifone. La stola sulla spalla mostra la spilla con la giara ed i tre gigli. \nComp\u00ec altri avventurosi viaggi e fu pi\u00f9 volte imprigionato. Nel 1417 spos\u00f2 Margherita di Schwangau, pi\u00f9 giovane di lui, che gli diede sette figli.\nPartecip\u00f2 alla Lega dell'Elefante assieme a suo fratello Konrad. Questa Lega venne fondata il 23 agosto 1406 con capo Ulrich von Matsch per difendere i diritti ed il potere di 21 famiglie nobiliari tirolesi nei confronti di Federico IV d\u2019Asburgo e di Heinrich VI von Rottemburg. I membri indossavano un pettorale raffigurante un elefante d\u2019argento. Probabilmente venne utilizzato questo simbolo per il significato di potere e dominazione.\nPartecip\u00f2 anche alla Lega del Falcone nella quale vi erano oltre un centinaio di membri con a capo Heinrich VI von Rottemburg. Il principio della Lega era lo stesso della Lega dell'Elefante ma solamente contro il potere di Federico IV d'Asburgo. Nel 1423 Osvald venne coinvolto nell'assedio di Castel Greifenstein come assediato assieme ad altri nobili e alla famiglia degli Starkenberg, possessori del castello e controllori giuridici dell'area di San Genesio. Ne usc\u00ec illeso e ne raccont\u00f2 la storia attraverso una ballata.\nNel 1429, con altri fautori del Capitolo, sequestr\u00f2 e ricatt\u00f2 (vicenda assai criticata dalle istituzioni e dal popolo) il principe-vescovo di Bressanone Ulrico II Putsch.\nNell'ultimo periodo della sua vita si ritir\u00f2 nell'abbazia di Novacella, dove il clima era pi\u00f9 idoneo alla stesura dei suoi canzonieri. Mor\u00ec a Merano il 2 agosto 1445, all'et\u00e0 di 68 anni circa: la sua discendenza prosegui fino al 1937 con il conte Arturo di Wolkenstein-Rodenegg. La posterit\u00e0 dei fratelli Michele e Leonardo, invece, fu pi\u00f9 breve o continu\u00f2 per via femminile.\nLa lapide di Oswald \u00e8 conservata a Bressanone nel chiostro del duomo, ma egli fu effettivamente sepolto - secondo sua disposizione testamentaria - nel convento agostiniano dell'abbazia di Novacella."}
{"id": "254757", "revid": "2036687", "url": "https://it.wikipedia.org/wiki?curid=254757", "title": "David Lean", "text": "\u00c8 considerato uno dei migliori registi della storia del cinema. Ha diretto film di culto come \"Breve incontro, Grandi Speranze, Le avventure di Oliver Twist, Il ponte sul fiume Kwai, Lawrence D'Arabia, Il dottor Zivago\" e \"Passaggio in India.\"\nBiografia.\nIl padre di Lean, facoltoso commercialista di gruppo quacchero, era contrario alla passione del figlio per il cinema e la fotografia e ostacolava le sue ambizioni di diventare regista e la sua ammirazione per i classici inglesi.\nDopo gli studi in un collegio di Reading, il giovane Lean segu\u00ec per un breve periodo le orme paterne, ma nel 1927 inizi\u00f2 a lavorare come fattorino-factotum per la casa di produzione cinematografica Gainsborough Pictures, dove ebbe modo di studiare attentamente la realizzazione dei film e di comprendere in particolare l'arte del montaggio, tecnica nella quale divent\u00f2 un esperto prima alla British Movietown News, e successivamente alla Paramount-British.\nQui, nel 1934, venne notato dal regista di origine ungherese Paul Czinner, che gli affid\u00f2 il montaggio di \"Non mi sfuggirai\", a cui seguirono i film \"Java Head\" (1934), \"Come vi piace\" (1936) e \"Ball at Savoy\" (1938). Dopo queste prime esperienze, Lean ottiene i suoi pi\u00f9 grandi successi nel montaggio con i film \"Pigmalione\" (1938), \"Il maggiore Barbara\" (1941) e \"Volo senza ritorno\" (1941), grazie ai quali acquis\u00ec una buona professionalit\u00e0 ed esperienza tecnica che si riveleranno fondamentali per il passaggio alla regia.\nLa regia e il successo negli anni quaranta.\nNel 1942 il commediografo No\u00ebl Coward, intenzionato a dirigere e interpretare il film \"Eroi del mare\", tratto da un suo stesso soggetto, si rivolse a Lean affinch\u00e9 collaborasse con lui alla regia. Il successo del film segn\u00f2 l'inizio di una nuova fase della carriera di Lean, che pass\u00f2 definitivamente dietro la macchina da presa per dirigere con successo altre tre pellicole prodotte e sceneggiate da Coward: \"La famiglia Gibbon\" (1944), la commedia brillante \"Spirito allegro\" (1945) e, soprattutto, \"Breve incontro\" (1945), uno dei capolavori del cinema britannico, intensa e poetica storia d'amore interpretata da Trevor Howard e da Celia Johnson.\nLean consolid\u00f2 la propria fama, dedicandosi alla trasposizione di due grandi romanzi di Dickens, \"Grandi speranze\" (1946) e \"Oliver Twist\" (1948), a tutt'oggi ritenuti tra i migliori adattamenti cinematografici di opere letterarie inglesi. In entrambe le pellicole recit\u00f2 Alec Guinness, con il quale Lean inizi\u00f2 una proficua collaborazione artistica che si rinnover\u00e0 per altri quattro film.\nGli anni cinquanta e gli anni sessanta.\nNel 1954 Lean diresse un grande del cinema e del teatro come Charles Laughton, nel ruolo di un calzolaio ubriacone, nella commedia vittoriana \"Hobson il tiranno\" (1954), mentre l'anno dopo si rec\u00f2 in Italia per realizzare \"Tempo d'estate\" (1955), in cui diresse l'affiatata coppia Katharine Hepburn-Rossano Brazzi in una storia d'amore ambientata a Venezia. Nel 1957 realizz\u00f2 uno dei suoi capolavori, \"Il ponte sul fiume Kwai\" (1957), con Alec Guinness e William Holden, che ottenne un successo strepitoso e ricevette ben sette premi Oscar, tra cui quello alla migliore regia per Lean.\nAll'inizio degli anni sessanta si dedic\u00f2 ai kolossal, vincendo il suo secondo premio Oscar per \"Lawrence d'Arabia\" (1962), in cui diresse il magistrale Peter O'Toole, e ritrovando il suo interprete prediletto Alec Guinness in \"Il dottor \u017divago\" (1965), accanto a Omar Sharif, Julie Christie e Rod Steiger. Dopo \"La figlia di Ryan\" (1970), con Robert Mitchum, Lean si dedic\u00f2 principalmente al teatro e ritorn\u00f2 alla regia cinematografica solo quattordici anni dopo con \"Passaggio in India\" (1984), tratto dall'omonimo romanzo di E. M. Forster, ancora con Alec Guinness. Mor\u00ec per un tumore all'et\u00e0 di 83 anni, a Londra."}
{"id": "254758", "revid": "1543377", "url": "https://it.wikipedia.org/wiki?curid=254758", "title": "Sk\u00f3gar", "text": "Il villaggio Sk\u00f3gar \u00e8 situato a sud del ghiacciaio Eyjafjallaj\u00f6kull nell'Islanda del sud. Il nome del villaggio significa \"foresta\". Un elemento molto suggestivo presente in questa localit\u00e0 \u00e8 la meravigliosa cascata Sk\u00f3gafoss.\nA Sk\u00f3gar nel 1949 \u00de\u00f3r\u00f0ur T\u00f3masson ha fondato un museo sulla cultura e civilt\u00e0 islandesi. Esso ospita abitazioni di varie epoche e diverse tecnologie (ad esempio vecchie automobili ed aeroplani) la cui storia \u00e8 narrata dal fondatore stesso. Le sezioni sono dedicate alla pesca, all'agricoltura, all'arredo e lavori fatti a mano, alla storia naturale e ad alcuni archivi locali."}
{"id": "254760", "revid": "339392", "url": "https://it.wikipedia.org/wiki?curid=254760", "title": "Brazilian j\u016bjutsu", "text": ""}
{"id": "254786", "revid": "77358", "url": "https://it.wikipedia.org/wiki?curid=254786", "title": "Bosco della Fontana", "text": ""}
{"id": "254788", "revid": "830939", "url": "https://it.wikipedia.org/wiki?curid=254788", "title": "Unitarianismo", "text": "L'unitarianismo \u00e8 un movimento religioso nato all'interno del cristianesimo protestante che rifiuta l'idea di Trinit\u00e0 - la dottrina secondo cui in Dio sussistano tre persone coeterne e coeguali - e quindi pone in dubbio la divinit\u00e0 di Cristo e dello Spirito Santo in favore dell'unicit\u00e0 di Dio come solo Essere generatore. Si tratta di un concetto gi\u00e0 presente in alcune correnti del cristianesimo primitivo, soprattutto fra gli ebioniti (II-III secolo) e gli ariani (IV e VIII secolo).\nStoria.\nOrigini moderne (1500-1700).\nIl movimento moderno degli unitariani si pu\u00f2 far risalire ai primi decenni del Cinquecento. I primi unitariani che lasciarono traccia di s\u00e9 furono Martin Borrhaus detto Cellarius (1499-1564), Michele Serveto (1511-1553) e Bernardino Ochino (1487-1564). Serveto nel 1531 pubblic\u00f2 il \"De Trinitatis erroribus\", che \u00abscandalizz\u00f2\u00bb protestanti e cattolici per aver attaccato il dogma trinitario. Serveto fu condannato a morte per eresia e fu messo al rogo dai calvinisti a Ginevra (Svizzera) nel 1553.\nDue centri di diffusione del primo unitarismo furono la Polonia e la Transilvania.\nLa diffusione in Transilvania ebbe origine nel 1562, quando vi giunse, proveniente dalla Polonia, il medico italiano e dissidente religioso Giorgio Biandrata, che convert\u00ec all'unitarianesimo Ferenc D\u00e1vid, il principale esponente del protestantesimo in Transilvania. D\u00e1vid era stato prima a capo della chiesa luterana, ma si era successivamente convertito al calvinismo. La lettura della famosa \"Christianismi restitutio\" (\"La restaurazione del cristianesimo\") di Miguel Serveto, di cui Biandrata gli aveva portato una copia, lo spinsero a scrivere a sua volta il \"De vera et falsa unius Dei, Filii et Spiritus Sanctii cognitione\" (\"Della falsa e vera conoscenza dell'unico Dio, Figlio e Spirito Santo\"), nel quale il riformatore transilvano ridicolizzava la dottrina della Trinit\u00e0 e perorava la causa della tolleranza religiosa per tutte le fedi.\nQuesto discorso fu poi ripreso durante la dieta di Torda nel gennaio 1568, dove Giovanni II d'Ungheria, principe di Transilvania, riconobbe la piena libert\u00e0 a tutte le confessioni religiose: fu la prima dichiarazione al mondo di tolleranza religiosa mai pronunciata da un regnante. Oltre a questo il principe ader\u00ec apertamente all'unitarianismo con molti nobili della corte e D\u00e1vid divenne il capo della Chiesa Unitariana di Transilvania. Poco dopo, per\u00f2, Giovanni mor\u00ec e l'unitarianismo fu avversato dai suoi successori. Nel frattempo D\u00e1vid aveva aderito alle idee portategli nel 1570 da Giacomo Paleologo, che disconosceva anche il ruolo guida di Ges\u00f9 Cristo, ruolo riconosciuto invece da Biandrata e da Socini. D\u00e1vid fu imprigionato nel 1579, dopo una denuncia di Biandrata, e poco dopo mor\u00ec.\nLe comunit\u00e0 unitariane polacche divennero note sotto il nome di \"Fratelli Polacchi\" o sociniani, da Lelio Socini (o Sozzini, 1525-1562), un italiano che aveva subito l'influenza di Serveto e il cui nipote Fausto Socini (1539-1604) si rec\u00f2 in Polonia dove divenne uno degli esponenti di spicco del movimento. Dopo il 1574, quando Fausto Socini assunse la guida del gruppo, l'unitarianismo si diffuse pi\u00f9 rapidamente. Il suo centro intellettuale era Rak\u00f3w, in Polonia, dove venne pubblicata nel 1605 una confessione di fede unitariana, il cosiddetto \"catechismo racoviano\".\nDurante il regno del re cattolico polacco Sigismondo III Vasa (dal 1587 al 1632) cominci\u00f2 a delinearsi una reazione. La comunit\u00e0 di Rakow venne soppressa nel 1638. Nel 1658 gli unitariani vennero posti di fronte alla scelta di conformarsi alla dottrina tradizionale della Trinit\u00e0 o di andare in esilio. Molti scelsero l'esilio ed emigrarono nei Paesi Bassi, in Ungheria e in Inghilterra, dove diffusero l'unitarianismo. John Biddle (1615-1662) \u00e8 comunemente considerato il fondatore dell'unitarianismo inglese. Tradusse il \"catechismo racoviano\" nel 1652. Il Parlamento inglese ne fece sequestrare e bruciare delle copie e fece imprigionare Biddle. Sebbene rilasciato per qualche tempo, egli fu nuovamente arrestato e mor\u00ec in prigione.\nDall'et\u00e0 dei lumi in poi 1700 - oggi.\nInghilterra e Irlanda.\nMa nell'atmosfera razionalistica del XVIII secolo, molte chiese presbiteriane inglesi e battiste generali un po' per volta adottarono idee sociniane e infine unitariane. Fra coloro che condivisero convinzioni vicine all'unitarismo ci furono il grande poeta inglese John Milton (1608-1674), autore del famoso poema biblico \"Paradiso perduto\", Isaac Newton (1642-1727), che confut\u00f2 nei suoi scritti la Trinit\u00e0 ed \u00e8 a volte considerato un sociniano e la scrittrice e filosofa Harriet Martineau.\nNel 1703, a Dublino, Irlanda, Thomas Emlyn venne perseguito per aver negato la deit\u00e0 di Cristo. Nel 1726 un gruppo di presbiteriani liberali fond\u00f2 un \"presbiterio di unitariani non sottoscrittori\".\nNel 1773 il liberale anglicano Theophilus Lindsey usc\u00ec dalla Chiesa d'Inghilterra e fond\u00f2 a Londra, nella Essex Chapel, la prima comunit\u00e0 autonoma unitariana. Ora l'unitarismo si diffuse molto in fretta, grazie all'alacre lavoro di missionari, al vigore intellettuale dell'Accademia di Warrington (controllata dagli unitariani) e agli insegnamenti del famoso chimico scopritore dell'ossigeno e teologo Joseph Priestley (1733-1804).\nNel 1825 venne fondata la Societ\u00e0 degli unitariani inglesi e stranieri. Nel 1830 nacque il Sinodo di contestatori dell'Ulster. Questi due gruppi unitariani si fusero nel 1835. Essi furono, e sono tuttora, pi\u00f9 conservatori nelle loro opinioni degli unitariani inglesi.\nGli unitariani in Scozia erano sempre stati pi\u00f9 conservatori di quelli in Inghilterra, e pi\u00f9 vicino alla unitariani del XVII secolo come John Biddle, che a Joseph Priestley. Nel 1849, alcuni unitariani conservatori a Edimburgo e altrove si separarono e si unirono al movimento fondato da John Thomas, i cristadelfiani, che ha unito una cristologia apertamente sociniana con la fede avventista. La creazione di chiese cristadelfiane in tutte le principali citt\u00e0 della Scozia dal 1850-1870 ha effettivamente eliminato completamente l'ala fondamentalista del movimento unitariano.\nNord America.\nNel nord America le dottrine unitariane si diffusero solo negli ultimi anni del secolo XVIII, in seno ai congregazionalisti nel New England. Il primo a autodefinirsi unitariani fu un episcopaliano, James Freeman. La King's Chapel, a Boston, divenne nel 1785 la prima Chiesa unitariana nel nuovo mondo. Dopo la rivoluzione, l'unitarismo americano conobbe un ritmo di crescita molto rapido. Esso fu incoraggiato da Joseph Priestley che era fuggito dall'Inghilterra in America nel 1794. W. E. Channing, ministro della Chiesa congregazionalista di Federal Street a Boston, dal 1803 aiut\u00f2 a propagare la fede unitariana. Nel 1816 venne fondata la famosa scuola di teologia di Harvard, che in breve divenne il centro del pensiero unitariano.\nLo stesso Ralph Waldo Emerson, il grande filosofo statunitense, fu per alcuni anni pastore unitariano a Boston.\nNel 1825 le comunit\u00e0 unitariane che vivevano sparpagliate ovunque (come le loro consorelle in Inghilterra) si organizzarono sotto una sola denominazione confessionale, nota come Associazione americana unitariani, con il quartier generale a Boston. In Europa sono ancora presenti in Inghilterra, in Norvegia, in Svizzera e in Transilvania (Romania).\nAppartenente alla Chiesa unitaria fu il filosofo e teologo statunitense Francis Ellingwood Abbot (1836 \u2013 1903) cui si deve un tentativo di ricostruire la Teologia coerentemente al metodo della scienza. Sostenitore della \"libera religione\", egli afferm\u00f2 che il cristianesimo, se lo si intende come fondato sulla figura divina di Cristo, non pu\u00f2 essere ormai ritenuto valido. Rifiut\u00f2 ogni dogma e ogni asserzione di fede appoggiata alla Scrittura o alle parole del Credo, e volle insegnare il principio che la verit\u00e0 \u00e8 alla portata di ogni individuo.\nItalia.\nLe radici storiche dell'unitarianismo italiano affondano nei nuclei antitrinitari della Riforma radicale, che nel 1550 tennero concilio a Venezia, in condizioni di clandestinit\u00e0, ma solo nel 1870 si form\u00f2 a Milano, per impulso del patriota conte Ferdinando Bracciforti, la prima comunit\u00e0 unitariana ufficiale. Da essa germin\u00f2 il giornale \"La Riforma del XIX secolo\", che patrocin\u00f2 un'inchiesta tra gli esponenti del Risorgimento nazionale e dell'Italia unitaria, dalla quale emerse che numerosi tra loro (ad esempio il ministro Terenzio Mamiani Della Rovere) avrebbero volentieri \"sostituito\" l'unitarianismo al Cattolicesimo come \"religione di Stato\", ipotesi impraticabile sia per il radicamento della Chiesa di Roma che per la natura libera, congregazionale, della fede unitariana.\nContatti con unitariani e simpatie per l'unitarianesimo ebbero anche Giuseppe Mazzini e Giuseppe Garibaldi.\nNel suo esilio a Londra, Mazzini conobbe gli unitariani pi\u00f9 influenti, che gravitavano intorno alla Cappella di South Place, quali William Shaen (che lo aiut\u00f2 anche a stabilire una scuola per bambini italiani a Londra), Peter Alfred Taylor (che presiedette poi la Societ\u00e0 degli Amici d'Italia, fondata da Mazzini per raccogliere ed organizzare le attivit\u00e0 dei rifugiati italiani e le simpatie straniere verso la causa dell'unit\u00e0 d'Italia) e Francis William Newman (che partecip\u00f2 anche lui alle attivit\u00e0 della Societ\u00e0 degli Amici d'Italia). Mazzini tenne anche un discorso presso la South Place Chapel, edito poi nel 1872. La considerazione che gli unitariani anglo-sassoni avevano di Mazzini \u00e8 tale che alla sua morte, nel 1872, furono organizzate commemorazioni in diverse congregazioni (a Londra, ma anche a Glasgow, come testimoniato da un sermone di John Page Hopps; nel 1878, poi, gli unitariani presero parte alla celebrazione di Mazzini a New York, in occasione della dedica di un busto, ancora presente, in Central Park). Le affinit\u00e0 tra il pensiero religioso mazziniano e l'unitarianesimo (quali la centralit\u00e0 dell'essere umano e l'apertura ad una religiosit\u00e0 che travalichi la tradizione cristiana) erano d'altronde tali da spingere M.J. Savage a definire Mazzini unitariano ed a porlo tra i riferimenti culturali dell'unitarianesimo nello scritto \"Our Unitarian Gospel \u2013 The good news of the blessed God\" del 1898. La considerazione di Mazzini per l'Unitarianesimo \u00e8, invece, palesata nel suo scritto \"Dell'Ungheria\", nel quale egli afferma: \"La riforma del Cristianesimo \u00e8 innanzi molto (nell'Ungheria). Il Socinianesimo conta numerosi proseliti. Molte chiese portano in fronte l'iscrizione: Uni Deo; e la Transilvania racchiude pi\u00f9 cristiani unitari, che non altri paesi del continente europeo. La religione unitaria, fondata sul libero esame e sull'autorit\u00e0 inviolabile della umana ragione, presenta uno dei filosofici sensi dell'Evangelio. E la libert\u00e0 del pensiero nelle dottrine filosofiche e religiose \u00e8 scala alla politica libert\u00e0\"(Dell'Ungheria, vol. III, pp.\u00a0111\u2013112).\nGiuseppe Garibaldi figura, invece, tra gli abbonati della rivista \"La Riforma del XIX secolo\", organo degli unitariani italiani che si raccolsero intorno a Ferdinando Bracciforti. Traendo spunto da alcuni scritti di Garibaldi agli operai genovesi, Pietro Sbarbaro, professore ed irruente polemista, anch'egli unitariano e collaboratore della rivista, afferma che la \"religione di Dio\" propugnata da Garibaldi altro non \u00e8 che l'unitarianesimo. Due numeri pi\u00f9 tardi \u00e8 pubblicata la risposta di Garibaldi stesso, che, senza professarsi unitariano, non rifiuta, per\u00f2, il paragone e lo interpreta anzi come un incoraggiamento a proseguire nel professare la sua posizione religiosa.\nNel secondo decennio del Novecento si form\u00f2, ad opera del pastore Gaetano Conte, l'Associazione Italiana dei Liberi Credenti, di orientamento apertamente unitariano ma mirante, dopo le difficolt\u00e0 incontrate dalla comunit\u00e0 milanese, a fungere da \"lievito\" nei confronti del protestantesimo italiano pi\u00f9 che a sviluppare una dimensione ecclesiale autonoma.\nNel 1934 ader\u00ec ufficialmente alla Chiesa Unitariana Camillo Olivetti, fondatore di una celebre dinastia industriale, che aveva scoperto l'unitarianesimo studiando negli Stati Uniti presso la Stanford University. Olivetti segu\u00ec i congressi unitariani di Parigi e Londra ed apr\u00ec una sede unitariana a Milano. Si avvicin\u00f2 all'Unitarianesimo anche Giovanni Pioli, ex sacerdote cattolico, modernista, allievo dello storico e teologo Ernesto Buonaiuti. Incoraggiato da Olivetti stesso, Pioli fu autore di un notevole saggio sulle radici storiche dell'Unitarianesimo dal titolo \"Fausto Socino: vita, opere, fortuna: contributo alla storia del liberalismo religioso moderno\" (Modena: Guanda, 1952)\nAll'inizio degli anni '60 si avvicin\u00f2 al cristianesimo unitariano Umberto Pagnotta (1932-2019), docente di filosofia, che un\u00ec alcune persone in una Comunione Unitariana Italiana, la cui esperienza si concluse alla fine degli anni '80. Ad essa ader\u00ec, nel 1978, l'ex studente Michele Moramarco. La predicazione unitariana fu richiesta a Reggio Emilia, dove alla fine del decennio venne aperta una piccola cappella. L'attivit\u00e0 degli Unitariani a Reggio Emilia resta documentata dall'articolo del rev. Frank Walker sull'organo unitariano inglese \"The Inquirer\" (\"Unitarians in Italy\", 22 novembre 1986). Lo stesso Walker, ministro della Unitarian Church di Cambridge (Inghilterra), celebr\u00f2 il primo battesimo unitariano (o \"dedicazione\") in Italia, quello di Graziano Moramarco.\nSuccessivamente Michele Moramarco, dopo un tentativo di \"revival\" della Universalist Church of America in sinergia con Joseph L. Gentili - che contestava la deriva \"liberal\" dell'unitarianesimo statunitense - si avvicin\u00f2 alla religione zoroastriana interpretata in chiave universalista, per avviare poi una Fraternit\u00e0 Mazdea Cristiana, mirante a una forma ecumenica, fondata sulla visione di una parentela spirituale fra Zarathustra e Ges\u00f9. Occupatosi poi della corrente anglicana detta \"latitudinaria\" e della vicenda spirituale di Charles Loyson, \u00e8 approdato a una comunit\u00e0 \"pan-cristiana\" (Reformed Cloister of the Holy Spirit), contestualmente riprendendo - agli inizi del 2019 - una testimonianza ecclesiale riformata universalista.\nIn Italia le due anime dell'unitarianismo, cristiana e universalista, che dall'inizio del nuovo millennio sono in ripresa, pur partendo da una solida base comune han deciso un cammino parallelo, seguendo una tendenza per altro comune gi\u00e0 in molte parti del mondo. Vi sono cos\u00ec:\nPrime pubblicazioni.\nLe prime pubblicazioni a carattere teologico e pastorale della Chiesa unitaria furono, in ordine: \"Theological Repository\" di Priestley (pubblicato dal 1769 al 1788), il \"Monthly Repository\" (in stampa dal 1806 al 1838), \"The Christian Reformer\" (dal 1834 al 1863),\"The Christian Teacher\" (1835\u20131844), \"The Prospective Review\" (1845\u20131854), \"The National Review\" (1855\u20131864), \"Theological Review\" (1864\u20131879), e \"The Hibbert Journal\", una delle iniziative editoriali dell'Hibbert Trust, fondato da Robert Hibbert (1770-1849) e chiamato originariamente \"Anti-trinitarian Fund\". A partire dal 1853, quest'ultimo assegn\u00f2 borse di studio a studenti e dottorandi in teologia, supportando una conferenza annuale negli anni dal 1878 al 1894."}
{"id": "254791", "revid": "1851848", "url": "https://it.wikipedia.org/wiki?curid=254791", "title": "Giuseppe Chiappella", "text": "\u00c8 morto il 26 dicembre 2009, all'et\u00e0 di 85 anni, dopo una lunga malattia.\nCaratteristiche tecniche.\nGiocatore corpulento e combattivo, giocava a met\u00e0 strada tra il reparto difensivo e quello di centrocampo, in un ruolo che era un po' da stopper e un po' da mediano.\nChiappella imperson\u00f2 la figura tattica del centromediano metodista, in quanto era il giocatore piazzato di fronte alla difesa con funzioni di francobollatore dell'attaccante pi\u00f9 pericoloso e di portatore di palla. Famosi furono i suoi interventi in scivolata da tergo che facevano impazzire gli avversari.\nCarriera.\nGiocatore.\nClub.\nLa seconda guerra mondiale gli imped\u00ec di intraprendere da giovanissimo la carriera da calciatore; esord\u00ec da professionista a 22 anni con la maglia del in Serie B.\nCon la casacca della Fiorentina disput\u00f2 329 partite in Serie A (5 reti) tra il 1949 ed il 1960; debutt\u00f2 l'11 settembre 1949 in un Juventus - Fiorentina 5-2.\nNella stagione 1955-1956 vinse lo scudetto, il primo della storia dei \"Viola\". L'anno successivo gioc\u00f2 la finale della Coppa Campioni con il Real Madrid, persa 2-0 e conquist\u00f2 la Coppa Grasshoppers. \u00c8 secondo nella graduatoria di presenze con la maglia della Fiorentina. Perse due finali di Coppa Italia, nel 1958 e nel 1959-1960.\nNazionale.\nTra il 1953 e il 1957 collezion\u00f2 17 presenze in Nazionale italiana; debutt\u00f2 il 13 novembre 1953 in - Italia 1-2.\nAllenatore.\nDa allenatore si \u00e8 seduto sulle panchine di Fiorentina, , Cagliari, Inter, Verona, , ed , conquistando con la squadra gigliata due Coppe Italia, una Coppa delle Coppe e una Coppa Mitropa, perse le finali di Coppa delle Coppe 1961-1962 e Coppa Mitropa 1965."}
{"id": "254792", "revid": "1632387", "url": "https://it.wikipedia.org/wiki?curid=254792", "title": "Riserva naturale Bosco Fontana", "text": "La riserva naturale Bosco Fontana \u00e8 un'area naturale protetta situata nel comune di Marmirolo, in provincia di Mantova. La riserva occupa una superficie di 233 ettari, sotto la tutela dell'Arma dei Carabinieri.\nTerritorio.\nCirca 10.000 anni fa i ghiacci del Wurmiano si ritirano verso latitudini pi\u00f9 settentrionali perch\u00e9 spinti da climi pi\u00f9 miti che si instaurano nell'emisfero boreale. Quando i soffici terreni paludosi della vasta piana padana, costruiti dai detriti rocciosi discesi in gran parte dalle Alpi, cominciano a ricoprirsi di specie vegetali che meglio si adattano alle nuove condizioni climatiche, si viene a formare una fitta foresta acquitrinosa composta in prevalenza da farnie, cerri, tigli, pioppi, olmi ed ontani, a cui si accompagnano numerosissime specie arbustive di sottobosco. Questo tipo di vegetazione comincia ad essere intaccato, dapprima molto lentamente, dalle popolazioni neolitiche che cominciano a costruire i loro villaggi di palafitte ai margini dell'immensa selva. In epoca romana la colonizzazione assume un ritmo sempre pi\u00f9 rapido a causa di ampie bonifiche attuate allo scopo di procurare nuovi terreni coltivabili alla quantit\u00e0 sempre crescente di coloni e legionari che si congedano dopo il loro servizio. Dopo la caduta dell'Impero Romano e dopo il '300 c'\u00e8 un temporaneo ritorno alla primitiva Foresta planiziale dove prima si trovavano terreni bonificati, ma dopo questo periodo il disboscamento e la conseguente antropizzazione ricomincia, favorita anche dalla prima legge forestale d'Italia (legge 3917/1877), che tolse il vincolo forestale sui boschi dalla pianura e collina, e continua fino al secondo dopoguerra con la bonifica degli ultimi terreni paludosi. Dell'originaria foresta che occupava in epoche antiche la Pianura padana, restano solo piccole zone come questa di Bosco Fontana, che oggi \u00e8 diventata \"Riserva Naturale Orientata Biogenetica\" sotto la tutela del Comando Unit\u00e0 Forestali, Ambientali ed Agroalimentari dell'Arma dei Carabinieri, che ne cura la sorveglianza, la protezione, il mantenimento ed il miglioramento fitologico.\nStoria.\nI primi cenni storici che citano il Bosco Fontana risalgono al Trecento. Tra il XII ed il XIII secolo i Gonzaga, futuri signori di Mantova, vengono in possesso di una vasta tenuta tra il Mincio, Goito e Marmirolo, che allora era ricoperta da una vasta e fitta foresta e ricchissima di selvaggina e la trasformano in una grande riserva di caccia. \nAi Gonzaga si deve l'iniziativa primaria di quei vincoli protezionistici che hanno portato fino a noi, attraverso le mille e una vicissitudini succedutesi nel corso dei secoli, di questo intatto angolo naturale della pianura padana. Pur essendo un biotopo con caratteristiche ben precise di foresta planiziaria, il Bosco Fontana presenta al suo interno alcuni microsistemi che ne arricchiscono le caratteristiche ambientali e ne aumentano le diversit\u00e0 botaniche.\nFlora.\nIl complesso boschivo \u00e8 composto da una mescolanza di latifoglie, che dalla notte dei tempi hanno sempre occupato queste zone. Pur essendo stato sfruttato nei secoli per la produzione di legname, la presenza di querco-carpineti \u00e8 ancora massiccia. Accanto alle piante di alto fusto, che costituiscono l'interesse principale dell'ecosistema, nel parco si possono trovare alcune radure aperte e ricche di fiori, di specie erbacee e numerose piante igrofile di sponda, di superficie e sommerse; ed ancora un buon numero di specie di funghi.&lt;br&gt; \nElemento molto importante, che influenza in modo determinante il profilo fitobotanico della biocenosi di Bosco Fontana, \u00e8 la ricchezza delle acque di superficie e di falda.\nFauna.\nNumerose le specie animali, fra le quali spicca la donnola, la faina e la puzzola. Fra gli uccelli, storica \u00e8 la presenza del nibbio bruno, rapace che predilige la vicinanza di corsi d'acqua, dove cattura i pesci di cui si nutre. Si possono trovare anche altre specie, legate alla presenza dei boschi come il picchio rosso maggiore e il torcicollo. Presenti anche specie legate all'acqua quali anatre, limicoli e diverse specie di anfibi.\nDa alcuni anni \u00e8 presente saltuariamente anche il capriolo.\nPunti di interesse.\nL'uomo \u00e8 intervenuto pesantemente nella geometria del bosco: una serie di viali rettilinei che, incrociandosi ripetutamente, formano radure circolari, rendono pi\u00f9 agevole ed invitante l'inoltrarsi nella densa e intricata foresta di latifoglie.\nQuasi al centro del bosco sorge una palazzina seicentesca, dalle sembianze di un castello, opera di Giuseppe Dattaro, fatta costruire da Vincenzo I Gonzaga, duca di Mantova, per utilizzarla come \"Casa di caccia\". Nel 1921, \u00e8 stata dichiarata monumento nazionale.\nNei pressi della palazzina affiora la risorgiva che d\u00e0 il nome al bosco: la \"Fontana\", la cui esistenza \u00e8 nota fin dal XII secolo, periodo in cui i Gonzaga (non ancora Signori di Mantova) comprarono questo vasto latifondo."}
{"id": "254793", "revid": "466539", "url": "https://it.wikipedia.org/wiki?curid=254793", "title": "Il deserto dei Tartari", "text": "Il deserto dei Tartari \u00e8 un romanzo di Dino Buzzati. Pubblicato nel 1940, segn\u00f2 la consacrazione di Buzzati tra i grandi scrittori del Novecento italiano.\nLo scrittore bellunese in un'intervista afferm\u00f2 che lo spunto per il romanzo era nato:\nIl tema centrale del romanzo \u00e8 dunque quello della \"fuga del tempo\". Il libro \u00e8 stato inserito alla posizione 29 della classifica \"I 100 libri del secolo di le Monde\".\nTrama.\nIl romanzo \u00e8 ambientato in un paese immaginario. La trama segue la vita del sottotenente Giovanni Drogo dal momento in cui, divenuto ufficiale, viene assegnato come prima nomina alla Fortezza Bastiani, molto distante dalla citt\u00e0.\nLa Fortezza, ultimo avamposto ai confini settentrionali del Regno, domina la desolata pianura chiamata \"deserto dei Tartari\", un tempo teatro di rovinose incursioni da parte dei nemici. Tuttavia, da innumerevoli anni nessuna minaccia \u00e8 pi\u00f9 apparsa su quel fronte; la Fortezza, svuotata ormai della sua importanza strategica, \u00e8 rimasta solo una costruzione arroccata su una solitaria montagna, di cui molti ignorano persino l'esistenza.\nDopo un viaggio a cavallo di pi\u00f9 giorni, Drogo ha una cattiva impressione della fortezza. Confida al superiore maggiore Matti di voler chiedere l'avvicinamento alla citt\u00e0 e questi gli consiglia di attendere quattro mesi fino alla visita medica periodica, dopo la quale potr\u00e0 farlo trasferire per motivi sanitari. Drogo si pente subito di avere acconsentito, ma in questo periodo subisce inconsciamente il fascino degli immensi spazi desertici che si aprono a settentrione. La vita alla Fortezza Bastiani si svolge secondo le norme ferree che regolano la disciplina militare ed esercita sui soldati una sorta di malia che impedisce loro di lasciarla. I militari sono sorretti da un'unica speranza: vedere apparire all'orizzonte, contro le aspettative di tutti, il nemico. Fronteggiare i Tartari, combatterli, diventare eroi: sarebbe l'unica via per restituire alla Fortezza la sua importanza, per dimostrare il proprio valore e, in ultima analisi, per dare un senso agli anni buttati via in quel luogo di confine.\nIl giorno della visita medica che dovrebbe sancire la sua inabilit\u00e0 per il servizio alla Fortezza, Drogo la vede improvvisamente trasformata; davanti ai suoi occhi si espande a dismisura con camminamenti, spalti e mura che mai ha visto. Il selvaggio paesaggio del nord gli appare bellissimo. Rinuncia al trasferimento e si lascia affascinare dalle rassicuranti e ripetitive abitudini che scandiscono il tempo alla Fortezza, dalla speranza, condivisa da altri compagni, di una futura gloria.\nUn giorno un soldato uscito per recuperare un cavallo sbandato rientra ma avendo dimenticato la parola d'ordine viene abbattuto dalla sentinella che pure lo ha riconosciuto: le regole del servizio lo impongono. Qualche tempo dopo sembra che ci\u00f2 che tutti attendono stia per accadere: lunghe colonne di uomini armati si avvicinano da settentrione attraverso la pianura deserta. La Fortezza \u00e8 in fermento, i soldati sognano battaglia e gloria, ma si scopre che non sono tartari, bens\u00ec soldati del Regno confinante che vengono a definire la linea di frontiera.\nDopo quattro anni Drogo torna a casa in licenza, ma non si ritrova pi\u00f9 nei ritmi della citt\u00e0: prova un senso di estraneit\u00e0 e smarrimento nel ritornare al suo vecchio mondo, a una casa che non pu\u00f2 pi\u00f9 dire sua, ad affetti a cui scopre di non saper pi\u00f9 parlare. Si reca da un generale per ottenere il trasferimento, come sarebbe prassi dopo quattro anni in Fortezza, ma il superiore gli dice che l'organico della piazzaforte sar\u00e0 drasticamente ridotto e molti suoi colleghi hanno presentato domanda prima di lui, senza dirgli nulla.\nDrogo ritorna alla Fortezza e ai suoi ritmi immutabili. Ora la guarnigione \u00e8 appena sufficiente. Il collega tenente Simeoni crede di avvistare del movimento in fondo alla pianura settentrionale, il comandante \u00e8 il primo a disilluderlo. In realt\u00e0 con il tempo si scopre che il Regno del Nord sta probabilmente costruendo una strada diretta verso le montagne di confine, ma occorreranno quindici anni di lavori attraverso il vasto deserto per arrivare nei paraggi della Fortezza. Nel frattempo tutti si sono abituati a considerarlo un lavoro di ingegneria civile.\nNell'attesa della \"grande occasione\" si consuma la vita dei soldati di guarnigione; su di loro trascorrono, inavvertiti, i mesi, poi gli anni. Drogo vedr\u00e0 alcuni dei suoi compagni morire, altri lasciare la fortezza ancora giovani o ormai vecchi. Dopo trent'anni di servizio \u00e8 diventato maggiore e vicecomandante della Fortezza. Una malattia al fegato lo corrode fino a costringerlo a letto, quando improvvisamente accade ci\u00f2 che giustificherebbe tutta la vita trascorsa in questo avamposto: la guerra contro il Regno del Nord, che fa affluire truppe e artiglierie lungo la strada.\nMa mentre arrivano due reggimenti di rinforzo alla Fortezza Bastiani, il comandante e suo ex collega Simeoni fa evacuare Drogo malato per far alloggiare nella sua stanza i nuovi ufficiali. La morte lo coglier\u00e0 solo, in un'anonima stanza di una sperduta locanda, ma senza pi\u00f9 sentimenti di rabbia e delusione. Drogo, infatti, riflettendo su tutta la sua vita, capisce nei suoi ultimi istanti quale fosse in realt\u00e0 la sua personale missione, l'occasione per provare il suo valore che aveva atteso per tutta la vita: affrontare la morte con dignit\u00e0, \"mangiato dal male, esiliato tra ignota gente\". Drogo non ha quindi centrato l'obiettivo della sua esistenza ma ha sconfitto il nemico pi\u00f9 grande: non la morte ma la paura di morire. Con la consapevolezza di aver combattuto questa battaglia decisiva, Drogo muore da vero soldato, rappacificato con la sua storia, della quale ha finalmente trovato un senso che supera la sua individualit\u00e0.\nI \u201cTartari\u201d.\nI Tartari, o Tatari, sono una popolazione nomade dell'Asia centrale, federata nel Medioevo con i Mongoli; il nome \"Tatari\" veniva storpiato in \"Tartari\" per l'assonanza con uno dei nomi dell'inferno, il Tartaro appunto. Essi, tuttavia, in realt\u00e0 non hanno nulla a che vedere con il romanzo. Lo scrittore sfrutta il nome dei Tartari per evocare l'idea di una minaccia militare, di un'invasione da parte di un popolo crudele, guerriero e sconosciuto, sulla scia di un immaginario medievale che ha la sua origine ne \"Il Milione\", il primo grande libro di viaggi, in cui lo stupore per il favoloso e il meraviglioso \u00e8 sempre confuso alla tendenza catalogatrice di Marco Polo."}
{"id": "254802", "revid": "400694", "url": "https://it.wikipedia.org/wiki?curid=254802", "title": "ELISA (biochimica)", "text": "ELISA \u00e8 un acronimo derivato dall'espressione inglese enzyme-linked immunosorbent assay (saggio immuno-assorbente legato ad un enzima). Si tratta di un versatile metodo d'analisi immunologica usato in biochimica per rilevare la presenza di una sostanza usando uno o pi\u00f9 anticorpi ad uno dei quali \u00e8 legato un enzima: tale metodica d'indagine rientra nella categoria dei test immunoenzimatici. La sostanza da rilevare pu\u00f2 essere un antigene appartenente ad un patogeno o una molecola pi\u00f9 piccola, chiamata aptene, come per esempio per riconoscere la presenza di steroidi. Se invece di un enzima, viene usato un radionuclide (spesso lo iodio-125) per rilevare la positivit\u00e0 del test, si parla di RIA (dall'inglese \"radio-immuno assay\").\nIl saggio ELISA trova anche ampio uso per accertare la presenza di anticorpi contro un determinato antigene nel plasma sanguigno del paziente per accertarsi se c'\u00e8 stata un'esposizione ad un determinato patogeno. Questo avviene nel test per l'HIV per accertarsi se il sistema immunitario del soggetto si \u00e8 trovato a confrontare il virus dell'AIDS.\nCi sono diverse varianti del test ELISA, che si differenziano a seconda del componente che si vuole rilevare. Nel test diretto viene determinata la presenza dell'antigene, in quello indiretto, la presenza di anticorpi contro l'antigene. Il saggio pu\u00f2 essere \"competitivo\" o \"non competitivo\". L'ELISA non competitivo diretto si effettua secondo diverse metodiche: semplice e sandwich ELISA. \nNel metodo semplice l'antigene \u00e8 assorbito sulla placca e rilevato con un anticorpo marcato da un enzima. Nel metodo a sandwich l'anticorpo che \u00e8 usato per catturare l'antigene \u00e8 assorbito sulla placca, gli anticorpi assorbiti sono in seguito esposti al fluido che potrebbe contenere l'antigene ed un secondo anticorpo, marcato, viene aggiunto per rilevare che l'antigene \u00e8 stato catturato. In questo secondo caso, gli epitopi HP2 sull'antigene dei due anticorpi devono essere completamente distinti senza alcuna sovrapposizione (vedi figura).\nMetodo indiretto (variante a sandwich).\nIl metodo prevede la copertura del fondo del pozzetto con un anticorpo specifico per l'antigene che vogliamo misurare. Si esegue un lavaggio. In seguito si introduce l'antigene, che si legher\u00e0 all'anticorpo. Si lava ulteriormente per togliere antigeni in eccesso o non legati. Si introduce un anticorpo specifico che legher\u00e0 il complesso anticorpo + antigene, formando un \"terzo\" strato (o \"sandwich\"), da cui prende il nome il test. All'ultimo anticorpo che abbiamo aggiunto, \u00e8 legato un enzima specifico, e aggiungendo il suo substrato si former\u00e0 un prodotto colorato, che evidenzier\u00e0 il pozzetto nel caso in cui sia presente l'antigene di interesse.\nLe fasi in sintesi prevedono:\nLo sviluppo del colore \u00e8 indicativo della presenza dell'antigene che si voleva saggiare e l'intensit\u00e0 della colorazione, misurabile grazie al spettrofotometro, \u00e8 semi-quantitativa secondo una scala arbitraria di intensit\u00e0.\nAl fine di validare il test, le operazioni sopra riportate vengono effettuate in due pozzetti distinti che differiscono per il tipo di anticorpo primario che viene introdotto inizialmente: un pozzetto viene riempito con l'anticorpo specifico per l'antigene che si vuole individuare, mentre l'altro viene saturato con un anticorpo non specifico.\nAffinch\u00e9 il test possa ritenersi valido, in primo luogo deve risultare negativo in quest'ultimo pozzetto e nel caso in cui il campione biologico saggiato contenga realmente l'antigene d'interesse, il test deve essere positivo nell'altro pozzetto, quello saturato con l'anticorpo primario specifico.\nEsiste anche un altro tipo di \"metodo indiretto\" nel quale sul fondo del pozzetto sono legati antigeni ai quali un anticorpo si lega in modo specifico (anticorpo primario). Questo viene quindi aggiunto al pozzetto e, dopo il lavaggio si aggiunge un altro anticorpo (anticorpo secondario) diretto contro il \"frammento cristallizabile\" (\"Fc,\" catena pesante) dell'anticorpo primario. I due anticorpi sono prodotti in specie diverse, il primo ad esempio pu\u00f2 essere prodotto in topo e il secondo in altro animale come la capra. Di norma l'anticorpo secondario \u00e8 ingegnerizzato in modo da essere coniugato ad un \"marcatore\" (tag) come la fosfatasi alcalina (AP) o perossidasi (HRP) che producono da substrati specifici prodotti colorati, per cui il metodo di rilevamento risulta analogo a quanto detto sopra. L'unica differenza \u00e8 che sul fondo del pozzetto non sono presenti anticorpi, ma l'antigene di interesse. Questo approccio \u00e8 del tutto simile a quello adottato per il rilevamento delle bande proteiche su fogli di nitrocellulosa o polivinildenfluoruro (PVDF) nella fase finale dello sviluppo del Western blot. \nIl test ELISA NON COMPETITIVO \u00e8 un test qualitativo e semi-quantitativo: non fornisce un valore effettivo ma afferma la presenza o l'assenza dell'analita.\nIl test ELISA COMPETITIVO \u00e8 invece un test quali-quantitativo: fornisce un valore specifico con una deviazione standard.\nMetodo diretto.\nNel metodo diretto innanzitutto si copre il fondo del pozzetto con l'estratto proteico in cui potrebbe essere presente la proteina che vogliamo misurare (antigene). Si lava via l'eccesso per eliminare l'indesiderato. Si aggiunge l'anticorpo per l'antigene che probabilmente \u00e8 stato adsorbito al fondo del pozzetto. Questo anticorpo \u00e8 coniugato con un marcatore (tag) enzimatico, di norma fosfatasi alcalina (AP) o perossidasi (HRP: \"Horseradish Peroxidase\", perossidasi di rafano). Si lava via l'eccesso ancora una volta. Si effettua un lavaggio per eliminare eventuali anticorpi non legatisi all'antigene (quelli combinati resistono invece al lavaggio). Infine si aggiunge il substrato dell'enzima con cui \u00e8 stato marcato l'anti-anticorpo: un cambiamento di colore indica la presenza degli antigeni nel campione, visto che l'enzima usato agisce sul substrato modificandolo, in maniera che assorba la luce e risulti colorato. \nHa lo scopo di ricercare specifici antigeni in un dato liquido biologico avendo a disposizione anticorpi marcati a cui questi possano legarsi o, al contrario, per ricercare specifici anticorpi avendo a disposizione anticorpi marcati che possano legarsi al frammento cristallizabile (Fc) di questi ultimi.\nIn caso di esito positivo, per conferma si esegue il Western Blot.\nInnovazioni.\nLa Multiple &amp; Portable ELISA (M&amp;P ELISA) (patent US 7510687 by A. Mazzeo &amp; G. Petracca) usa una conformazione innovativa della fase solida: un'astina di polistirene da cui protrudono 8 o 12 ogive. \nL'intera astina va introdotta direttamente nel campione da saggiare e tutti i passaggi successivi (lavaggi, incubazione in coniugato e incubazione in cromogeno) sono eseguiti semplicemente immergendo le ogive dell'astina - estratta dal campione dopo opportuna incubazione - in pozzetti di micropiastre o microstrip standard, pre-riempiti con le soluzioni e i reagenti.\nGli importanti vantaggi sono: "}
{"id": "254803", "revid": "122084173", "url": "https://it.wikipedia.org/wiki?curid=254803", "title": "Saccarina", "text": "La saccarina (\"1,2-benzenisotiazolin-3-one-1,1-diossido\") \u00e8 stato il primo dolcificante artificiale; fu scoperto nel 1879 da Ira Remsen e Constantin Fahlberg della Johns Hopkins University.\nLa saccarina ha un potere dolcificante 450 volte superiore a quello del saccarosio e presenta un retrogusto amaro o metallico generalmente considerato sgradevole, specialmente ad alte concentrazioni: tuttavia questo difetto \u00e8 pi\u00f9 o meno evidente a seconda della sensibilit\u00e0 personale del consumatore. A differenza di composti analoghi di sintesi pi\u00f9 recenti, ad esempio l'aspartame, la saccarina \u00e8 stabile al calore anche in ambiente acido, \u00e8 inerte rispetto agli altri ingredienti alimentari e non d\u00e0 problemi di conservazione.\nNei paesi in cui l'uso di entrambi i composti \u00e8 consentito, la saccarina viene spesso associata al ciclamato in proporzione 1:10 per correggere i rispettivi difetti nel retrogusto. Viene usata spesso anche in associazione con l'aspartame.\nIn forma acida, la saccarina non \u00e8 molto solubile in acqua; pertanto di norma come dolcificante artificiale viene utilizzato il suo sale sodico. Pi\u00f9 raramente, in particolare da parte di chi segue una dieta povera di sodio, si ricorre al sale di calcio. In entrambi i casi la solubilit\u00e0 in acqua \u00e8 elevata (0,67 g/ml a temperatura ambiente).\nStoria.\nIl potere dolcificante della saccarina fu scoperto accidentalmente da Constantin Fahlberg nel laboratorio alla Johns Hopkins University. La scoperta avvenne nel 1878 quando Fahlberg a cena trov\u00f2 il pane che stava mangiando stranamente dolce e poi amaro, mentre la moglie assaggiando l'alimento non trov\u00f2 nulla di strano. Fahlberg controll\u00f2 le sue dita e verific\u00f2 che il sapore dolce proveniva da qualche composto con cui probabilmente era venuto a contatto in laboratorio. La sera stessa prov\u00f2 i vari derivati del catrame con cui aveva lavorato la sera prima e trov\u00f2 che la sostanza era un prodotto di ossidazione del o-toluenesulfonamide.\nLa scoperta fu pubblicata nel 1879 e 1880 e brevettata da Fahlberg nel 1884.\nLa saccarina fu una scoperta importante, specialmente per le persone affette da diabete mellito. Infatti la saccarina transita attraverso l'apparato digerente senza alterare i livelli sanguigni di insulina e senza fornire praticamente alcuna energia all'organismo.\nBench\u00e9 commercializzata fin da poco dopo la scoperta, la saccarina non divenne popolare fino al razionamento dello zucchero imposto durante la prima guerra mondiale. La sua diffusione crebbe ulteriormente negli anni sessanta e settanta tra le persone sottoposte a diete alimentari, poich\u00e9 il dolcificante \u00e8 praticamente privo di calorie. Spesso viene offerta nei bar e nei ristoranti in sostituzione dello zucchero ed \u00e8 usata nelle versioni \"light\" delle bibite gassate.\nLa saccarina \u00e8 contenuta come dolcificante in quasi tutti i dentifrici di produzione industriale.\nChimica.\nLa saccarina pu\u00f2 essere prodotta in molti modi. La sintesi originale di Fahlberg e Remsen parte dal toluene con rese complessive sono piuttosto basse. Nel 1950 venne messo a punto un processo di sintesi che parte dall'acido antranilico, viene trattato con acido nitroso, diossido di zolfo, cloro e ammoniaca. Un altro processo (Bungard, 1967) parte invece dal 2-clorotoluene.\nInterazioni col metabolismo.\nGli studi fatti nel XX secolo sulle possibili interazioni della saccarina con le vie metaboliche cellulari, sono stati eseguiti per scongiurare ogni possibile interferenza intrinseca, allo scopo di verificare la sicurezza di questa molecola.\nIn effetti la saccarina non \u00e8 una molecola totalmente inerte. Alcuni studi pubblicati negli anni settanta hanno evidenziato che essa interferisce con alcune propriet\u00e0 enzimatiche della glucosio-6-fosfatasi (EC 3.1.3.9), l'enzima che scinde il glucosio-6-fosfato per immettere glucosio libero nel torrente sanguigno e mantenere l'omeostasi glicemica. Da un lato questo potrebbe sembrare pericoloso; tuttavia questa propriet\u00e0 potrebbe risultate utile alle persone affette da diabete mellito con iperglicemia resistente al trattamento insulinico.\nAnche se l'ipotesi originale ammette che potrebbe essere difficile che la saccarina inibisca l'enzima \"in vivo\" in modo significativo, come riportato dallo studio suddetto, se ci\u00f2 si verificasse si invertirebbe la tendenza di un fegato diabetico a rilasciare eccessive quantit\u00e0 di glucosio nel sangue, specie nelle condizioni di insulino-resistenza. Questa ipotesi non \u00e8 mai stata confermata e non sono note interazioni di sorta tra l'insulina e la saccarina nell'uomo.\nD'altra parte uno studio postumo ha dimostrato che la saccarina ha effetto anti-iperglicemizzante nei topi obesi geneticamente modificati per malfunzionamento dell'ormone leptina (ob/ob). Questo effetto non \u00e8 stato studiato in dettaglio, ma si ha la certezza che \u00e8 indipendente dall'insulina.\nEsiste un secondo effetto biologico che la saccarina sodica esercita sulle cellule adipose (adipociti) e cio\u00e8 quello di inibire l'attivit\u00e0 di alcune forme di adenilato ciclasi, enzima che sintetizza il secondo messaggero AMP ciclico. L'effetto \u00e8 stato riportato su adipociti di ratti trattati per 14 giorni con una concentrazione alimentare del 2.5 o del 5%, ma non si verificava su preparazioni di cellule tiroidee, cardiache o cerebrali. Solo le alte dosi di saccarina (5%) condizionavano la crescita corporea e l'introito di cibo. Invece la dose del 2.5% stimolava l'attivit\u00e0 enzimatica su adipociti isolati. Questo potrebbe indicare che esiste un;isoforma dell'enzima adenilato ciclasi che \u00e8 sensibile agli effetti molecolari della saccarina soltanto in specifici tessuti.\nSaccarina e cancro.\nFin dalla sua introduzione la saccarina \u00e8 stata al centro di preoccupazioni sulla sua potenziale nocivit\u00e0. Durante gli anni sessanta diversi studi hanno suggerito che la saccarina fosse un cancerogeno per gli animali. L'allarme ha toccato il livello massimo nel 1977, dopo la pubblicazione di uno studio in cui si rileva un aumento dei casi di cancro alla vescica nei ratti alimentati con alte dosi di saccarina. Quell'anno la saccarina venne vietata in Canada. Negli Stati Uniti la Food and Drug Administration (FDA) ne propose il bando, ma si scontr\u00f2 con l'opposizione dell'opinione pubblica, in special modo quella dei malati di diabete per i quali all'epoca non esistevano dolcificanti alternativi. Si trov\u00f2 il compromesso nell'obbligo di indicare i potenziali pericoli della saccarina sulle etichette dei prodotti che la contengono.\nDa allora molti studi sono stati condotti sulla saccarina, con risultati controversi; lo studio del 1977 \u00e8 stato criticato per via delle altissime dosi di saccarina date ai ratti, un valore ritenuto assolutamente irrealistico per un normale consumatore. Infatti la saccarina \u00e8 cancerogena se ingerita nella quantit\u00e0 di in dose unica mentre le concentrazioni tipiche di questo dolcificante negli alimenti sono nell'ordine dei milligrammi. Finora nessuno studio ha evidenziato pericoli per l'uomo alle dosi normalmente utilizzate.\nNel 1991, dopo 14 anni, la FDA ha ufficialmente ritirato la proposta di bando."}
{"id": "254805", "revid": "123653328", "url": "https://it.wikipedia.org/wiki?curid=254805", "title": "Egon B\u00f6rger", "text": "Biografia.\nHa studiato alla Sorbona di Parigi (Francia), all'Universit\u00e0 di Lovanio e all'Istituto Superiore di Filosofia di Lovanio (Belgio), all'Universit\u00e0 di M\u00fcnster (Germania) dal 1965 al 1971. Ha vissuto per lungo tempo in Italia: dapprima a Verchiano, poi a Foligno, quindi a Calci. Ha insegnato all'Universit\u00e0 degli studi di Salerno nell'a.a.1974-75 nel corso Teoria e applicazione delle macchine calcolatrici.\nB\u00f6rger \u00e8 noto per aver sposato le \"algebre evolventi\", un metodo formale per la specificazione e la validazione, oggi noto sotto il nome di Abstract state machine (ASM). Dal 1985 ha una cattedra di informatica all'Universit\u00e0 di Pisa.\nEgon Boerger \u00e8 un pioniere dei metodi della logica applicata nella scienza dei computer. \u00c8 cofondatore delle serie di conferenze internazionali CSL.\n\u00c8 anche tra i fondatori del metodo Abstract state machine (ASM) per un accurato disegno controllato ed analisi dei sistemi basati su computerfor e cofondatore delle serie di workshop internazionali ASM. Ha contribuito alla fondazione teoretica del metodo ed iniziato la sua applicazione industriale in vari campi, in particolare nel linguaggio di programmazione, nelle architetture di sistema, esigenze e rimodulazione di software, sistemi di controllo, protocolli, servizi web.\nAd oggi \u00e8 uno dei principali referenti per i modelli basati sull'ASM e tecnologie di verifica, che hanno marcato significativamente la sua attivit\u00e0. Nel 2007 ha ricevuto il prestigioso \"premio Humboldt per la ricerca\"."}
{"id": "254808", "revid": "767487", "url": "https://it.wikipedia.org/wiki?curid=254808", "title": "Tiroidite acuta infettiva", "text": "La tiroidite acuta infettiva \u00e8 un evento clinico piuttosto raro e pu\u00f2 essere sostenuta da diversi agenti patogeni, per lo pi\u00f9 di natura batterica, raramente micotica o parassitaria.\nGli agenti infettivi pi\u00f9 frequentemente sono batteri piogeni, ma i pazienti immunocompromessi possono essere suscettibili a sviluppare infezioni atipiche da miceti e micobatteri. \nIl processo infettivo pu\u00f2 originare da focolai locoregionali e propagarsi per contiguit\u00e0 (ferite cervicali, infezioni perifaringee) oppure derivare da infezioni a distanza che si disseminano per via ematica o linfatica.\nSintomi.\nIl quadro clinico \u00e8 quello di una infezione acuta con tumefazione a possibile evoluzione ascessuale, dolore, eritema, positivit\u00e0 al termotatto, febbre elevata, raramente disfagia o disfonia. Occasionalmente, la formazione ascessualizzata pu\u00f2 fistolizzare sulla cute, in trachea, esofago o mediastino.\nSul piano laboratoristico, vi \u00e8 marcata elevazione degli indici aspecifici di flogosi e leucocitosi neutrofila. La funzione tiroidea e la scintigrafia/iodocaptazione non mostrano generalmente modificazioni patognomoniche. L'ecografia pu\u00f2 aiutare nella diagnosi, evidenziando disomogeneit\u00e0 pi\u00f9 o meno diffusa ed aree anecogene in corrispondenza delle zone ascessualizzate.\nTrattamenti.\nL'agente responsabile pu\u00f2 essere individuato mediante la coltura del materiale ottenuto mediante puntura con ago sottile; il reperto citologico \u00e8 quello di un processo suppurativo, con tappeto di granulociti neutrofili.\nIl trattamento si avvale di antibiotici ad ampio spettro, eventualmente mirati su antibiogramma. Le forme ascessuali-colliquative possono beneficiare di incisione e drenaggio chirurgico.\nLa prognosi \u00e8 buona, con restituito ad integrum nella maggioranza dei casi. Molto raramente possono residuare cicatrici retraenti o paralisi ricorrenziale con disfonia."}
{"id": "254814", "revid": "327773", "url": "https://it.wikipedia.org/wiki?curid=254814", "title": "Tiroidite di Hashimoto", "text": "La tiroidite di Hashimoto o tiroidite cronica autoimmune, descritta per la prima volta dallo specialista Hakaru Hashimoto nel 1912, \u00e8 tra le pi\u00f9 comuni e frequenti patologie tiroidee, la prima causa di ipotiroidismo primario, specie nelle aree geografiche a scarso apporto iodico, con una prevalenza del 5-15% nelle donne e del 1-5% negli uomini. Qualora si prendano in considerazione anche le forme asintomatiche, definite dall'esclusiva positivit\u00e0 anticorpale, esse sembrano costituire in assoluto la pi\u00f9 frequente tireopatia, soprattutto se si considerano le aree non iodio-carenti.\nLa malattia \u00e8 organo-specifica, a patogenesi autoimmune, caratterizzata morfologicamente da una cronica infiltrazione linfocitaria e da frequente evoluzione verso l'ipotiroidismo, con variazione dell'ormone TSH (tireotropina), e di triiodotironina e tiroxina libera.\nLa positivit\u00e0 degli autoanticorpi circolanti, anti-tireoperossidasi (\"anti-TPO\") e anti-tireoglobulina (\"anti-TG\"), sottende la patogenesi autoimmune e, al tempo stesso, ha un fondamentale significato diagnostico specie per le forme asintomatiche. I meccanismi del danno d'organo sono complessi e comprendono la partecipazione dell'immunit\u00e0 umorale e di quella cellulo-mediata.\nLa Hashimoto presenta una variet\u00e0 di sintomi sistemici, che colpiscono diversi apparati, organi e funzioni (sintomi cardiovascolari, cutanei, neurologici, neuropsichiatrici, muscolari, metabolici, linfatici, gastrointestinali, oculari, uditivi).\nLa definizione generale di tiroidite cronica autoimmune comprende le seguenti varianti morfologiche e cliniche:\nConsiderando le tiroiditi autoimmuni nel loro insieme, si pu\u00f2 dire che il quadro obiettivo-sintomatologico \u00e8 assai variabile nei singoli soggetti, dall'assoluta asintomaticit\u00e0, alla presenza di gozzo di variabili dimensioni, con o senza ipotiroidismo.\nPatogenesi.\nL'evoluzione in senso ipofunzionale \u00e8 imprevedibile nel singolo soggetto, poich\u00e9 pu\u00f2 manifestarsi in qualsiasi fase della malattia: talora rappresenta la manifestazione di esordio, ma pi\u00f9 frequentemente compare in pazienti con positivit\u00e0 anticorpale nota da anni. In molti casi, la comparsa di segni e sintomi conclamati di ipofunzione segue una fase di ipotiroidismo subclinico, che \u00e8 definito dall'elevazione isolata dell'ormone tireostimolante (TSH), con normalit\u00e0 degli ormoni tiroidei, in pazienti del tutto asintomatici.\nLa tiroidite di Hashimoto nella sua manifestazione classica consta quindi di tre fasi:\nLa progressione verso l'ipotiroidismo conclamato \u00e8 pi\u00f9 frequente nei maschi, mentre nelle donne la frequenza aumenta in et\u00e0 superiore a 45 anni.\nSpesso questa patologia \u00e8 associata ad altre malattie autoimmunitarie organo-specifiche, quali la vitiligine, l'alopecia, il diabete di tipo I, l'iposurrenalismo primitivo. In generale, \u00e8 stato stimato che i pazienti con anticorpi positivi e/o ipotiroidismo subclinico vadano incontro ad ipotiroidismo conclamato con una frequenza del 2-4% all'anno.\nRaramente si possono osservare fasi transitorie di iperfunzione, legate a rapida progressione del danno parenchimale con dismissione di ormone preformato o a fasi di ipersecrezione mediate da anticorpi stimolanti il TSH (cosiddetta \"Hashitossicosi\"). Del tutto eccezionale \u00e8 la presenza di oftalmopatia autoimmune.\nClinica.\nSegni e sintomi.\nLa Hashimoto \u00e8 una patologia tendenzialmente sottodiagnosticata (spesso rilevata nel corso di visite o esami clinici effettuati per altre ragioni).\nI sintomi della tiroidite di Hashimoto sono diversi. Rispetto a forme della malattia prive di sintomi ci sono casi con sintomi leggeri, ai quali si pone rimedio tramite l'ormone tiroideo, ma anche casi con sintomi diversi che spesso vengono confusi con altre patologie. Spesso la malattia inizia lentamente in modo che le persone colpite all'inizio difficilmente percepiscono i sintomi.\nInizialmente prevalgono i sintomi dell'ipertiroidismo. La cosiddetta hashitossicosi o ipertiroidite \u00e8 una fase iniziale dove compare una lieve iperfunzione che si trasforma poi gradualmente in un'ipofunzione cronica. Decorsi con valori ormonali fluttuanti in cui il paziente passa da una iperfunzione a una ipofunzione e viceversa si verificano, anche se raramente. I sintomi sono raggruppati di seguito come i \"sintomi dell'iperfunzione\".\nOltre ai sintomi causati dalla modifica dei livelli ormonali ci possono essere dei sintomi dovuti agli effetti del processo immunitario e degli anticorpi. I sintomi sono raggruppati di seguito come \"sintomi della malattia autoimmune\". Una separazione dei sintomi a livello medico probabilmente non \u00e8 del tutto corretta perch\u00e9 a volte non \u00e8 ancora chiaro quali sintomi provengono dagli ormoni e quali dai processi immunitari e dagli anticorpi modificati al di fuori della tiroide.\nGeneralmente si pu\u00f2 dire che prevalgono i sintomi dell'ipofunzione e devono essere equilibrati il pi\u00f9 presto possibile da una quantit\u00e0 adatta di ormoni tiroidei. Essi sono raggruppati di seguito come \"sintomi dell'ipofunzione\".\nHashitossicosi e i sintomi dell'iperfunzione.\nAll'inizio della malattia, alcuni pazienti della Hashimoto attraversano una fase momentanea di iperfunzione. Questa fase pu\u00f2 mancare o passare inosservata. Si presume che la causa sia la distruzione immunologica del tessuto tiroideo che conserva gli ormoni. Inoltre, in questa fase, possono presentarsi gli anticorpi che stimolano il recettore del TSH della tiroide.\nI sintomi dell'iperfunzione sono molteplici. La maggior parte dei sintomi sono generali e aspecifici, come irritabilit\u00e0, insonnia e marcata sudorazione. Molti dei sintomi si manifestano progressivamente e possono passare, inizialmente, inosservati.\nSintomi di iperfunzione:\nI pazienti notano un'irrequietezza e un'irritabilit\u00e0, ma in alcuni casi anche apatia. I cambiamenti d'umore sono maggiori, sia quelli positivi che quelli negativi. Spesso si nota un aumento della stanchezza gi\u00e0 dopo pochi sforzi. Molti pazienti riferiscono anche insonnia e stati d'ansia.\nSegni tipici sono una tendenza maggiore a sudare e feci molli. Spesso si presenta tremore fine localizzato alle estremit\u00e0 delle dita.\nL'iperfunzione della tiroide porta in alcuni casi a disturbi del ciclo. Accanto alle eccessive perdite di sangue possono presentarsi cicli ridotti o estesi. Anche un'assenza del ciclo mestruale \u00e8 possibile.\nIn alcuni casi si presentano dolori e debolezza muscolare, in particolare alla spalla e alle gambe.\nLa tachicardia e il cardiopalma nella maggior parte dei casi sono da attribuire all'iperfunzione e regrediscono lentamente con il ridursi dell'iperfunzione. Un cambiamento della frequenza cardiaca pu\u00f2 essere notato anche nell'ipofunzione della tiroide.\nSintomi dell'ipofunzione.\nDopo una fase di iperfunzione della tiroide segue spesso una progressiva crescente ipofunzione. La tiroidite di Hashimoto pu\u00f2 iniziare anche con una ipofunzione. Anche i sintomi dell'ipofunzione sono numerosi.\nI sintomi dell'ipofunzione si manifestano soprattutto nella stanchezza e nella mancanza di concentrazione. Si pu\u00f2 notare un aumento di peso nonostante si assuma una quantit\u00e0 di cibo normale o ridotto.\nDi solito la tiroidite di Hashimoto porta ad un aumento di peso, ma sono noti anche casi in cui, nonostante l'ipofunzione ed un adeguato o aumentato apporto nutrizionale, si verificano perdite di peso. Con una perdita di peso poco chiara si dovrebbero approfondire ulteriori malattie autoimmuni che si possono verificare insieme alla tiroidite di Hashimoto, come malattie intestinali (celiachia, colite ulcerosa).\nAnche dopo la normalizzazione dei valori tiroidei nel sangue in alcuni soggetti continuano i problemi di peso. La causa di questo continuo aumento di peso non \u00e8 ancora del tutto chiara. Sembra che, oltre agli ormoni tiroidei, anche altri ormoni abbiano una parte importante (insulina, leptina, mancanza di estrogeni ed androgeni in menopausa). Alcuni pazienti beneficiano di un adattamento della sostituzione degli ormoni tiroidei dal puro T4 ad una combinazione di medicine che oltre a contenere T4 contengono anche T3.\nLe persone con una ipofunzione tiroidea soffrono il freddo. Con un basso metabolismo basale, il freddo viene poco tollerato.\nQuasi regolarmente si presenta una pigrizia dell'attivit\u00e0 del tratto gastro-intestinale, tanto che alcuni pazienti devono ricorrere ai lassativi.\nIl ripetuto \"addormentamento\" e formicolio delle mani e degli avambracci durante la notte, la cosiddetta sindrome del tunnel carpale, pu\u00f2 essere condizionato dall'ipofunzione tiroidea. Dopo la normalizzazione degli ormoni tiroidei in genere questo fenomeno regredisce. Oltre ad una funzione tiroidea, ci sono altre ragioni per una sindrome del tunnel carpale che, se persistono dopo aver normalizzato gli ormoni tiroidei, devono essere approfondite.\nAlcuni pazienti notano una riduzione dell'udito che si normalizza dopo la regolazione con gli ormoni tiroidei.\nMolto spesso nelle donne con ipofunzione si possono presentare disturbi del ciclo mestruale e una impossibilit\u00e0 ad avere figli.\nSintomi della malattia autoimmune.\nOltre ai sintomi del malfunzionamento della tiroide ci possono essere sintomi causati dal cattivo funzionamento del sistema immunitario. In alcuni casi non \u00e8 possibile distinguere se i disturbi vengono provocati dall'alterazione degli ormoni tiroidei o dalla malattia autoimmune.\nBisogna tener conto che la maggior parte dei pazienti di Hashimoto, dopo un'adeguata sostituzione tiroidea, non mostra nessun sintomo della malattia autoimmune. La tiroidite di Hashimoto pu\u00f2 avere un decorso senza sintomi, ma anche una variet\u00e0 di sintomi.\nLa malattia autoimmune pu\u00f2 provocare conseguenze a vari organi, ed ai tessuti al di fuori della tiroide.\nNel decorso della tiroidite di Hashimoto possono comparire diversi cambiamenti alla pelle.\nTalvolta c'\u00e8 una infiammazione cronica della pelle del tipo acne rosacea. Soprattutto sul viso compaiono delle papule rossastre. Un forte arrossamento del viso si verifica quando si beve alcool, quando si mangiano cibi molto speziati, quando esiste un'eccitazione emotiva e quando si entra in una stanza calda. Anche un'orticaria si verifica frequentemente.\nDevono essere identificate comunque malattie autoimmuni della pelle indipendenti dalla Hashimoto, come la malattia della vitiligine, una malattia rara della pelle che si caratterizza con la comparsa di chiazze non pigmentate, il pemfigo, una patologia bollosa, o l'alopecia areata, la perdita dei capelli o altri peli a chiazze glabre o aree.\nLa secchezza delle mucose (bocca, naso, occhi ecc.) viene chiamata sindrome di Sj\u00f6gren. Il suo trattamento finora \u00e8 solo di tipo sintomatico come l'uso di saliva artificiale, collirio, gel per gli occhi. La sindrome di Sj\u00f6rgen \u00e8 una malattia autoimmune indipendente e deve essere approfondita.\nPazienti raccontano anche di un indurimento doloroso dei tendini e dei muscoli, ma anche di dolori dorsali e dolori alla nuca (cervicali). I muscoli possono diventare sensibili alla pressione. L'origine di questi dolori non \u00e8 chiara. Alcuni pazienti lamentano anche dolori articolari. Altre malattie reumatologiche devono essere approfondite.\nSpesso si manifestano disturbi gastrointestinali e nausea. Anche in questo caso devono essere escluse altre malattie autoimmuni come la celiachia, l'anemia perniciosa, ecc.\nSi pu\u00f2 notare anche un'ipercolesterolemia caratterizzata da un rallentamento del metabolismo.\nLa cosiddetta encefalopatia di Hashimoto, il coinvolgimento del cervello, \u00e8 molto rara e pu\u00f2 manifestarsi anche con un normale livello del sangue di ormoni tiroidei. Possono manifestarsi attacchi epilettici, tremolio, allucinazioni ed altri sintomi psichiatrici. Spesso sono rilevabili elevati livelli di anticorpi TPO. Un trattamento con il cortisone pu\u00f2 portare alla scomparsa dell'encefalopatia. Si sono verificate anche guarigioni spontanee.\nI sintomi della malattia autoimmune sono diversi. Non \u00e8 chiaro in quale modo il processo immunitario agisce sugli anticorpi e che ruolo svolgono gli anticorpi. Il gran numero di possibili sintomi diversi, che in tanti libri di medicina vengono descritti solo in parte, spesso creano insicurezza nel medico e nel paziente. Quando il processo immunitario diminuisce, diminuiscono spesso anche i sintomi.\nGozzo.\nIl gozzo \u00e8 generalmente di piccole-medie dimensioni, diffuso, di consistenza aumentata o francamente duro, talora con aree pseudo-nodulari.\nLa crescita della ghiandola avviene in modo lento e subdolo, \u00e8 indolente e non provoca alcun disturbo soggettivo.\nLa presenza di uno o pi\u00f9 nodi, identificabili ecograficamente, pu\u00f2 richiedere approfondimento citologico, per escludere una eventuale patologia neoproduttiva concomitante.\nDiagnosi.\nLa diagnosi si avvale, oltre che degli elementi anamnestico-obiettivi, del dosaggio degli anticorpi antitiroide circolanti, in particolare degli anti-TPO, che risultano positivi in oltre il 90% dei casi.\nUtile supporto viene fornito dall'ecografia, che dimostra un'ecostruttura diffusamente ipoecogena, disomogenea, con margini irregolari e polilobulati.\nLa scintigrafia tiroidea pu\u00f2 mostrare sia uptake ridotto e disomogeneo del pertecnetato, sia iperaccumulo diffuso di questo (nella fase \"ipertiroidea\" della malattia).\nTrattamento.\nIn caso di ipotiroidismo conclamato, il trattamento universalmente riconosciuto prevede la somministrazione di L-tiroxina a dosaggio sostitutivo, tale da riportare il TSH nei limiti di normalit\u00e0, tra 1 e 4 mU/l. \nLa posologia di L-tiroxina \u00e8 generalmente compresa tra 1 e 2 \u03bcg/kg/die, ma deve essere calibrata individualmente.\nNei casi di tiroidite associata a gozzo, con o senza ipotiroidismo, pu\u00f2 essere opportuno aumentare la posologia della tiroxina, in modo da ottenere la parziale o completa soppressione del TSH, con finalit\u00e0 antigozzigena.\nNei casi di tiroidite senza gozzo e normale funzionalit\u00e0 tiroidea, o di ipotiroidismo subclinico (TSH compreso tra 4 e 10 \u03bcU/ml e ormoni tiroidei nella norma), l'opportunit\u00e0 di instaurare un trattamento deve essere valutata nel singolo caso, tenendo conto di vari fattori individuali quali:"}
{"id": "254820", "revid": "842", "url": "https://it.wikipedia.org/wiki?curid=254820", "title": "Anti-aliasing", "text": ""}
{"id": "254821", "revid": "26630", "url": "https://it.wikipedia.org/wiki?curid=254821", "title": "I Madrigalisti di Genova", "text": "I Madrigalisti di Genova sono un gruppo vocale e strumentale specializzato nel repertorio medioevale e rinascimentale costituitosi nel 1958 nell'ambito universitario genovese per iniziativa del compositore, direttore d'orchestra ed esperto di musica antica Leopoldo Gamberini, il quale intese radunare attorno a s\u00e9 un gruppo di studenti appassionati di polifonia vocale.\nL\"'ensemble\" \u00e8 stato sempre diretto dal suo fondatore.\nStoria.\nDopo i primi anni dedicati allo studio di edizioni rare e di antichi spartiti, i \"Madrigalisti\" consolidarono il proprio repertorio senza tralasciare l'approfondimento e lo studio della tecnica vocale propri della polifonia italiana e fiamminga, contestualmente alla ricerca teorica sull'antica musica greca ed ebraica, genere nel quale sono stati i primi esecutori italiani in epoca moderna.\nIl gruppo si \u00e8 esibito nelle principali citt\u00e0 italiane ed europee (aggiudicandosi nel 1970 il primo posto e la medaglia d'oro del governo belga al Festival di Neerpelt) ed ha cantato nel 2002 nella Basilica di San Pietro in Vaticano.\nL'ensemble \u00e8 stato inoltre impegnato in attivit\u00e0 didattico-divulgative dirette principalmente al mondo della scuola.\nNel 1971 i \"Madrigalisti\" vennero scelti per accompagnare a Stoccarda il violino Guarneri del Ges\u00f9, il celebre \"Cannone\" appartenuto a Niccol\u00f2 Paganini, esposto nella citt\u00e0 tedesca. In quella occasione cantarono davanti ad oltre duemila persone alla Stiftskirche - una delle principali chiese cittadine - e il pubblico, rompendo una consolidata tradizione che non ne consentiva l'uso, salut\u00f2 con un fragoroso (e inaspettato) applauso finale l'esibizione del complesso genovese.\nDal 1972 al 1976 si esibiscono in concerti in Francia, a Salisburgo e vengono invitati al Festival Internazionale di Maggio (\"Internationale Maifestspiele\") di Wiesbaden, in Germania, manifestazione di prestigio per il livello dei complessi invitati.\nGli anni dal 1980 al 1983 sono dedicati a concerti in Germania e alla registrazione per la Radio Tedesca del \"Festino del gioved\u00ec grasso avanti cena\", di Adriano Banchieri, opera che verr\u00e0 ancora portata in scena e incisa con la partecipazione straordinaria di Camillo Milli quale voce recitante e che ne curer\u00e0 anche la regia nella trasposizione scenica in costume durante le serate inaugurali del Palio di Feltre.\nSempre nel 1983 il complesso tiene ad Imperia un concerto organizzato dalla RAI, che lo trasmette integralmente. Fino alla fine degli anni ottanta il gruppo alterna l'attivit\u00e0 concertistica a quella di studio, che si concretizza in numerose incisioni discografiche. Importanti i due concerti organizzati a Genova dall'UNICEF, nel secondo dei quali viene eseguita integralmente la \"Missa Papae Marcelli\" di Palestrina.\nNell'ambito delle manifestazioni culturali collegate alle Colombiadi del 1992, l'ensemble si esibisce nell'appena restaurato Teatro Carlo Felice, gremito di spettatori.\nNel 2002 partecipano alla decima edizione del \"TIM - Torneo Internazionale di Musica\" che vede la partecipazione di 3500 concorrenti provenienti da 54 paesi del mondo. Nelle qualificazioni \"Madrigalisti\" si classificano al primo posto, accedendo cos\u00ec alla finale ad Aix-en-Provence dove conquisteranno il secondo posto.\nQuesto \u00e8 un estratto della motivazione della commissione presieduta dal Maestro Christian Manen:\nOrganico e repertorio.\nAl coro misto SATB si affianca una sezione strumentale articolata su strumenti come flauto dolce, cromorno, dulcimer, arpa celtica, viola da gamba, liuto, ribeca.\nIl repertorio corale dei \"Madrigalisti\", articolato su brani polifonici sacri e profani (sempre eseguiti a memoria, senza spartito, anche delle composizioni pi\u00f9 complesse) comprende opere di noti compositori, quali Janequin, Marenzio, Della Croce, Palestrina, Monteverdi, Arcadelt, J.S. Bach, Mozart, Schubert, fino a Bruckner e altri. Tra gli autori anonimi vi \u00e8 da citare lo studio interpretativo e l'incisione nel 1988 dei Carmina Burana.\nLa sezione strumentale esegue brani dal medioevo al rinascimento, in alcuni casi con la collaborazione di alcuni solisti vocali. Il repertorio parte dall'Ars Antiqua e dalla musica strumentale dell'epoca dei menestrelli, e comprende fra l'altro polifonia fiamminga, villancicos spagnoli, danze rinascimentali, per arrivare alle suite strumentali del primo Seicento.\nDiscografia.\nAll'attivo del gruppo \u00e8 anche la realizzazione di oltre venticinque incisioni discografiche per Sarx \"Angelicum\" e Ars Nova, si segnalano:"}
{"id": "254822", "revid": "7", "url": "https://it.wikipedia.org/wiki?curid=254822", "title": "Madrigalisti di Genova", "text": ""}
{"id": "254824", "revid": "1748167", "url": "https://it.wikipedia.org/wiki?curid=254824", "title": "Topino", "text": "Il Topino \u00e8 un fiume dell'Umbria. Nell'antichit\u00e0 era conosciuto prima con il nome umbro di \"Supunna\" (da cui il nome della divinit\u00e0 umbra Supunna), poi con quello latino di \"Tinia\" ed \u00e8 citato da Dante Alighieri nel Canto XI del Paradiso.\nGeografia.\nNasce alle pendici del monte Pennino (m 1.571), in localit\u00e0 Sorgenti del Topino, presso Bagnara, nel comune di Nocera Umbra, a 649 Dopo pochi chilometri riceve le acque del Fosso di Bagni e lambisce l'abitato di Nocera Umbra in direzione di Foligno. Sono suoi affluenti il fiume Menotre, il fiume Teverone, il fiume Timia, i torrenti Alveolo, Chiona, Caldognola, Attone, Ose, Tattarena e il Fosso dell'Anna, nonch\u00e9 il Maroggia ed il Clitunno che reca le acque perenni (minimo 1\u00a0m\u00b3/s) della sua celebre sorgente (Fonti del Clitunno). Il Topino attraversa i comuni di Nocera Umbra, Valtopina, Foligno, Bevagna, Cannara e Bettona. Si unisce al fiume Chiascio in localit\u00e0 Passaggio di Bettona, per riversare quindi le proprie acque nel Tevere. Il fiume Topino ha una lunghezza di circa 77\u00a0km con una pendenza media dell'1%.\nUnica citt\u00e0 importante attraversata dal fiume \u00e8 Foligno, dove il fiume \u00e8 stato regimentato, per proteggere la citt\u00e0 dalle inondazioni, nella prima met\u00e0 del XIX secolo ad opera dell'ing. Antonio Rutili (Foligno, 1799-1850). A Foligno esiste un parco fluviale urbano del Topino.\nLa sua portata \u00e8 notevolmente ridotta a causa della captazione delle acque alla sorgente, per alimentare gli acquedotti perugini, compromettendo gravemente e mettendo a rischio la stessa vita del fiume, ma nonostante ci\u00f2 resta il maggior tributario del Chiascio.\nPortata.\nPortata pressoch\u00e9 regolare, pari a 10,50 m3/s.\nPortata media mensile.\n\"Dati portata Fiume Topino (Stagione 2015).\"\nPesca sportiva.\nClassificato di cat.\u201dA\u201d (Salmonidi) dalle sorgenti fino alla presa di Pieve Fanonica (Foligno), di cat.\u201dB\u201d (Ciprinidi) il rimanente tratto a valle. Dove classificato \u201cA\u201d occorre, oltre la Licenza di pesca, il Tesserino Segnacatture Regionale. In Comune di Nocera Umbra \u00e8 in vigore una Zona di Protezione da Ponte Mascionchie a valle fino al guado presso il bivio per Vittiano (circa 1\u00a0km).\nSpecie ittiche presenti: cavedano, barbo, tinca, trota.\nTra le tecniche utilizzate: lo spinning con artificiali o vivo, la pesca al tocco e con la mosca per i salmonidi come la trota sono quelle maggiormente indicate nelle zone pi\u00f9 a monte. La pesca a fondo o con galleggiante, con lombrico o camole, si rivelano efficaci per il barbo specie nelle zone a velocit\u00e0 pi\u00f9 lineare con alghe di fondo e pi\u00f9 profonde.\nPermessi necessari: dove classificato di cat. \"A\" occorre, oltre la licenza di pesca, il tesserino segnacatture regionale.\nAttivit\u00e0 ricreative.\nNei pressi di Foligno, recentemente \u00e8 stato istituito il parco fluviale del Topino che si estende su uno spazio di circa .\nIl parco \u00e8 stato realizzato dopo la bonifica delle sponde del Topino e con la derivazione di una parte delle sue acque, con opere di ingegneria idraulica, a formare un piccolo laghetto: qui \u00e8 stata realizzata un'area ricreativa con un moderno anfiteatro all'aperto dove vengono svolte diverse manifestazioni per sensibilizzare il cittadino sul tema dell'acqua, dell'energia pulita, della raccolta differenziata e della sana alimentazione nonch\u00e9 laboratori educativi rivolti anche alle scuole."}
{"id": "254829", "revid": "599013", "url": "https://it.wikipedia.org/wiki?curid=254829", "title": "Tra\u00ef\u00e1nos Dellas", "text": ""}
{"id": "254832", "revid": "124590004", "url": "https://it.wikipedia.org/wiki?curid=254832", "title": "Filippo (apostolo)", "text": "Non va confuso con Filippo il diacono che evangelizz\u00f2 la Samaria secondo la narrazione riportata negli Atti degli Apostoli.\nNel Nuovo Testamento.\nIl santo era nativo di Betsaida, in Galilea, un paesino costiero che si affacciava sul Lago di Tiberiade e aveva dato i natali anche ai fratelli Pietro e Andrea.\nL'autore del vangelo di Giovanni sembra il pi\u00f9 propenso ad approfondire la sua figura:\nSempre Giovanni () narra che, poco prima della Passione, l'apostolo viene visitato da alcuni greci, ossia giudei ellenisti, che si trovavano a Gerusalemme per celebrare la Pasqua, che desideravano incontrare Ges\u00f9. \u00c8 probabile che l'apostolo parlasse la loro lingua e che si potesse prestare come interprete e ci\u00f2 testimonia l'alta autorevolezza di cui Filippo godeva nel collegio apostolico; egli a sua volta consulta Andrea, e la coppia degli apostoli esegue la richiesta dei proseliti al cospetto di Ges\u00f9, e da ci\u00f2 scaturisce la risposta di Ges\u00f9 sul sacrificio che egli sta per compiere e l'annuncio che la sua ora \u00e8 venuta: il chicco di grano, caduto in terra, muore e produce molto frutto, seguito poi da una preghiera innalzata al Padre affinch\u00e9 egli glorifichi il suo nome.\nNe consegue una solenne proclamazione dal cielo (Bat kol): \u00abL'ho glorificato e di nuovo lo glorificher\u00f2\u00bb che annuncia la futura glorificazione del Figlio dell'uomo e che si chiude con Ges\u00f9 che profetizza che egli \"sar\u00e0 elevato da terra\" per prefigurare il suo innalzamento sulla croce ().\nPredicazione e morte ad I\"erapoli\".\nSecondo alcune fonti apocrife, poi riprese nella \"Legenda Aurea\" di Jacopo da Varagine, Filippo avrebbe evangelizzato per vent'anni la Scizia, a fianco delle sue due figlie vergini che portava sempre con s\u00e9. Un giorno l'apostolo venne catturato da alcuni pagani, i quali lo trascinarono nel tempio di Marte e lo costrinsero a compiere un sacrificio davanti alla statua del dio. In quello stesso istante il piedistallo della statua si sgretol\u00f2 e dalla cavit\u00e0 usc\u00ec un drago che si avvent\u00f2 sul figlio del sacerdote che stava preparando il fuoco per il sacrificio. Il drago, con il suo alito venefico, uccise sia lui che due tribuni, avvelenando molti degli astanti; Filippo scacci\u00f2 il drago e resuscit\u00f2 coloro che erano stati uccisi dal demonio, guarendo infine gli ammalati che avevano respirato le sue esalazioni pestifere.\nFilippo giunse a Hierapolis - citt\u00e0 sacra ad Apollo e sede di un oracolo molto importante nell'antichit\u00e0 - nella regione della Frigia (al centro dell'Anatolia), dove oper\u00f2 molte conversioni al cristianesimo. L'adesione alla nuova fede della moglie del proconsole attir\u00f2 l'ira del militare romano, il quale lo fece inchiodare a un albero a testa in gi\u00f9, come rappresentato nell'iconografia tradizionale. Dopo la sua morte fu seppellito nel luogo. Molti viaggiatori e religiosi dei secoli successivi, tra i quali Eusebio di Cesarea, citano nei loro scritti la tomba dell'apostolo guaritore. Policrate di Efeso, vescovo di Efeso nella seconda met\u00e0 del II secolo, scrisse, in una lettera indirizzata a papa Vittore I, il seguente passo: \nLa dimora eterna dell'apostolo divenne meta di venerazione; a un certo punto le spoglie di Filippo furono traslate a Costantinopoli e poi a Roma; bench\u00e9 la citt\u00e0 di Hierapolis, sconvolta da pi\u00f9 terremoti, finisse per esser abbandonata, il pellegrinaggio si mantenne per tutto il Medioevo. Nel 1190 Federico Barbarossa fece sfilare l'armata dei crociati all'interno della citt\u00e0 in rovina per celebrare la memoria dell'apostolo.\nRiscoperta della tomba di Filippo.\nNel 2008 a Pamukkale, l'antica Ierapoli (Hierapolis), un'\u00e9quipe di archeologi italiani guidati da Francesco D'Andria dell'Universit\u00e0 di Lecce ha identificato, in un sito denso di moltissime tombe, le tracce di una basilica a tre navate con nartece, sorta attorno al sepolcro dell'apostolo. La notizia \u00e8 stata resa nota nel 2011.\n\"Doulos tou apostolou Philippou\", ovvero \"servo dell'apostolo Filippo\": \u00e8 la scritta che il prof. D'Andria ha ritrovato nel 2015 nel complesso basilicale del IV secolo a Hierapolis, conferma inequivocabile dell'identit\u00e0 della tomba del I secolo ivi conservata; sulle pareti graffite l'epigrafista dell'Universit\u00e0 La Sapienza Francesco Guizzi ha ricostruito numerose invocazioni rivolte a Filippo, sia in lingua greca che in quella armena, a dimostrazione che il santuario godeva di fama internazionale.\nCulto.\n\u00c8 venerato come santo dalla Chiesa cattolica (festa liturgica il 3 maggio o l'11 maggio (messa tridentina), dalla Chiesa anglicana (1\u00ba maggio), dalla Chiesa ortodossa (14 novembre), dalla Chiesa copta il 18 novembre, dalla Chiesa armena il 17 novembre.\nReliquie.\nI resti di San Filippo riposano a Roma nella Basilica dei Santi XII Apostoli. Per esigenze di culto alcune reliquie sono state portate nelle chiese dedicate al Santo.\nPatronati.\nSan Filippo, di solito assieme a san Giacomo il Minore, \u00e8 patrono di numerosi comuni italiani:\nInoltre \u00e8 patrono di altre citt\u00e0, come ad esempio Kamenz (Germania), Verlicca (Croazia), Philippeville (Belgio), Montevideo (Uruguay).\nCelebrazioni popolari.\nOgni chiesa dedicata al Santo celebra la ricorrenza liturgica con le modalit\u00e0 elaborate nei secoli dalla piet\u00e0 popolare. Per esempio la chiesa di Santa Maria Lo Plano ad Aidone (EN) conservava reliquie degli apostoli san Filippo e san Giacomo, la cui presenza \u00e8 attestata a partire dal 1633. Il 1\u00ba maggio di ogni anno la statua di san Filippo, custodita insieme alle reliquie e ritenuta miracolosa, viene portata in processione per le vie del paese. La statua attuale venne realizzata nel 1801, con grande spesa, in ebano e con la veste rivestita di foglia oro. Quando esce dalla chiesa, la statua viene portata girata di spalle, per evitare che lasci il paese in direzione di Piazza Armerina: ci\u00f2 a causa di un'antica contesa con tale paese e della tradizione secondo la quale il santo concederebbe pi\u00f9 facilmente miracoli ai forestieri.\nI fedeli, provenienti da tutta la provincia di Enna e oltre, effettuano lunghi pellegrinaggi a piedi per chiedere grazia o ringraziare di grazie ricevute e, secondo l'usanza si presentano davanti alla statua con un cero acceso. Si narra che l'apostolo scacci con il suo bastone chi richieda insistentemente una grazia senza fede.\nScritti.\nDue sono gli scritti apocrifi che vengono attribuiti a questo apostolo:"}
{"id": "254835", "revid": "438678", "url": "https://it.wikipedia.org/wiki?curid=254835", "title": "L'innaffiatore innaffiato", "text": "L'innaffiatore innaffiato (\"Le jardinier\", secondo il titolo con cui figurava nella prima proiezione pubblica, o \"L'arroseur arros\u00e9\", titolo con cui \u00e8 pi\u00f9 conosciuto) \u00e8 un film dei fratelli Auguste e Louis Lumi\u00e8re, compreso tra i dieci film che vennero proiettati al primo spettacolo pubblico di cinematografo del 28 dicembre 1895 al Salon indien du Grand Caf\u00e9 di Boulevard des Capucins a Parigi.\nStoria e caratteristiche.\nLa prima proiezione ebbe luogo presso il Grand Caf\u00e9 sul Boulevard des Capucines a Parigi. In quell'occasione vi fu la prima proiezione aperta al pubblico di una serie di brevi pellicole cinematografiche (parlare di cortometraggio in questo periodo \u00e8 errato, non essendosi ancora affermato il lungometraggio) dei fratelli Lumi\u00e8re. Tra i dieci brevi film proposti \"L'innaffiatore innaffiato\" figurava come sesto.\n\u00c8 la prima pellicola cinematografica in cui vi \u00e8 una \"messa in scena\" inequivocabile, con tanto di semplice trama, infatti i due protagonisti, Fran\u00e7ois Clerc e il ragazzo Beno\u00eet Duval sono dipendenti dei Lumi\u00e8re e in questo filmato interpretano delle parti, quindi possiamo considerarli rispettivamente come il primo attore e il primo attore bambino nella storia del cinema.\nSi esce quindi dallo schema del documentario o della ripresa di un evento come furono le prime proiezioni dei fratelli Lumi\u00e8re ovvero \"L'uscita dalle officine Lumi\u00e8re\" (\"Sortie des ouvriers de l'usine Lumi\u00e8re\") oppure \"L'arrivo di un treno alla stazione di La Ciotat\" (\"L'arriv\u00e9e d'un train \u00e0 la Gare de la Ciotat\") bens\u00ec una rappresentazione costruita e non semplicemente \"fotografata\". Inoltre \u00e8 anche la prima commedia della storia del cinema, prototipo delle tante che ruoteranno attorno agli scherzi di un qualche \"ragazzino dispettoso\".\nTrama.\nIl film dura circa 49 secondi ed esistono pi\u00f9 versioni del medesimo soggetto, girate in momenti diversi, con lievi variazioni e ambientato a Lione.\nUn giardiniere sta innaffiando le sue piante in un giardino: un ragazzo, senza farsi vedere, poggia il suo piede nella pompa dell'acqua bloccando l'afflusso. Stranito, il giardiniere prova a guardare all'interno della canna cosa mai potrebbe bloccare l'afflusso, al che il giovane birbone molla il piede e \"innaffia\" il giardiniere. Il ragazzo scappa subito e viene rincorso e acciuffato. Nella versione pi\u00f9 antica viene portato davanti alla telecamera e sculacciato, girando intorno per far vedere bene l'azione agli spettatori; in una versione immediatamente successiva l'annaffiatore prende il ragazzo e gli molla un calcio nel sedere; poi, dopo averlo portato davanti alla cinepresa, lo innaffia con la stessa pompa d'acqua.\nCampo e fuori campo.\nSi tratta di uno dei primi film a presentare un certo tipo di dialettica fra campo e fuori campo, dal momento che il ragazzo tenta di scappare al di fuori dell'inquadratura pur venendo prima acciuffato dall'innaffiatore. Il film dunque presenta quella che pu\u00f2 essere definita come inquadratura centrifuga.\nCritica.\nGeorges Sadoul:\nGianni Rondolino:"}
{"id": "254837", "revid": "767487", "url": "https://it.wikipedia.org/wiki?curid=254837", "title": "Joey DeMaio", "text": "Biografia.\nDeMaio impar\u00f2 a suonare il basso in molte scuole musicali e lavor\u00f2 come tecnico durante alcuni concerti dei Black Sabbath durante il loro \"Heaven and Hell tour\". Nel 1980 decise di fondare i Manowar insieme a Ross the Boss. Joey \u00e8, insieme a Eric Adams, l'unico musicista della band ad essere presente nel gruppo dall'anno di fondazione. Nel 2003 ha fondato l'etichetta discografica Magic Circle Music, nel 2006 manager dei Rhapsody of Fire, da cui si \u00e8 separato nel 2008 dopo dispute legali.\nStile.\nIl suo basso Rickenbacker personalizzato \u00e8 un elemento determinante per il suo stile. Le caratteristiche dello strumento sono il ponte modificato con una distanza tra le corde ridotta, di stampo chitarristico, corde di scalatura pi\u00f9 piccola rispetto a quelle di un basso ordinario (piccolo strings), due humbucker attivi con un elevatissimo livello di segnale in uscita e l'accordatura ad un'ottava superiore, sconfinante nel registro chitarristico. Tutto ci\u00f2 permette a Joey di adottare tecniche chitarristiche quali lo sweep-picking e gli armonici artificiali e di eseguire scale veloci."}
{"id": "254840", "revid": "466539", "url": "https://it.wikipedia.org/wiki?curid=254840", "title": "Giuseppe Furino", "text": "Ha legato la sua carriera alla , club in cui ha militato per quindici anni a cavallo tra gli anni 1970 e 1980, divenendone uno dei giocatori-simbolo, fino a indossarne la fascia di capitano dal 1976 al 1983 e contribuendo alle vittorie di 8 campionati italiani, 2 Coppe Italia, 1 Coppa UEFA e 1 Coppa delle Coppe, disputando inoltre 2 finali di Coppa dei Campioni.\n\u00c8 stato inoltre vicecampione mondiale nel 1970 con la nazionale italiana.\nBiografia.\nHa origini usticesi da parte di madre e napoletane da parte di padre, maresciallo della Guardia di Finanza. Nato a Palermo, vi rimase appena sei mesi, trasferendosi con la famiglia, causa il lavoro del padre, dapprima ad Avellino, dove crebbe fino agli otto anni (salvo dodici mesi trascorsi a Ustica coi nonni materni, per il pericolo di un'epidemia di tifo nell'avellinese), poi a Napoli e Agropoli durante l'adolescenza, arrivando infine a Torino quindicenne.\nDopo il ritiro dal calcio giocato si \u00e8 stabilito definitivamente a Moncalieri, nell\"hinterland\" torinese, dove ha proseguito l'attivit\u00e0 di assicuratore gi\u00e0 avviata negli ultimi anni da calciatore.\nNel 2015 si \u00e8 candidato a sindaco della citt\u00e0 moncalierese, nelle file della coalizione di centro-destra, non venendo eletto. Nel 2017 ha ricevuto la cittadinanza onoraria di Agropoli.\nNel marzo 2021, durante la pandemia di COVID-19, \u00e8 rimasto vedovo della moglie Irene.\nCaratteristiche tecniche.\nFu un mediano aggressivo, infaticabile e duro nei contrasti, nonostante il fisico non imponente, nonch\u00e9 generoso nell'aiutare i compagni. Per queste caratteristiche si guadagn\u00f2 da parte dei tifosi il soprannome di \"Furia\", ripreso anche dal giornalista Vladimiro Caminiti che lo fece diventare \"Furia-furin-furetto\", affiancandolo a quello di \"Capitano con l'elmetto\".\nBrevilineo e muscoloso, disponeva di notevoli capacit\u00e0 di corsa, recupero sull'avversario e resistenza. Molto caparbio, marcava a uomo ogni sorta di avversario, potendosi confrontare coi maggiori campioni dell'epoca quali Giacomo Bulgarelli, Sandro Mazzola e Gianni Rivera.\nDa ragazzo il suo idolo era il \"Cabez\u00f3n\" Omar S\u00edvori, da cui riprese il vezzo di non indossare mai i parastinchi, \u00abpoi un giorno, durante un allenamento, vidi del Sol. Rimasi incantato dal suo modo di giocare. Sentivo che il mio posto era in mezzo al campo e l\u00ec prima o poi sarei tornato. Come \u00e8 successo, anche se non \u00e8 stato automatico\u00bb.\nSoprattutto all'inizio della carriera visse infatti un discreto tormento riguardo al suo impiego, tanto che nel biennio trascorso a Savona venne schierato come ala sinistra, mentre a Palermo Carmelo Di Bella lo trasform\u00f2 da mediano destro a terzino fluidificante, tornando infine a giocare definitivamente a centrocampo solo con il rientro in pianta stabile alla Juventus: in fatto di numeri di maglia, \u00abcredo che mi sia mancato solo il nove, oltre all'uno del portiere\u00bb.\nCarriera.\nGiocatore.\nClub.\nGli inizi tra Juventus, Savona e Palermo.\nCrebbe a livello sportivo nel vivaio della , dove attir\u00f2 le attenzioni di Renato Cesarini il quale lo accolse sotto la sua ala: \u00ablui si metteva a bordo campo, mi incitava e mi suggeriva come giocare. Il guaio \u00e8 che i suoi consigli erano del tutto contrari a ci\u00f2 che mi veniva detto dagli allenatori. Ne veniva fuori un gran casino. Ma mi divertivo da morire ed ero orgoglioso di essere il suo pupillo\u00bb.\nNel campionato 1966-1967 i piemontesi lo diedero in prestito in Serie B al , dove divent\u00f2 subito titolare nel ruolo di mediano. Dopo la retrocessione dei liguri disput\u00f2 con loro un campionato di Serie C, prima di venir ceduto in prestito in massima serie al , nella stagione 1968-1969, con diritto di riscatto fissato a 30 milioni di lire: \u00abero arrivato a Palermo per caso, nel giro dei prestiti, credo legato all'operazione che port\u00f2 Benetti alla Juventus\u00bb.\nInizialmente in rosanero non trov\u00f2 spazio, sicch\u00e9 l'allenatore Carmelo Di Bella lo schier\u00f2 per la prima volta alla terza partita di Coppa Italia, vinta in trasferta per 1-0 contro il . Alla quarta giornata, il 27 ottobre 1968, realizz\u00f2 il suo primo gol in Serie A, l'1-0 che sanc\u00ec il successo degli isolani sul campo della . Chiuse la parentesi siciliana disputando 27 delle 30 partite di un campionato \u00abgiocato bene, in crescendo, con una salvezza conquistata meritatamente\u00bb.\nDato che la squadra sicula non esercit\u00f2 il diritto di riscatto, dall'estate del 1969 torn\u00f2 in seno alla Juventus che, nel frattempo, aveva appena chiuso il ciclo \"movimientiano\" di Heriberto Herrera dando inizio a un corposo rinnovamento e svecchiamento della rosa.\nIl quindicennio alla Juve.\nAl primo anno a Torino parve non godere appieno della fiducia della societ\u00e0 bianconera. La svolta arriv\u00f2 nel 1970, dapprima con l'avvicendamento in panchina tra Luis Carniglia ed Ercole Rabitti, proveniente dal settore giovanile e che per questo ben conosceva le qualit\u00e0 di Furino, e poi con l'insediamento in societ\u00e0 dell'ex \"bandiera\" bianconera Giampiero Boniperti che punt\u00f2 senza indugi sul giocatore, il quale nel frattempo crebbe sotto la guida di Armando Picchi, prematuramente scomparso, e del suo erede \u010cestm\u00edr Vycp\u00e1lek divenendo presto uno degli inamovibili della squadra: in particolare, fu proprio il tecnico cecoslovacco a stabilizzarlo in campo come mediano, \u00abquello che io ho sempre sentito come il mio ruolo naturale\u00bb.\nNel corso dei seguenti tre lustri all'ombra della Mole ebbe modo di conquistare otto campionati italiani (1971-1972 \u2014 \u00abforse \u00e8 quello a cui sono pi\u00f9 affezionato. \u00c8 stato il primo trionfo in assoluto, da titolare, nel mio ruolo di mediano. \u00c8 stata la prima vittoria, quella che ha aperto il lunghissimo periodo di dominio bianconero\u00bb \u2014, 1972-1973, 1974-1975, 1976-1977, 1977-1978, 1980-1981, 1981-1982, 1983-1984) e due Coppe Italia (1978-1979 e 1982-1983), a cui si aggiunsero in campo europeo la Coppa UEFA del 1976-1977 \u2014 \u00abuno dei momenti pi\u00f9 belli della mia carriera. Il primo trofeo internazionale, dopo una vera e propria battaglia a Bilbao. Senza contare che quattro giorni dopo avremmo battuto la Sampdoria e vinto anche lo scudetto dei record. Una stagione trionfale e con una squadra tutta italiana\u00bb \u2014 e la Coppa delle Coppe del 1983-1984.\nNell'estate del 1976, con la partenza di Pietro Anastasi, eredit\u00f2 inoltre da questi i gradi di capitano del club che manterr\u00e0 per i successivi sette anni, vivendo in gran parte l'epopea del plurivittorioso ciclo di Giovanni Trapattoni. Nella stagione 1981-1982, ormai trentaseienne, dopo oltre un decennio in bianconero era ancora tra i protagonisti dell\"undici\" titolare, disputando peraltro nell'occasione uno dei suoi migliori tornei sul piano personale.\nCi\u00f2 nonostante, di l\u00ec a breve perder\u00e0 fisiologicamente il posto da titolare in favore di pi\u00f9 giovani elementi, meglio adatti a supportare i nuovi schemi bianconeri ora incentrati sulle giocate di Michel Platini, su tutti Massimo Bonini: \u00abla societ\u00e0 ha i suoi programmi, che a un certo punto non coincidono pi\u00f9 con i tuoi [...] Vedevo che venivano inseriti nella rosa dei probabili successori: prima Marchetti, poi Tavola, Verza, lo stesso Prandelli. Io ho giocato sempre le mie carte, poi per\u00f2 la corsa \u00e8 stata \"truccata\" e allora ho capito che era meglio dire basta [...] Mi riferisco alla seconda parte della stagione 1982-1983. Niente contro Bonini, ma era gi\u00e0 stabilito che dovesse giocare lui\u00bb.\nPersa definitivamente centralit\u00e0 nell\"undici\" base, nell'estate 1983 cedette nel frattempo anche i gradi di capitano della squadra al pi\u00f9 giovane Gaetano Scirea. Chiuse la carriera in bianconero, e contestualmente quella agonistica, il 6 maggio 1984, dopo 361 partite di campionato spalmate in quindici stagioni, quando il \"Trap\" gli concesse il secondo tempo di Juventus-, a scudetto ormai acquisito, per permettergli di conquistare il suo ottavo tricolore personale, eguagliando cos\u00ec l'allora primato di Giovanni Ferrari e Virginio Rosetta; un record che Furino in qualche modo \"miglior\u00f2\", avendo conseguito tutti i titoli con un'unica squadra. Tale primato gli sar\u00e0 strappato trentaquattro anni dopo da un altro capitano juventino, Gianluigi Buffon.\nNazionale.\nIn nazionale non riusc\u00ec a essere protagonista come in casa juventina: nello specifico, \u00abin Argentina andarono nove juventini, ma io rimasi a casa. Che dire? Non ci siamo mai amati, e non so il perch\u00e9\u00bb. In maglia azzurra disput\u00f2 tre partite in tutto, di cui la prima il 6 giugno al in Messico, subentrando nella ripresa ad Angelo Domenghini nella partita contro l'; in questa rassegna iridata fu vicecampione del mondo.\nTorn\u00f2 a vestire l'azzurro nel 1973, non venendo tuttavia convocato da Ferruccio Valcareggi per il successivo in Germania Ovest: \u00abLa sola cosa che posso raccontare \u00e8 che Valcareggi, dopo Italia- del 25 febbraio 1973 vinta per 1-0, dichiar\u00f2 ai giornalisti nello spogliatoio: \"Ho trovato finalmente il mediano per questa nazionale\". Ricordo che avevo a fianco Mazzola che mi disse: \"Non gli credere\". Ebbe ragione lui. Non mi convoc\u00f2 pi\u00f9\u00bb.\nDirigente.\nNel 1991 Giampiero Boniperti lo riprese nei quadri tecnici della Juventus in qualit\u00e0 di responsabile del settore giovanile, carica ricoperta sino al 1998. In questo lasso di tempo la formazione Primavera bianconera, allenata dall'ex compagno di squadra Antonello Cuccureddu, conquist\u00f2 nella stagione 1993-1994 il Torneo di Viareggio e il campionato di categoria, affermazioni che mancavano alla \"Vecchia Signora\" da, rispettivamente, oltre trenta e vent'anni, e la sua prima Coppa Italia Primavera nell'annata 1994-1995."}
{"id": "254841", "revid": "125964426", "url": "https://it.wikipedia.org/wiki?curid=254841", "title": "L'arrivo di un treno alla stazione di La Ciotat", "text": "L'arrivo di un treno alla stazione di La Ciotat (in francese: \"L'Arriv\u00e9e d'un train en gare de La Ciotat\" o \"L'Arriv\u00e9e d'un train \u00e0 La Ciotat\") \u00e8 uno dei pi\u00f9 famosi cortometraggi dei fratelli Auguste e Louis Lumi\u00e8re.\nProduzione.\nGirato nel 1895 a La Ciotat, Bouches-du-Rh\u00f4ne, Francia, per mezzo del Cin\u00e9matographe, \u00e8 un film 35 mm, in bianco e nero, muto, della durata di 45 secondi circa.\nPrima.\nIl film non faceva parte dei 10 in programma al primo spettacolo pubblico a pagamento di cinematografo del 28 dicembre 1895 al \"Salon indien du Grand Caf\u00e9\" di \"Boulevard des Capucines\" a Parigi.\nVenne proiettato per la prima volta il 6 gennaio 1896.\nNell'immaginario comune viene erroneamente considerato il primo film proiettato nella storia del cinema; in realt\u00e0 la prima proiezione fu \"La sortie de l'Usine Lumi\u00e8re \u00e0 Lyon\", che ritraeva il momento dell'uscita degli operai della fabbrica Lumi\u00e8re a Lione.\nContenuto.\nIn esso viene rappresentato l'arrivo di un treno, trainato da una locomotiva a vapore, nella stazione ferroviaria della citt\u00e0 costiera di La Ciotat. Come la maggior parte dei primi film Lumi\u00e8re anche questo illustra una scena di vita quotidiana.\nInteressante \u00e8 la particolare inquadratura angolata e non frontale, come invece avveniva di solito nei primissimi film della storia del cinema, che permette una grande profondit\u00e0 di campo, con una straordinaria messa a fuoco del treno in arrivo sia in lontananza sia in primo piano. I personaggi entrano ed escono liberamente dalla scena, senza un personaggio o un'azione principale, ma anzi con una molteplicit\u00e0 di centri di interesse.\nCritica.\nI piani dell'inquadratura.\nGeorges Sadoul:\nDocumento e spettacolo.\nGianni Rondolino:\nCitazioni.\nIl film \u00e8 citato nel film \"Superfantozzi\" del 1986 con protagonista Paolo Villaggio, dove la scena della proiezione del cortometraggio viene rappresentata in chiave comica: il treno entra veramente nel cinema (secondo la leggenda alcuni spettatori scapparono durante la proiezione per paura di essere travolti); la scena del treno \u00e8 ripresa nuovamente nel film \"Le comiche\" sempre con Villaggio e Renato Pozzetto, ma in questo caso sono i protagonisti ad entrare nel cinema e solo successivamente, quando dopo mille peripezie, hanno deciso di far ritorno nel film, il treno alle loro spalle invade la sala, scaraventandoli nuovamente fuori.Citata anche nella serie televisiva \"Una mamma per amica\" in cui Lorelai dice a Luke che gli spettatori avevano sobbalzato credendo fosse una scena reale.\nCitato anche nel film di Martin Scorsese \"Hugo Cabret\"."}
{"id": "254846", "revid": "287204", "url": "https://it.wikipedia.org/wiki?curid=254846", "title": "Cacak", "text": ""}
{"id": "254847", "revid": "729019", "url": "https://it.wikipedia.org/wiki?curid=254847", "title": "Breda Ba.88", "text": "Il Breda Ba.88 \"Lince\" era un assaltatore bimotore prodotto dall'azienda italiana Societ\u00e0 Italiana Ernesto Breda ed impiegato durante la seconda guerra mondiale dalla Regia Aeronautica. Dopo il suo esordio nel 1937, questo aereo stabil\u00ec diversi primati mondiali di velocit\u00e0, mentre la sua linea estremamente aerodinamica e il carrello retrattile lo facevano apparire molto avanzato per i suoi tempi. \nMa quando venne installato l'armamento, l'aumento di peso provoc\u00f2 gravi problemi di stabilit\u00e0. Le prestazioni scadettero a tal punto che il \"Lince\" ben presto non pot\u00e9 essere pi\u00f9 utilizzato in combattimento. Il Breda fu quindi impiegato come \u201caereo civetta\u201d ai lati degli aeroporti, per ingannare i ricognitori nemici. Il Ba.88 ha rappresentato, forse, il pi\u00f9 vistoso fallimento tra tutti gli aerei italiani della seconda guerra mondiale.\nStoria del progetto.\nIl periodo interbellico vide, in Italia, il crescente entusiasmo legato alle imprese aeree, come le Crociere transoceaniche e il conseguimento di vari primati mondiali, che indirettamente davano lustro al regime fascista andato al governo dai primi anni venti. L'apporto allo sviluppo dell'aviazione italiana dato da Italo Balbo si concretizz\u00f2 in una serie di sviluppi di velivoli inizialmente destinati al mercato civile che venivano ottimizzati in aerei da primato come i Savoia-Marchetti S.M.79, CANT Z.501 e CANT Z.506, trasformati in seguito in versioni militari.\nIn quest'ambito venne concepito il Ba.88 che per\u00f2, al contrario dei citati predecessori, risult\u00f2 una conversione bellica dai risultati estremamente infelici.\nSviluppo.\nProgettato dagli ingegneri Giuseppe Panzeri e Antonio Parano, il Breda Ba.88 derivava dal precedente caccia/ricognitore monomotore Breda Ba.75, del quale riprendeva l'impostazione generale della fusoliera, la pianta alare e i piani di coda. Come il predecessore, il Ba.88 era caratterizzato da una particolare struttura mista della fusoliera e delle ali, composta da un traliccio interno di tubi d'acciaio saldati, simile a quello usato negli aerei con copertura in tela, ricoperto da un moderno rivestimento lavorante in lega leggera, rinforzato a sua volta da cerchi avvolgenti collegati da listelli longitudinali.\nIl prototipo, matricola militare MM.302, viene portato in volo per la prima volta, ai comandi del pilota collaudatore dell'azienda Furio Niclot, nell'ottobre 1936. Nella sua prima configurazione, il velivolo presenta un impennaggio monoderiva ed \u00e8 equipaggiato con una coppia di motori radiali Isotta Fraschini K.14 da 900\u00a0CV (662\u00a0kW).\nNel 1937 il Ba.88 riesce a conquistare, sempre con Niclot ai comandi, alcuni primati mondiali di velocit\u00e0. Nell'aprile di quell'anno raggiunge la velocit\u00e0 media di 517\u00a0km/h su un circuito di 100\u00a0km e di 475\u00a0km/h sui 1\u00a0000\u00a0km, quindi, in dicembre, nonostante il carico di 1\u00a0000\u00a0kg i valori vengono migliorati rispettivamente a 554 ed a 524\u00a0km/h.\nIl concorso indetto dallo lo Stato Maggiore della Regia Aeronautica, nel gennaio 1936, per un nuovo caccia pesante/bombardiere leggero plurimotore, che vide finalisti il Breda Ba.88 ed il Fiat C.R.25, prevedeva requisiti molto stringenti. Era richiesta una velocit\u00e0 di 470 km/h con i motori al 70% della potenza (corrispondenti a 530\u00a0km/h di velocit\u00e0 massima), armamento interno costituito da 4 mitragliatrici da 12,7\u00a0mm, oppure due cannoni da 20\u00a0mm e due mitragliatrici da 12,7\u00a0mm, possibilit\u00e0 di decollo e sostentamento in volo con uno dei motori in avaria, salita a 6\u00a0000\u00a0m di quota in 9 minuti, autonomia di 2\u00a0000\u00a0km e possibilit\u00e0 di sopportare accelerazioni di 12 g.\nI requisiti, in effetti, erano troppo stringenti (la sola velocit\u00e0 massima richiesta superava quella di qualsiasi aereo militare non solo esistente, ma anche solo annunciato fino a quel momento), sostanzialmente impossibili da rispettare con la tecnologia contemporanea, cos\u00ec da costringere i progettisti a decidere su quali dei requisiti richiesti concentrarsi e quali ignorare, cosa che, a posteriori, nel caso del Ba.88, si rivel\u00f2 un errore fatale.\nLa struttura del Ba.88, paragonabile a quella di due aerei uno dentro l'altro, pur avendo il vantaggio di un innegabile robustezza, portava a diversi svantaggi, tra cui il peso eccessivo, lunghi tempi di costruzione, impossibilit\u00e0 di installare il carico di caduta in fusoliera (occupata dal traliccio d'acciaio) nonostante l'importante sezione (e conseguente resistenza aerodinamica) della stessa, e conseguente necessit\u00e0 di installare l'eventuale carico di bombe in un'installazione semicarenata a ridosso della fusoliera, ulteriormente peggiorativa dell'aerodinamica dell'aereo.\nAncora pi\u00f9 penalizzante fu la scelta dei progettisti di adempiere pienamente al requisito (eccessivo) di robustezza strutturale, che ebbe l'effetto di appesantire ulteriormente la struttura. Quando il prototipo MM 302, privo di molte dotazioni belliche, fece registrare un peso a vuoto di 3\u00a0980\u00a0kg al posto dei 3\u00a0000\u00a0kg previsti, il destino dell'aereo poteva dirsi segnato. Il peso della struttura aveva preso il posto del normale carico bellico che, da quel momento, avrebbe potuto essere trasportato solo come sovraccarico.\nPer fugare i dubbi della Regia Aeronautica sulla validit\u00e0 dell'aereo, il prototipo, biposto, con impennaggio monoderiva, dotato di motori Isotta Fraschini K.14 da 900 CV, venne utilizzato dal collaudatore Furio Niclot per conquistare, nell'aprile del 1937, i primati di velocit\u00e0 sui 100\u00a0km in circuito chiuso (distanza breve, che consentiva di ridurre quasi a zero il carico di benzina, tenendo quindi l'aereo leggero), a vuoto (518\u00a0km/h) e con 1\u00a0000\u00a0kg di carico (476\u00a0km/h). Nel dicembre dello stesso anno, il prototipo, rimotorizzato con i definitivi motori Piaggio P.XI RC.40 da 1\u00a0000 CV (735 kW) ciascuno e con impennaggio bideriva, miglior\u00f2 i due record, portandoli a 554\u00a0km/h e 524\u00a0km/h rispettivamente. \nQuesti risultati fecero ben sperare nell'impiego come caccia pesante e assaltatore veloce: l'aereo venne cos\u00ec dotato di tre mitragliatrici fisse sul muso ed una dorsale brandeggiabile. La coda sdoppiata venne adottata per consentire all'arma dorsale di sparare anche linearmente nel settore di coda, con l'alzo limitato da una barra sagomata su cui poggiava la canna per evitare di colpire le derive e i piani di coda.\nProprio questa modifica fu per\u00f2 fonte di altri problemi. Ad alta velocit\u00e0 infatti le derive entravano nella scia aerodinamica delle grandi gondole motrici, con l'effetto di ridurre ulteriormente la gi\u00e0 scarsa maneggevolezza dell'aereo.\nA conti fatti, il Ba.88, una volta completato l'allestimento bellico non superava i 490\u00a0km/h di velocit\u00e0 massima, mostrava intrinseci problemi aerodinamici ed un eccessivo carico alare. \nNella configurazione militare proseguirono i voli di collaudo, durante i quali l'aereo incass\u00f2 una lunga serie di valutazioni negative da parte dei collaudatori della Regia Aeronautica, in particolare il Tenente Colonnello Lippi precis\u00f2 nelle sue osservazioni: Durante uno dei voli di collaudo perse la vita il Maggiore Borgogno: il suo aereo entr\u00f2 in vite piatta e, nel tentativo di lanciarsi, i cavi del paracadute vennero tranciati dall'ala.\nA fronte di questi \"risultati\" la Regia Aeronautica sospese le commesse dell'aereo. Queste vennero riprese, per decisione politica, solo nell'aprile del 1939, per non lasciare inoperose le linee produttive della Breda e della consociata IMAM (difficile immaginare motivo peggiore per selezionare un aereo militare).\nFu il preludio della sfortunata carriera di un aereo che rimase nonostante tutto interessante. In un libro pubblicato nel 1942, il comandante inglese P.F.M. Fellowes addirittura lo descrisse come \nSi pu\u00f2 riscontrare per\u00f2 in questa frase un profondo disprezzo per la Regia Aeronautica, nel periodo in cui i Fiat G.55, i Reggiane Re.2005 ed i Macchi M.C.205 (i moderni caccia \"Serie 5\") erano solo in fase di sviluppo o stavano terminando i collaudi.\nImpiego operativo.\nNel giugno 1940 erano operativi due gruppi, per un totale di 74 Ba.88, e gi\u00e0 il 16 giugno partirono dalla Sardegna i Ba.88 del 19\u00ba Gruppo Autonomo Combattimento (XIX Gruppo) di stanza all'Aeroporto di Alghero-Fertilia, contro obiettivi terrestri in Corsica: attaccarono le basi di Porto-Vecchio, Bonifacio, Ghisonaccia e Travo, vicino a Ventiseri, ripetendo pi\u00f9 volte l'azione, ma cominciando a mostrare notevoli limiti nell'impiego bellico.\nAncora pi\u00f9 difficile \u00e8 l'esperienza del 7\u00ba Gruppo Autonomo Caccia Terrestre, che con 32 Ba.88 venne inviato in Libia. Con i filtri anti-sabbia che riducono nettamente la potenza del motore, il rifornimento completo di carburante, 1\u00a0500 munizioni e 250\u00a0kg di bombe, alcuni apparecchi non riuscirono neanche a decollare o a guadagnare quota e velocit\u00e0 sufficienti per virare. Le prestazioni effettivamente ottenute sono riportate dai documenti redatti a suo tempo dal personale della Regia Aeronautica: salita a non pi\u00f9 di 2 m/s e 190\u00a0km/h, velocit\u00e0 orizzontale di appena 250\u00a0km/h.\nSi cerc\u00f2 di alleggerirlo il pi\u00f9 possibile, limitando il carburante, togliendo la mitragliatrice dorsale e di conseguenza il secondo membro dell'equipaggio, ma la situazione non miglior\u00f2 di molto. Un Ba.88 venne abbattuto da fuoco amico, non essendo i mitraglieri della contraerea abituati a vederlo in volo.\nCompirono cos\u00ec solo voli di intercettazione e ricognizione prima di rientrare in Italia alla fine del 1940. La produzione continu\u00f2 comunque per tutto il 1939 dalla Breda e dall'IMAM.\nEntro la met\u00e0 del novembre 1940, la maggior parte dei Ba.88 sopravvissuti - tra cui alcuni degli esemplari rientrati dall'Africa - erano stati spogliati di tutto l'equipaggiamento utile e erano stati sparsi attorno agli aeroporti operativi come aerei-civetta per gli aeroplani d'attacco britannici. Durante questo periodo, tuttavia, ulteriori quantitativi di Ba.88 furono consegnati, comprese 19 macchine costruite dalla Breda e 48 dalla IMAM (Meridionali). Ma la maggior parte di loro fin\u00ec direttamente in demolizione per il recupero del materiale strategico.\nTre Ba.88 vennero modificati dall'Agusta nel 1942 come aerei da attacco al suolo. L'apertura alare venne aumentata di 2 metri per alleviare i problemi di eccessivo carico alare, i motori vennero sostituiti con Fiat A.74 RC.38, l'armamento sul muso portato a quattro 12,7\u00a0mm, e furono installati freni di picchiata. Denominati Ba.88M, questi esemplari vennero consegnati al 103\u00ba Gruppo Autonomo Tuffatori a Lonate Pozzolo, il 7 settembre 1943, il giorno precedente l'armistizio. Furono sottoposti a test di volo da piloti della Luftwaffe, ma questa fu l'ultima occasione in cui si sent\u00ec parlare dei Breda Ba.88.\nVennero prodotti in totale 149 esemplari. Il Ba.88 fu certamente la maggiore delusione dell'industria aeronautica italiana. Il carico alare era elevato e la potenza installata insufficiente, ma confrontando i relativi valori con una macchina simile, il Bf 110, non si nota una grandissima differenza. Cos\u00ec, resta piuttosto difficile capire il totale fallimento di questo aereo, che evidentemente era assai difettoso gi\u00e0 come progettazione di base da non essere n\u00e9 soddisfacente n\u00e9 migliorabile nemmeno con la riprogettazione allo standard M."}
{"id": "254851", "revid": "110882997", "url": "https://it.wikipedia.org/wiki?curid=254851", "title": "Sega circolare", "text": "La sega circolare \u00e8 uno strumento utilizzato per eseguire tagli rettilinei su diversi tipi di materiali tra i quali, legno e suoi derivati , plastica, metalli e molti altri. \u00c8 chiamata circolare per la forma della lama, un disco metallico dentato che gira. L'invenzione \u00e8 attribuita al falegname Walter Taylor nel 1775. Esiste un'attribuzione successiva alla signora Tabitha Babbitt nel 1813, anche se ci\u00f2 non \u00e8 ancora stato verificato con certezza.\nQuesto tipo di macchina consente tagli esclusivamente rettilinei e permette elevati avanzamenti di taglio (al contrario del seghetto alternativo che ha come destinazione d'uso l'esecuzione di tagli curvilinei e/o variamente sagomati ma con modesto avanzamento di taglio). La precisione e la finitura superficiale del taglio \u00e8 (salvo alcune macchine industriali) generalmente modesta.\nTipologie.\nSi distinguono principalmente in tre tipi:\nSeghe circolari portatili: sono molto compatte e leggere in quanto devono essere impugnate dall'operatore. In questo tipo di macchine il pezzo da tagliare \u00e8 posato su un banco da lavoro e la macchina scorre sopra di esso sulla sua scarpetta spinta dall'operatore.\nSeghe circolari da banco: sono macchine stazionarie (o in alcuni casi trasportabili) che consistono in un piano di lavoro di dimensioni molto variabili da cui emerge una lama circolare,da una feritoia, sempre protetta da dei ripari. In questo caso la macchina \u00e8 fissa e l'operatore fa scorrere sul piano di lavoro il pezzo da tagliare.\nSquadratrici radiali: sono macchine stazionarie che consistono in un piano di lavoro con un binario sovrastante su cui scorre un carrello che accoglie il gruppo motore-lama. In questo tipo di macchina il pezzo da tagliare \u00e8 sistemato sul piano di lavoro della stessa e l'operatore muove il carrello lungo il binario guida per eseguire il taglio.\nNelle seghe circolari portatili la lama \u00e8 mossa normalmente da motori universali con uno o pi\u00f9 stadi di riduzione e gira con velocit\u00e0 compresa tra 2000 giri al minuto per le macchine con diametro lama maggiore (fino a 315\u00a0mm per alcune macchine da cantiere) e 5000 giri al minuto per le macchine con lama pi\u00f9 piccola (generalmente intorno a 140\u00a0mm fatta eccezione per i microutensili).\nLa profondit\u00e0 di taglio varia con il diametro della lama e oscilla generalmente tra 30\u201335\u00a0mm per quelle piccole fino a 130\u2013140\u00a0mm per quelle pi\u00f9 grandi. Normalmente tutto il corpo motore-lama \u00e8 inclinabile e sollevabile con delle regolazioni manuali rispetto alla scarpetta o al piano di scorrimento per ottenere rispettivamente tagli inclinati (in genere non oltre i 45\u00b0) o a profondit\u00e0 limitata (in genere fino a 0\u00a0mm). Esiste come accessorio, normalmente in dotazione alla macchina, anche una pattino guida per eseguire tagli di rifila.\nNelle seghe circolari da banco la lama \u00e8 mossa normalmente da motori ad induzione monofase o trifase in presa diretta (ma non mancano esempi di macchine trasportabili mosse da motori universali o macchine stazionarie mosse da motori ad induzione ma con trasmissione a cinghia) e gira a velocit\u00e0 di 2750-2900 giri al minuto nei modelli pi\u00f9 piccoli (lama di diametro minore di 315\u00a0mm) o 1350-1450 giri al minuto nei modelli pi\u00f9 grandi (lama di diametro maggiore di 315\u00a0mm). Per le macchine mosse da motore universale o con trasmissione a cinghia le velocit\u00e0 della lama si discostano da quelle proprie dei motori ad induzione ma rimangono sempre in un intorno compreso tra 2000 e 4000 giri al minuto.\nLa profondit\u00e0 di taglio varia con il diametro della lama e oscilla tra i 40\u00a0mm dei modelli pi\u00f9 piccoli ed i 90\u00a0mm per i modelli pi\u00f9 grandi.\nLe lame.\nL'acciaio indicato per la costruzione della lama della sega circolare \u00e8 quello \"per utensili per lavorazione a freddo\" (ad esempio l'X210Cr13).\nUna sua caratteristica \u00e8 l'elevato tenore di carbonio, utile a raggiungere la necessaria durezza, e di cromo, utile alla temprabilit\u00e0 e alla durezza (grazie ai carburi di cromo finemente dispersi) senza eccessiva diminuzione della duttilit\u00e0.\nPer legni \"sabbiosi\" vengono usati dischi montanti placchette di Widia per la veloce riaffilatura dei denti."}
{"id": "254853", "revid": "339392", "url": "https://it.wikipedia.org/wiki?curid=254853", "title": "Brazilian jujitsu", "text": ""}
{"id": "254854", "revid": "1400228", "url": "https://it.wikipedia.org/wiki?curid=254854", "title": "Mars (manga)", "text": " \u00e8 un manga \"sh\u014djo\" di Fuyumi Souryo. Si fa notare in particolare per la complessit\u00e0 e la caratterizzazione dei personaggi, per temi d'attualit\u00e0 (criminalit\u00e0 giovanile, \"ijime\", violenze). Nel fumetto si nota la presenza dello stile di Gustav Klimt nei disegni della protagonista (amante del disegno), e varie riportazioni di fatti realmente accaduti come il record in Giappone di Biaggi e argomenti attinenti al mondo delle moto e Ducati.\nIl manga \u00e8 composto da un totale di 15 volumi, pi\u00f9 un volume speciale, \"Mars gaiden\", che oltre ad una breve storia riguardante Rei da giovane, raccoglie altri racconti dell'autrice.\nNe \u00e8 stato tratto tra il 2004 e il 2005 un drama taiwanese in 21 puntate.\nTrama.\nI protagonisti sono due adolescenti, \"Kira Aso\" e \"Rei Kashino\", e la loro tormentata storia d'amore. Lei \u00e8 all'inizio riservata e schiva, ma stando con Rei cambier\u00e0 e superer\u00e0 un trauma subito da piccola. Lui \u00e8 un ragazzo amante delle corse in moto, apparentemente violento e anche lui, con Kira, superer\u00e0 il misterioso trauma che lo affligge. Kira \u00e8 la protagonista femminile, ha 16 anni e frequenta il liceo con Rei. \u00c8 molto chiusa e riservata: ama dipingere ed \u00e8 questa sua passione e bravura che la fa avvicinare a Kashino.\nL'incontro con Rei la rende meno introversa, e nel corso della serie scopriamo anche il perch\u00e9 di questo suo carattere cos\u00ec estremamente chiuso, ma che ha fatto innamorare il bel Rei. Anche lui ha 16 anni e tutte le ragazze della sua scuola gli fanno il filo.\nAll'inizio appare come un ragazzo superficiale, ma l'incontro con Kira lo cambia, si apre a lei, e cos\u00ec ai lettori rendendo cos\u00ec possibile la scoperta del suo passato non tanto felice. \u00c8 orfano di madre a per molti anni ha vissuto a Los Angeles con gli zii. La sua passione sono le corse in moto ed \u00e8 persino un abile pilota, si \u00e8 gi\u00e0 messo in mostra ad alcune gare nonostante la sua giovane et\u00e0.\nLe strade dei protagonisti si incroceranno man mano, facendo sfociare cos\u00ec la gelosia di Harumi nei confronti di Kira. La ragazza infatti ama profondamente Rei e non sopporta di esser messa da parte dopo i 2 anni che hanno passato insieme nella stessa classe. Entrer\u00e0 quindi un nuovo personaggio: Kida, migliore amico di Rei e futuro ragazzo di Harumi.\nLe giornate trascorrono tranquille per un po' di tempo, ma l'ingresso di Rei nel mondo delle corse professioniste di moto e il ritorno del patrigno di Kira mettono a dura prova la vita dei due ragazzi, soli in un mondo difficile e pi\u00f9 grande di loro, ma insieme."}
{"id": "254856", "revid": "74801", "url": "https://it.wikipedia.org/wiki?curid=254856", "title": "Sanpaku", "text": " o si origina da un termine cinese, nonch\u00e9 da un termine giapponese che significa letteralmente \"tre bianchi\" o \"tre vuoti\". In inglese ci si riferisce ad esso con il termine \"occhi di Sanpaku\". Il termine viene usato per indicare una persona i cui occhi hanno il bianco visibile al di sotto dell'iride, quindi a persone in cui l'iride \u00e8 di dimensioni relativamente modeste, in modo tale che copre solo circa i due terzi (o meno) dell'asse verticale dell'occhio.\nMiti e riferimenti.\nNella tradizione cinese quando il fondo della parte bianca dell'occhio, vale a dire la sclera, \u00e8 visibile ci si riferisce ad esso con il termine \"Yin Sanpaku\". \nEsso rappresenterebe uno squilibrio fisico nel corpo, e sarebbe ben evidente negli alcolisti, nei tossicodipendenti e nelle persone che hanno un consumo eccessivo di zuccheri o grano. \nViceversa quando la sclera superiore \u00e8 visibile ci si riferisce ad essa con il termine \"Yang Sanpaku\". Questo sarebbe un indicatore di squilibrio mentale e sarebbe ben evidente nei soggetti psicotici, negli assassini, e negli individui inclini alla collera. Stress e affaticamento possono essere ulteriori cause di Yang Sanpaku.\nJohn Lennon ha citato sanpaku nella sua canzone del 1973 \"Aisumasen (I'm Sorry)\" nell'album \"Mind Games\". Esiste anche un breve riferimento in \"Neuromancer\" di William Gibson, cos\u00ec come in Michael Franks nella canzone del 1979 \"Sanpaku\".\nScetticismo riguardo a Sanpaku.\nNon vi \u00e8 attualmente alcuna prova scientifica che sostenga l'effettiva esistenza del fenomeno occhi sanpaku.&lt;br&gt;\nLa ricerca del termine \u201csanpaku\u201d effettuata su PubMed, il database bibliografico contenente informazioni sulla letteratura scientifica biomedica, non porta alla visualizzazione di alcun risultato su riviste mediche oppure psicologiche.\nIl divulgatore del fenomeno degli occhi sanpaku, George Ohsawa, non ha avuto alcuna formazione in campo medico, e quindi non \u00e8 qualificato per effettuare diagnosi o previsioni di tipo medico. Similmente Ohsawa inoltre non fornisce spiegazioni per i collegamenti tra presunti particolari disturbi fisici, disturbi mentali, tipi di personalit\u00e0 e le diverse tipologie di sanpaku (ad esempio: perch\u00e9 \u00e8 esattamente un sclera superiore visibile indicativo di psicosi?). Ohsawa riferisce anche che alcuni personaggi famosi con gli occhi sanpaku, come la Principessa Diana, Marilyn Monroe, James Dean, Martin Luther King, Abraham Lincoln e John F. Kennedy, e insinua che la loro scomparsa sia in qualche modo legata alla sclera visibile sotto i loro occhi."}
{"id": "254860", "revid": "768068", "url": "https://it.wikipedia.org/wiki?curid=254860", "title": "Antifona", "text": "Lantifona \u00e8 una frase, spesso breve, che viene recitata o di preferenza cantata in una salmodia durante una celebrazione liturgica dell'ufficio o della messa.\nSolitamente si tratta di un versetto di un salmo o scrittura, ma pu\u00f2 essere anche una semplice composizione ecclesiale che ha lo scopo di inquadrare il salmo cantato all'interno dell'occasione liturgica celebrata.\nMusicalmente l'antifona \u00e8 la prima forma di ritornello e la sua origine \u00e8 antichissima. Il repertorio del Canto gregoriano conta migliaia di antifone, la maggior parte delle quali dell'ufficio suddivisi in due generi indipendenti: \nLa parola \u00e8 di origine greca, da \u1f00\u03bd\u03c4\u03af (opposto) + \u03c6\u03c9\u03bd\u03ae (suono) e stava a indicare una voce che si alternava a un'altra nella recitazione salmodica.\nLe antifone dell'ufficio sono raccolte in un libro liturgico detto antifonario.\nAntifona libera.\nOltre all'antifona salmodica, il Canto gregoriano designa nello stesso tempo per antifona ci\u00f2 che \u00e8 in effetti una semplice preghiera cantata, senza salmo associato.\nAll'interno del repertorio hanno un particolare rilievo le quattro antifone mariane maggiori:\nUna monodia eseguita da due cori semi indipendenti che interagiscono fra di loro, cantando alternativamente, viene detta in stile \"antifonale\". In particolare, la salmodia antifonale (o innodia se il testo \u00e8 un inno) consiste nel cantare un salmo alternativamente da due gruppi (in contrapposizione allo stile \"responsoriale\", cio\u00e8 il coro di fedeli alternato a un \"solista\", ossia il celebrante). La struttura spesso speculare di molti salmi ebraici rende probabile che la tecnica esecutiva antifonale abbia origine dalla musica degli antichi Ebrei. Secondo lo storico Socrate, la sua introduzione nel culto cristiano risalirebbe a Ignazio (morto nel 115), che in una visione avrebbe sentito doppi cori di angeli. Questo metodo fu introdotto nella Chiesa latina pi\u00f9 di due secoli dopo da Ambrogio, vescovo di Milano, che compose un antifonario, ossia un libro che contiene i canti liturgici (probabilmente un \"Liber Hymnorum\", ossia un libro di inni, trovando che questi canti potessero con la loro semplicit\u00e0 coinvolgere i credenti durante celebrazione), cio\u00e8 una raccolta di opere redatte per essere eseguite con questa tecnica esecutiva.\nPer molto tempo si \u00e8 ritenuto che il repertorio di canti (contenuti nell'antifonario) impiegato nella Chiesa di Roma fosse stato composto da papa Gregorio Magno nel 590; in realt\u00e0 il canto che \u00e8 stato tramandato non \u00e8 che l'ultimo prodotto di una storia di secoli, e che con papa Gregorio ha poco o nulla a che fare.\nEsegeta di antifone e responsoriali fu l'abate benedettino Regino di Pr\u00fcm, che all'inizio del X secolo a Treviri ne scrisse abbondantemente.\nLa forma antifonale \u00e8 particolarmente diffusa nella tradizione musicale anglicana, con due gruppi di cantori che si dispongono su due lati contrapposti del coro.\nQuando due o pi\u00f9 gruppi di cantori si alternano lo stile musicale pu\u00f2 anche essere definito policorale. La tecnica policorale \u00e8 tipica della scuola veneziana, e lo stile \u00e8 noto anche come \"stile policorale veneziano\" o tecnica dei \"cori battenti\", nato nel tardo rinascimento proprio a Venezia e diffusosi in Europa nel primo barocco, oltre che in Italia soprattutto in Spagna e in Germania. Naturalmente non si parla pi\u00f9 di monodia ma di polifonia rinascimentale che proprio a Venezia, intorno alla basilica di San Marco, vide illustri compositori (Adrian Willaert, Cipriano de Rore, Gioseffo Zarlino, Annibale Padovano, Claudio Merulo, Andrea Gabrieli, amico e forse allievo di Orlando di Lasso, e suo nipote Giovanni Gabrieli). Altro illustre rappresentante di questo stile \u00e8 Jacobus Gallus Carniolus.\nNel XIX e XX secolo fu impiegato anche da compositori come Hector Berlioz, Igor' F\u00ebdorovi\u010d Stravinskij e Karlheinz Stockhausen, Alfred Schnittke.\nForme tradizionali musicali simili all'antifona si possono trovare anche in altre culture come in India, come nel genere \"sawal-jawab\" (domanda e risposta)."}
{"id": "254864", "revid": "2225", "url": "https://it.wikipedia.org/wiki?curid=254864", "title": "Mars (fumetto)", "text": ""}
{"id": "254874", "revid": "228587", "url": "https://it.wikipedia.org/wiki?curid=254874", "title": "Erode", "text": ""}
{"id": "254875", "revid": "125170508", "url": "https://it.wikipedia.org/wiki?curid=254875", "title": "Christiane Rochefort", "text": "Biografia.\nScrittura.\nIl romanzo del debutto, uscito nel 1958 e intitolato \"Il riposo del guerriero\" (titolo originale \"Le repos du guerrier\"), riscosse un notevole successo ma al tempo stesso fece scandalo per il modo in cui trattava il tema della sessualit\u00e0, indagando un rapporto di coppia non convenzionale.\nDa questo romanzo fu tratto il film omonimo del 1962 con Brigitte Bardot, che per altro si rivela poco fedele all'originale, eliminando gli aspetti pi\u00f9 estremi e i toni pi\u00f9 disperati allo scopo di venire incontro al gusto del pubblico cinematografico. \nNonostante un primo indirizzamento della giuria verso quest'opera, in seguito alle reazioni alla storia tra l'alcolizzato e la ragazza borghese, giudicata degenerata, nel 1958 non le fu assegnato il premio F\u00e9mina, ricevendo invece il Prix de la Nouvelle Vague quell'anno. La sua vocazione anticonformista non si trad\u00ec nemmeno nel suo secondo romanzo, \"Les petits enfants du si\u00e8cle\" del 1961, racconto di una vita difficile, in bilico tra la solitudine sentita con rabbia e la scoperta di s\u00e9, tradotto nuovamente in italiano da Edizioni Barb\u00e8s con il titolo \"I bambini del secolo\".\nAttivismo sociale.\nIl 26 agosto 1970 partecip\u00f2 alla marcia femminista all'Arco di Trionfo di Parigi; un gruppo di dieci donne, non solo francesi (tra le quali Christine Delphy, Namascar Shaktini, Monique Wittig, Anne Z\u00e9lensky) apparse sugli Champs-\u00c9lys\u00e9es con striscioni sui quali c'era scritto \"un uomo su due \u00e8 una donna\" ed una corona di fiori per la tomba del milite ignoto contenente la scritta: \u201cA quella pi\u00f9 ignota del pi\u00f9 ignoto soldato: sua moglie\u201d. Otto di loro furono arrestate e liberate solo quando in seguito si scopr\u00ec che tra loro c'era anche Christiane Rochefort. \nIl 18 giugno del 1976, insieme ad altri intellettuali come Bernard Kouchner, Gilles Deleuze, Bernadette Lafont, Edgar Morin firma l\"Appel du 18 joint\", manifesto per la depenalizzazione della cannabis."}
{"id": "254885", "revid": "1305772", "url": "https://it.wikipedia.org/wiki?curid=254885", "title": "Erodiano (disambigua)", "text": "Erodiano \u00e8 il nome di alcuni personaggi del mondo classico:"}
{"id": "254886", "revid": "76034", "url": "https://it.wikipedia.org/wiki?curid=254886", "title": "Intervallo di variazione", "text": ""}
{"id": "254888", "revid": "4327", "url": "https://it.wikipedia.org/wiki?curid=254888", "title": "Lastra di marmo", "text": ""}
{"id": "254889", "revid": "1543377", "url": "https://it.wikipedia.org/wiki?curid=254889", "title": "Erodiano", "text": "Biografia.\nNulla di certo si sa sulle origini di Erodiano. Nativo della Siria, probabilmente di Antiochia - oppure di Alessandria - Erodiano venne sicuramente a Roma per assumere una carica pubblica, come funzionario di basso rango. Nel 192 e nel 204 era nell'Urbe, ove assistette agli spettacoli celebrati in quegli anni da Commodo e da Settimio Severo.\nOpera.\nErodiano \u00e8 autore di una storia degli imperatori romani (\"Storia dell'Impero dalla morte di Marco Aurelio\") che va dalla morte di Marco Aurelio (180 d.C.) a quella di Balbino (238) e intitolata, appunto, \"Storia dell'impero dopo Marco Aurelio\" (\"\u03a4\u1fc6\u03c2 \u03bc\u03b5\u03c4\u1f70 \u039c\u03ac\u03c1\u03ba\u03bf\u03bd \u03b2\u03b1\u03c3\u03b9\u03bb\u03b5\u03af\u03b1\u03c2 \u1f31\u03c3\u03c4\u03bf\u03c1\u03af\u03b1\u03b9\"), in otto libri, scritta in una lingua greca efficace ed elegante, esemplata su modelli attici. \nNel I libro Erodiano si dedica al regno di Commodo, per poi descrivere l'anarchia del 192-193, con Pertinace e Giuliano, da cui emerge vincitore (libro III) Settimio Severo, mentre a suo figlio Caracalla dedica il libro IV. Il libro V racconta dell'usurpatore Macrino e dello scandaloso regno di Eliogabalo, cui segue (VI) Alessandro. Gli ultimi due libri si occupano, rispettivamente, di Massimino e i Gordiani e Pupieno e Balbino.\nDal momento che Erodiano narra fatti di cui dice di essere stato testimone nel corso della sua vita, \u00e8 verosimile pensare che si accinse al suo lavoro dopo il 238, quando doveva avere un'et\u00e0 pressappoco di 70 anni, probabilmente sotto l'impero di Filippo l'Arabo.\nL'opera fu tradotta in latino da Angelo Poliziano nel 1493."}
{"id": "254895", "revid": "113595859", "url": "https://it.wikipedia.org/wiki?curid=254895", "title": "Devianza (statistica descrittiva)", "text": "In statistica la devianza, o somma dei quadrati degli scarti dalla media, \u00e8 un indice di dispersione dei dati. \u00c8 anche chiamata somma dei quadrati, dall'inglese \"sum of squares\".\nLa sua espressione \u00e8 data da:\ndove formula_2 \u00e8 la media dei dati. La devianza perci\u00f2 \u00e8 un indice di dispersione, tuttavia, tende ad aumentare con la numerosit\u00e0 del campione, perci\u00f2, per ottenere un indice stabile, occorre dividerla per la numerosit\u00e0 campionaria. In questa maniera si ottiene la varianza campionaria .\nPer questa ragione la devianza viene raramente usata come indicatore, quanto piuttosto come quantit\u00e0 propedeutica a calcoli ulteriori. Pu\u00f2 essere scomposta in due quantit\u00e0 che si sommano, in base a un secondo fattore o modello (vedi Scomposizione della devianza). Questa propriet\u00e0 \u00e8 utilizzata per l'analisi della varianza e per il calcolo del coefficiente di determinazione."}
{"id": "254896", "revid": "16073", "url": "https://it.wikipedia.org/wiki?curid=254896", "title": "T'ai chi", "text": ""}
{"id": "254897", "revid": "203463", "url": "https://it.wikipedia.org/wiki?curid=254897", "title": "Tai chi", "text": "Tai Chi, Tai-Chi o il Taichi significa:"}
{"id": "254898", "revid": "92723", "url": "https://it.wikipedia.org/wiki?curid=254898", "title": "Principe vescovo", "text": "Un principe vescovo o principe arcivescovo (\"F\u00fcrstbischof\" o \"F\u00fcrsterzbischof\" in tedesco) era un vescovo o arcivescovo che univa al suo ruolo religioso il potere temporale su un territorio (che non necessariamente coincideva esattamente con la diocesi su cui esercitava l'autorit\u00e0 religiosa). L'investitura religiosa era per\u00f2 necessaria per l'esercizio del potere temporale. Nel Sacro Romano Impero questa figura scomparve di fatto solo con lo scioglimento dell'Impero, nell'anno 1806. In Montenegro questo titolo sopravvisse fino al 1852 quando l'ultimo principe vescovo rinunci\u00f2 alla dignit\u00e0 ecclesiastica, conservando, per\u00f2, il potere temporale.\nPrincipi vescovi nel Sacro Romano Impero.\nUn principe vescovo era un vescovo che, nel Sacro Romano Impero, aveva il rango di principe imperiale. Questa fusione delle funzioni spirituali e temporali dei vescovi \u2013 entro l'ambito del Sacro Romano Impero \u2013 risale alla politica dei re tedeschi durante l'alto medioevo, i quali si appoggiarono a vescovi da loro nominati per porre dei limiti all'influenza delle pi\u00f9 potenti famiglie nobiliari. Molti di loro vennero investiti di diritti regali (regalie). Con il nascere di principati territoriali anche i vescovi imposero la loro potest\u00e0 sui territori di loro competenza, creando i cosiddetti principati vescovili.\nLa Bolla aurea, emanata dall'imperatore Carlo IV, stabil\u00ec che i tre principi-vescovi pi\u00f9 potenti facessero parte del collegio di elettori dell'imperatore (assieme a quattro principi laici): si trattava dei principi-arcivescovi di Magonza, Colonia e Treviri.\nNel 1521 il Sacro Romano Impero contava 53 principati ecclesiastici; la riforma protestante e la conseguente secolarizzazione ridussero questo numero, nel 1648, a 23 (che poi divennero 26 nel corso del secolo XVII). Nel corso delle guerre di religione molti principati vescovili furono secolarizzati ed annessi dai sovrani laici protestanti (Brema, Magdeburgo, Halberstadt, Ratzeburg, ecc.) che ne mantennero il seggio ed il voto nel Collegio dei Principi al Reichstag. Tuttavia, come per i principi secolari, non tutti i principi-vescovi avevano la piena sovranit\u00e0 sulle loro terre o il voto alla Dieta dell'impero (Vienna, Praga, Olomouc, Malines, Breslavia, Seckau, Gurk, Sion, Lavant, ecc.).\nNel secolo XVI e al principio del XVII esistettero, accanto ai principati vescovili cattolici anche numerosi principati vescovili protestanti, il pi\u00f9 importante dei quali era quello di Magdeburgo. Quasi senza eccezioni questi territori ecclesiastici protestanti venivano governati da principi appartenenti a potenti dinastie confinanti, e, con la pace di Vestfalia del 1648, vennero trasformati in principati laici, a vantaggio dei maggiori stati protestanti, come per esempio la Prussia. L'unico principato vescovile protestante che sopravvisse fu quello di Lubecca, e il caso specialissimo del principato vescovile di Osnabr\u00fcck, che veniva governato alternativamente da vescovi cattolici e protestanti.\nAnche il priore dell'Ordine Teutonico, dal 1526, era un principe ecclesiastico, senza per\u00f2 essere un principe-vescovo.\nDal secolo XVI fino agli inizi del XIX la carica di principe vescovo era ricoperta quasi esclusivamente da esponenti della nobilt\u00e0, come figli di principi, cavalieri imperiali. Per questo, fino al 1803, la Chiesa cattolica nell'Impero era sostanzialmente una chiesa di nobili. Fino al secolo XVII esisteva per\u00f2 qualche forma di mobilit\u00e0 sociale, quando alcuni esponenti della nobilt\u00e0 minore e persino qualche persona di famiglia non nobile, con la nomina a vescovo, riuscirono a raggiungere il rango di principe imperiale.\nCon il trattato di Lun\u00e9ville, nel 1801 si procedette alla secolarizzazione di tutti i principati ecclesiastici nel territorio del Sacro Romano Impero. La loro rapida fine fu determinata da diversi fattori, tra i quali in primo luogo la perdita di legittimazione dell'autorit\u00e0 temporale della Chiesa nell'epoca del Razionalismo e dell'Illuminismo, l'influenza della Francia rivoluzionaria, dove i beni ecclesiastici erano stati secolarizzati, e la volont\u00e0 annessionistica degli stati confinanti. Quasi tutti i principati vescovili vennero secolarizzati nel 1802, e il Reichsdeputationshauptschluss (1803) ne diede la sanzione ufficiale. I principi-vescovi in carica al momento della secolarizzazione mantennero a vita il rango di principi imperiali.\nElenco dei principati ecclesiastici del Sacro Romano Impero.\nPrincipati ecclesiastici medievali secolarizzati:\nPrincipati ecclesiastici dell'impero secolarizzati nel corso del XVIII secolo:\n(Per l'ordine di precedenza e di voto, vedi la voce Reichstag).\nPrincipi vescovi in Montenegro.\nNemmeno nelle Chiese orientali era comune che i vescovi esercitassero un potere temporale. A questo proposito fa per\u00f2 eccezione il ruolo politico del vescovo di Cettigne (\"Cetinje\"), nella regione del Montenegro (\"Crna Gora\"), che si svilupp\u00f2 a partire dal XVI secolo.\nDopo la conquista della Serbia, l'Impero Ottomano voleva estendere il suo controllo anche sul Montenegro, ma le popolazioni che abitavano quelle montagne vi si opposero con successo. I capi dei diversi clan attribuirono al vescovo (\"vladika\") di Cettigne la funzione di \u201cpresidente\u201d al di sopra delle parti in questa entit\u00e0 territoriale. Danilo Petrovi\u0107-Njego\u0161, che nel 1697 era divenuto \"vladika\", riusc\u00ec a indicare come proprio successore un suo nipote, di modo che, nel XVIII secolo, tale ufficio, ad un tempo spirituale e temporale, venne attribuito alla famiglia Petrovi\u0107, i cui esponenti formarono una vera e propria dinastia di vescovi.\nFu per\u00f2 solo col principe-vescovo Pietro I (1872-1830) che questa situazione venne riconosciuta definitivamente. Il successore, il di lui nipote Pietro II (1831-1851) elimin\u00f2 completamente un potente clan rivale, cosicch\u00e9 il principe-vescovo divenne capo politico indiscusso del Montenegro. Di conseguenza il nipote di Pietro II, Danilo II (1851\u00a0\u2013 1860), un anno dopo esser divenuto \"vladika\" rinunci\u00f2 alla carica proclamandosi principe (laico) del Montenegro. Il nipote e successore di Danilo II, Nicola I (1860\u20131918), padre di Elena, andata in sposa a Vittorio Emanuele III di Savoia, nel 1910, fece del principato un regno, che per\u00f2 venne annesso, nel 1918, al \u201cRegno dei Serbi, dei Croati e degli Sloveni\u201d, la futura Jugoslavia.\nAltrove.\nIn Inghilterra il Vescovo di Durham era un principe-vescovo col grado di Conte palatino incaricato non tanto di governare una diocesi quanto di proteggere il paese dalla minaccia scozzese. Il titolo sopravvisse all'unione fra Inghilterra e Scozia nel 1707 e persistette fino al 1836 insieme a quello di altri ecclesiastici. Infatti nella Camera dei Lords erano riservati 30 seggi con voto ai principi ecclesiastici di cui 26 inglesi (Canterbury, Londra, Durham, Winchester, Oxford, Bristol, Chester, St. Asaph, Bath, Wells, Chichester, York, Dunkeld, Carlisle, Salisbury, Raphoe, Glasgow, Aberdeen, St. David, Galloway, Argyll, St. Andrews, Brechin, Murray, Ross, Caithness) e 4 irlandesi (Connor, Londonderry, Cloyne, Clogher).\nIn Francia erano riconosciuti principi-vescovi i sei titolari di Par\u00ece ecclesiastiche: l'arcivescovo di Reims, i vescovi di Laon, Langres, Beauvais, Chalon e Noyon. Inoltre, mantennero il titolo di principi dell'impero i tre vescovi di Metz, Toul e Verdun i cui stati furono annessi dalla Francia nel 1552.\nIn Italia principi-vescovi furono l'arcivescovo di Ravenna dal X secolo; il patriarca di Aquileia fino al 1751, in seguito l'arcivescovo di Gorizia; il vescovo di Novara come principe di Orta; i vescovi di Vercelli, Sarzana, di Feltre e di Treviso.\nSituazione attuale.\nTutti i titoli sono caduti in disuso dopo il decreto \"Attentis dispositionibus\" della Sacra Congregazione Concistoriale del 12 maggio 1951, con cui la Santa Sede chiede a tutti i vescovi di non menzionare titoli civili nelle loro lettere, sigilli e stemmi e di evitare di apporvi corone o altri riferimenti.\nIl pi\u00f9 importante principe-vescovo \u00e8 il vescovo di Roma, il Papa, capo universale della Chiesa cattolica. In seguito ai Patti lateranensi il papa \u00e8 un sovrano assoluto, capo di Stato della Citt\u00e0 del Vaticano.\nIl vescovo di Urgell in Spagna \u00e8 un altro caso di principe-vescovo sovrano essendo coprincipe di Andorra insieme al presidente della Repubblica francese."}
{"id": "254923", "revid": "6340", "url": "https://it.wikipedia.org/wiki?curid=254923", "title": "Css", "text": ""}
{"id": "254926", "revid": "547992", "url": "https://it.wikipedia.org/wiki?curid=254926", "title": "Governo Andreotti III", "text": "Il Governo Andreotti III \u00e8 stato il trentatreesimo esecutivo della Repubblica Italiana, il primo della VII legislatura.\nRimase in carica dal 30 luglio 1976 al 13 marzo 1978, per un totale di 591 giorni, ovvero 1 anno, 7 mesi e 13 giorni.\nFu il primo governo della storia della Repubblica ad annoverare tra i propri membri una donna, Tina Anselmi (al dicastero del Lavoro), fu chiamato \"Governo della non sfiducia\" o \"Governo di solidariet\u00e0 nazionale\", in quanto super\u00f2 la votazione di fiducia in parlamento attraverso l'astensione del Partito Comunista Italiano di Enrico Berlinguer.\nOttenne la fiducia al Senato della Repubblica il 6 agosto 1976, con 136 voti favorevoli, 17 contrari e 69 astenuti. \nOttenne la fiducia alla Camera dei deputati l'11 agosto 1976, con 258 voti favorevoli, 44 contrari e 303 astenuti. \nIl governo si dimise per permettere un rimpasto favorevole a far entrare nella maggioranza, ma con appoggio esterno, il PCI."}
{"id": "254927", "revid": "1318658", "url": "https://it.wikipedia.org/wiki?curid=254927", "title": "Lapo Elkann", "text": "\u00c8 presidente, fondatore e maggior azionista (53,37%) di Italia Independent Group. \u00c8 presidente e fondatore di \"Garage Italia Customs, Independent Ideas\". \u00c8 stato membro del consiglio di amministrazione di Ferrari N.V. e responsabile della promozione del marchio di Fiat Group.\nBiografia.\nSecondogenito di Margherita Agnelli e del giornalista e scrittore Alain Elkann, Lapo \u00e8 fratello di John Elkann, presidente del gruppo Fiat, e di Ginevra Elkann, produttrice cinematografica, nonch\u00e9 nipote di Gianni Agnelli.\nNasce a New York il 7 ottobre del 1977. Si diploma a Parigi presso il Liceo Victor Duruy e si laurea alla European Business School di Londra in Relazioni internazionali. Presta servizio militare nel corpo degli Alpini come soldato nella Brigata Taurinense.\nAttivit\u00e0 imprenditoriale.\nComincia la sua carriera nel 1994 come operaio metalmeccanico nella catena di montaggio della Piaggio di Pontedera (come \u00e8 tradizione nell'educazione dei rampolli della famiglia Agnelli), con lo pseudonimo di Lapo Rossi. Durante questo periodo partecipa anche a uno sciopero per chiedere un miglioramento delle condizioni lavorative disagevoli in catena di montaggio.\nProsegue la sua esperienza lavorativa con ruoli diversi in Salomon Smith Barney, Danone, Ferrari e nell'ufficio marketing della Maserati, dove trascorre quattro anni e mezzo. Nel 2001 diviene assistente personale per un anno di Henry Kissinger (allora appena nominato presidente della commissione incaricata di chiarire gli eventi dell'11 settembre), vecchio amico del nonno. A seguito delle peggiorate condizioni di salute di quest'ultimo, nel 2002 decide di tornare in Italia per stargli vicino.\nEntrato in Fiat, Elkann chiede di potersi occupare della promozione aziendale e della comunicazione, ritenendo che il marchio FIAT soffra in questo campo, specie nel settore giovanile. Promuove l'immagine del gruppo lanciando gadget di diverso tipo, tra cui felpe indossate da lui stesso, con il marchio \"vintage\" della casa automobilistica e il lancio della Fiat Grande Punto. Nel 2004, con la nomina del fratello John Elkann a vicepresidente del gruppo, diviene responsabile della promozione per i tre marchi: Fiat, Alfa Romeo e Lancia; in questo periodo cura il lancio mondiale della nuova Fiat 500. Si dimette dall'incarico nel 2005.\nTornato in Italia a gennaio 2007 dopo un periodo di convalescenza, Elkann, con Andrea Tessitore e Giovanni Accongiagioco, fonda Italia Independent, societ\u00e0 specializzata in produzione e vendita di occhiali di lusso, accessori e abbigliamento con la sigla \"I -I\" (pronuncia all'inglese), caratterizzata dalla possibilit\u00e0 offerta al compratore di personalizzare completamente il prodotto da acquistare. Il primo prodotto, presentato a Pitti Uomo nel gennaio 2007, \u00e8 un modello di occhiali realizzato interamente in fibra di carbonio. L'azienda ha poi sviluppato una linea di abbigliamento, accessori e con numerose collaborazioni in decorazioni per casa e \"automotive\". Oltre agli occhiali sono stati lanciati gioielli, un orologio, una bicicletta e \"skateboard\" per il trasporto urbano. Italia Independent \u00e8 quotata in Borsa, sul segmento AIM, il 28 giugno 2013.\nIl 4 luglio 2007 Elkann ha fondato, insieme con Alberto Fusignani e Ivanmaria Vele l'agenzia creativa Independent Ideas la cui attivit\u00e0 \u00e8 stata documentata per tre mesi, nel programma \"Idee in progress\", del canale televisivo satellitare \"FoxLife\". Lapo Elkann dal 30 ottobre 2007 a giugno 2008 \u00e8 stato presidente onorario della societ\u00e0 di pallavolo di Serie A1 Sparkling Volley Milano; \u00e8 ambasciatore internazionale per la Triennale di Milano, ambasciatore del Tel Ashomer Hospital di Tel Aviv e membro del consiglio di amministrazione di varie aziende come la casa d'aste Phillips de Pury Auction House.\nAlla fine del 2011 ha avviato un progetto di \"partnership\" con la ToyWatch, all'epoca di propriet\u00e0 di Gianluca Vacchi, producendo un'edizione speciale di 1007 esemplari di orologi ToyWatch abbinati all'occhiale da sole Italia Independent della serie I-Wear, seguita l'anno successivo da una \"Second Unique Edition\".\nA dicembre dello stesso anno Lapo ha lanciato insieme con Luca Cordero di Montezemolo il progetto Ferrari Tailor Made, per costruire una Ferrari su misura, personalizzata sulle specifiche richieste del cliente.\nLapo Elkann e la sua agenzia Independent Ideas hanno partecipato insieme con il Centro Stile Fiat e Frida Giannini al progetto \"500 by Gucci\", lanciato a Milano il 23 febbraio 2011 e al Salone dell'Auto di Ginevra il 1\u00ba marzo 2011. Nel 2011 ha ricevuto il Premio America della Fondazione Italia USA.\nNel luglio 2013 \u00e8 stato premiato con il Young Leader &amp; Excellence Award della Automotive Hall of Fame, primo membro della famiglia Agnelli a riceverlo dopo Giovanni Agnelli, suo trisavolo.\nNel gennaio 2017 entra nel consiglio di amministrazione di Ferrari N.V., la \"holding\" che controlla l'omonima casa automobilistica. Nel dicembre 2017 inaugura a Milano in piazzale Accursio, in una vecchia stazione di servizio dell'Agip costruita da Mario Bacciocchi negli anni Cinquanta e ristrutturata da Michele De Lucchi, \"Garage Italia Food &amp; Restaurant,\" una \"joint venture\" con lo \"chef\" Carlo Cracco, in cui abbinare cibo-motori-eventi. Quasi un anno e mezzo pi\u00f9 tardi, nell'aprile 2019, il ristorante chiude e la societ\u00e0 passa interamente sotto il controllo della \"holding\" di Lapo Elkann, Laps to Go.\nA febbraio 2019 il fondo di \"venture capital\" Talent EuVeca, presieduto da Giovanna Dossena, entra con un aumento di capitale in Italia Independent (che nel frattempo \u00e8 diventata Italia Independent Group, ha chiuso il bilancio 2018 con i conti economici in rosso e ha dovuto vendere vari \"asset\") arrivando a detenere il 25,44% mentre Lapo Elkann, il maggiore azionista, ha il 53,92%.\nVita privata.\nEbreo da parte di padre, si \u00e8 convertito all'ebraismo.\n\u00c8 stato eletto quattro volte di seguito \"Best Dressed Man\" dalla rivista \"Vanity Fair\", entrando nella loro Hall of Fame, di cui fanno parte anche il nonno Gianni Agnelli e la nonna Marella Caracciolo Agnelli.\n\u00c8 appassionato di nuove tecnologie e negli anni impara a parlare oltre all'italiano, l'inglese, il francese, il portoghese e lo spagnolo. Il carattere estroso e irriverente si palesa in numerose interviste e dichiarazioni sui media, tanto da crearne una parodia grazie al comico Ubaldo Pantani, oltre a provocare numerose critiche.\n\u00c8 salito alla ribalta delle cronache rosa anche per la sua vita amorosa, incominciata con la relazione, terminata nel 2005, con l'attrice Martina Stella e per i successivi numerosi flirt, tra cui si ricordano quello duraturo con la lontana cugina Bianca Brandolini d'Adda e la miliardaria kazaka Goga Ashkenazi; successivamente fa coppia con la gallerista e collaboratrice di \"Vogue\" Carlotta Loverini Botta.\nL'11 ottobre 2005 viene ricoverato in gravissime condizioni presso il reparto di rianimazione dell'Ospedale Mauriziano di Torino, a causa di un'overdose per un mix di oppiacei e cocaina dopo una notte in compagnia di pi\u00f9 persone tra cui Patrizia B., all'epoca 53enne, che fu la prima a chiamare l'ambulanza.\nSuccessivamente si dimette dagli incarichi in Fiat e si trasferisce in Arizona, dove incomincia una terapia riabilitativa, per proseguire con un periodo di convalescenza in una residenza di famiglia a Miami.\nNell'ottobre 2013 ha rilasciato un'intervista alla giornalista Beatrice Borromeo del giornale \"Il Fatto Quotidiano\" in cui dichiarava di aver subito abusi sessuali (non definiti) all'et\u00e0 di 13 anni e di essere stato mandato a studiare in un collegio di gesuiti. I Gesuiti italiani hanno per\u00f2 smentito che sia mai stato un loro alunno.\nAi primi di dicembre 2014 secondo il quotidiano \"Il Giorno\", Lapo Elkann sarebbe stato filmato di nascosto durante un festino con due fratelli, che l'avrebbero ricattato in cambio del silenzio. I due ricattatori sono stati arrestati e il legale di Elkann ha contestato le dichiarazioni denigratorie nei confronti del suo cliente.\nIl 29 novembre 2016 appare sui giornali la notizia di una simulazione di sequestro messa in atto dallo stesso Lapo Elkann dopo un festino a base di droga e sesso a Manhattan in compagnia di una persona transessuale. Stando alle ricostruzioni dei \"mass media\" americani, dopo aver finito il denaro a sua disposizione, avrebbe inscenato un sequestro al fine di ottenere un riscatto di 10.000 dollari dai parenti. Viene scoperto dalla polizia, che agisce su informazione della famiglia. Arrestato e rilasciato poco dopo, le accuse contro di lui sono state archiviate.\nNel dicembre 2019 rimane vittima di un grave incidente stradale in Israele: viene ricoverato all'ospedale di Tel Aviv e finisce in coma. Superata la fase di emergenza, viene trasferito in una clinica svizzera per la convalescenza..\nIl 12 settembre 2020 viene fermato due volte dalla polizia, la prima per eccesso di velocit\u00e0 su una Ferrari, la seconda viene trovato in possesso di una quantit\u00e0 di cocaina tra i tre e i quattro grammi.\nIl 7 ottobre 2021 ha sposato l'ex pilota di rally portoghese Joana Lemos, con la quale vive in Portogallo."}
{"id": "254930", "revid": "124874786", "url": "https://it.wikipedia.org/wiki?curid=254930", "title": "Valhalla", "text": "Nella mitologia norrena, il Valhalla \u00e8 una maestosa ed enorme sala situata ad \u00c1sgar\u00f0r, il mondo divino governato da Odino. Quando un norreno moriva in battaglia poteva finire in due luoghi diversi: una met\u00e0 veniva scelta personalmente da Odino, verso il quale si dirigeva venendo accompagnato nel Valhalla dalle valchirie, mentre l'altra met\u00e0 andava invece nel F\u00f3lkvangr, un campo dominato dalla dea Freia. Una volta giunti nel Valhalla, i morti si riunivano insieme ad Odino per prepararsi agli eventi del terribile Ragnar\u00f6k. Nella sala era posto un albero dorato, il Glasir, e il soffitto della sala era ornato con scudi d'oro.\nIl Valhalla viene citato nell'Edda poetica (raccolta di poemi) e in alcune righe di un poema sconosciuto del X secolo che commemorava la morte di Eric Bloodaxe. Inoltre il Valhalla ispir\u00f2 molte opere d'arte ed \u00e8 diventato un termine sinonimo di una sala marziale.\nEtimologia.\nIl termine inglese moderno \"Valhalla\" proviene dall'Antico norreno \"Valh\u00f6ll\", un nome composto da due elementi: \"\"valr\" e \"h\u00f6ll\"\". Valr in altre lingue germaniche (come l'Inglese antico) indica il massacro, la carneficina, il campo di battaglia e il bagno di sangue. Mentre il secondo termine \"h\u00f6ll\", \u00e8 un nome antico scandinavo che ancora oggi fa riferimento alla sala inglese moderna. Letteralmente significa \"luogo coperto, sala\" e segue la radice proto-indoeuropea.\nCalvert Watkinshave, un filologo e linguista statunitense, ritiene che il termine scandinavo facesse ricorso ad un nome di un altro luogo dell'aldil\u00e0, ma spesso il nome viene usato per un'entit\u00e0 femminile sovrannaturale che lo sovrintende, cos\u00ec come per il nome moderno tedesco \"inferno\" (H\u00f6lle). In Svezia, alcune montagne venivano tradizionalmente considerate come dimore dei morti denominandole come le Valhall, inoltre si ritiene che \"h\u00f6ll\" possa derivare da hallr (roccia) e che quindi il termine in origine facesse riferimento ad un mondo sotterraneo e non ad una sala.\nTestimonianze.\n\"Edda poetica\".\nNella \"Edda poetica\" il Valhalla viene citato in due poemi, \"Gr\u00edmnism\u00e1l\", e \"V\u00f6lsungakvi\u00f0a\", mentre riceve minori riferimenti in una strofa del \"V\u00f6lusp\u00e1\", dove la morte del dio Baldr viene indicata come \"il dolore del Valhalla\", in altri poemi come 'Hyndlulj\u00f3\u00f0\", la dea Freia afferma di voler cavalcare nel Valhalla con Hyndla, nel tentativo di aiutare \u00d3ttar.\"\n\"Gr\u00edmnism\u00e1l\".\nNelle strofe dalla 8 alla 10 di \"Gr\u00edmnism\u00e1l\", Odino (nei panni di Gr\u00edmnir) descrive il Valhalla, d'oro splendente, situato nel regno di Gla\u00f0sheimr. L\u00e0, ogni giorno Odino sceglie coloro che sono caduti in battaglia. Il tetto del salone poggia su lance, la sua copertura \u00e8 costituita da scudi e le sue panche sono ricavate da corazze. Davanti alla sua porta d'occidente \u00e8 appeso un lupo e un'aquila volteggia su di esso.\nNelle strofe dalla 22 alla 26, Odino rivela altri dettagli sul Valhalla: Valgrind \u00e8 il nome del cancello posto davanti alle sue porte che sono cinquecentoquaranta e da ognuna delle quali possono transitare contemporaneamente ottocento Einherjar. Ci\u00f2 accadr\u00e0 quando gli Einherjar usciranno per affrontare il lupo Fenrir durante i Ragnar\u00f6k. Nel Valhalla, la capra Hei\u00f0r\u00fan e il cervo Eik\u00feyrnir brucano le fronde dell'albero L\u00e6ra\u00f0r, che cresce nel salone. Hei\u00f0r\u00fan produce l'immancabile idromele mentre dalle corna di Eik\u00feyrnir gocciola l'acqua che forma l'abissale fonte di Hvergelmir, da cui originano tutti i corsi d'acqua del cosmo.\n\"V\u00f6lsungakvi\u00f0a\".\nNella strofa 38 del poema \"V\u00f6lsungakvi\u00f0a\", l'eroe Helgi Hundingsbane muore e condurr\u00e0 un viaggio nel Valhalla.\nLa prose segue dopo questa strofa, affermando che un tumulo funebre \u00e8 stato dedicato per Helgi per il suo arrivo nel Valhalla, Odino chiese ad Helgi di occuparsi di alcune faccende. Nella strofa 39, Helgi si mise ad occuparsi di compiti umili, alcuni esempi sono: accendere il fuoco, legare i cani, tenere d'occhio i cavalli e dare da mangiare ai maiali prima che possa mettersi a dormire. Nelle strofe 40 fino alla 42, Helgi ritorna a Mi\u00f0gar\u00f0r dal Valhalla con una schiera di uomini. Una giovane domestica senza nome al servizio di Sigr\u00f9n, la moglie valchiria di Helgi, vide Helgi e la sua numerosa banda cavalcare nel tumulo.\nInfluenza moderna.\nIl concetto del Valhalla continua ad avere influenza nella cultura moderna. Alcuni esempi includono il Tempio di Walhalla costruito da Leo von Klenze per conto di Ludovico I di Baviera attorno al 1830-1847 in Germania. Mentre in Inghilterra, abbiamo un museo costruito da August Smith intorno al 1830 per ospitare le polene delle navi che si sono arenate sulle Isole Scilly.\nAlcune citazioni del Valhalla appaiono nella letteratura e nell'arte. Alcuni esempi includono: "}
{"id": "254932", "revid": "547992", "url": "https://it.wikipedia.org/wiki?curid=254932", "title": "Governo Moro V", "text": "Il Governo Moro V \u00e8 stato il trentaduesimo esecutivo della Repubblica Italiana, il quinto e ultimo della VI legislatura.\nRimase in carica dal 12 febbraio al 30 luglio 1976, per un totale di 169 giorni, ovvero 5 mesi e 18 giorni.\nIl governo ottenne la fiducia dalla Camera il 21 febbraio 1976 con 287 voti a favore e 220 contrari, con le astensioni di PSI e PRI.\nIl governo ottenne la fiducia dal Senato il 25 febbraio 1976 con 141 voti a favore e 113 contrari, con l'uscita dall'aula da parte dei socialisti e dei repubblicani.\nIl governo era di minoranza in quanto i socialisti favorirono solo l'astensione ma solo per pochi mesi, infatti in aprile un articolo sull'Avanti! del segretario De Martino ne caus\u00f2 la caduta e le successive elezioni anticipate."}
{"id": "254933", "revid": "767487", "url": "https://it.wikipedia.org/wiki?curid=254933", "title": "Wagenya", "text": "Wagenya \u00e8 una serie di rapide sul fiume Congo, nella Repubblica Democratica del Congo, nella zona di Kisangani (nord-est del paese), e della popolazione che vive in quella zona. In questo punto il fiume non \u00e8 pi\u00f9 navigabile e dei banchi di roccia poco profondi trasformano questo tratto di fiume in \"rapide\".\nComunit\u00e0 locale.\nLa popolazione locale pratica da secoli un tipo di pesca molto particolare. Gli abitanti del luogo erigono infatti delle palizzate in legno, ancorate nei fori scavati nella pietra dalle correnti. A queste palizzate vengono ancorate delle enormi ceste, che immerse nella corrente filtrano le acque del fiume trattenendone i pesci pi\u00f9 grossi in transito. Tale tipo di pesca \u00e8 pertanto molto selettivo e rispettoso della natura, in quanto solo i pesci di grossa taglia vengono catturati dalle ceste.\nDue volte al giorno gli adulti della comunit\u00e0 sollevano le ceste fuori dall'acqua per verificare se vi sono pesci; in caso affermativo, qualcuno si tuffa in acqua per prelevarlo. Il ricavato della pesca di ogni giorno viene condiviso dai membri della stessa famiglia, compresi coloro che non hanno preso parte diretta alle varie operazioni di questo tipo di pesca. La posizione delle proprie ceste sul fiume viene tramandata di padre in figlio come eredit\u00e0."}
{"id": "254935", "revid": "122403506", "url": "https://it.wikipedia.org/wiki?curid=254935", "title": "Governo Moro IV", "text": "Il Governo Moro IV \u00e8 stato il trentunesimo esecutivo della Repubblica Italiana, il quarto della VI legislatura.\nRimase in carica dal 23 novembre 1974 al 12 febbraio 1976, per un totale di 446 giorni, ovvero 1 anno, 2 mesi e 20 giorni.\nIl governo ottenne la fiducia dal Senato il 5 dicembre 1974 con 190 voti a favore e 113 contrari.\nIl governo ottenne la fiducia dalla Camera il 7 dicembre 1974 con 355 voti a favore e 226 contrari.\nMoro si dimise in seguito all'uscita dalla maggioranza del Partito Socialista Italiano."}
{"id": "254936", "revid": "7077", "url": "https://it.wikipedia.org/wiki?curid=254936", "title": "IV guerra arabo-israeliana", "text": ""}
{"id": "254937", "revid": "1982", "url": "https://it.wikipedia.org/wiki?curid=254937", "title": "III Guerra arabo-israeliana", "text": ""}
{"id": "254938", "revid": "2730", "url": "https://it.wikipedia.org/wiki?curid=254938", "title": "Governo Rumor V", "text": "Il Governo Rumor V \u00e8 stato il trentesimo esecutivo della Repubblica Italiana, il terzo della VI legislatura.\nRimase in carica dal 15 marzo al 23 novembre 1974, per un totale di 253 giorni, ovvero 8 mesi e 8 giorni.\nStoria.\nIl quinto governo Rumor \u00e8 il canto del cigno di un centro-sinistra che appariva logorato gi\u00e0 alla caduta dell'esecutivo precedente. Il proseguimento dell'esperienza del tripartito DC-PSI-PSDI con l'appoggio esterno del PRI \u00e8 stata fortemente voluta da Fanfani, che \u00e8 riuscito a convincere in tal senso i direttivi dei gruppi parlamentari, ma il partito \u00e8 lacerato dalla spinosa questione del divorzio. In particolare tra i sostenitori dei comitati civici di Luigi Gedda e i fautori della libert\u00e0 di scelta. La vittoria del NO all'abrogazione della legge segna una pesante sconfitta per la maggioranza centrista che governa il partito di maggioranza, e la successiva sconfitta in un turno elettorale amministrativo parziale sembra dover provocare le dimissioni del segretario. Fanfani, da parte sua, rifiuta di farsi da parte e per rivalsa mette in atto una gestione autoritaria del partito che non ottiene altro effetto che marcare le divisioni con le correnti di sinistra. La scarsa capacit\u00e0 decisionale della DC si ripercuote sulla stabilit\u00e0 e la capacit\u00e0 dirigenziale dell'esecutivo, che si trova alle prese coi problemi del terrorismo, dell'ordine pubblico minato dagli scioperi, del carovita e dalle prime avvisaglie del caso Sindona Rumor presenta le dimissioni gi\u00e0 il 10 giugno (ritirate dopo un accordo sulla politica economica col PSI) e le reitera quando si profila il ritiro dei ministri socialdemocratici."}
{"id": "254942", "revid": "1318658", "url": "https://it.wikipedia.org/wiki?curid=254942", "title": "Governo Rumor IV", "text": "Il Governo Rumor IV \u00e8 stato il ventinovesimo esecutivo della Repubblica Italiana, il secondo della VI legislatura.\nRimase in carica dall'8 luglio 1973 al 15 marzo 1974 per un totale di 250 giorni, ovvero 8 mesi e 6 giorni.\nStoria.\nAccanto ai soliti temi dell'unit\u00e0 antifascista, del referendum sul divorzio, delle riforme e dell'economia, nella crisi del 1973 si inserisce l'ulteriore questione della libert\u00e0 di stampa. Le preoccupazioni nascono dal passaggio del 50% delle azioni de Il Messaggero e Il Secolo XIX a Edilio Rusconi, editore chiacchierato come fascista per aver pubblicato libri invisi alla cultura di sinistra come Il Signore degli Anelli di Tolkien, Il mito del mondo nuovo di Eric Voegelin e Filosofia della reazione di Armando Plebe. Parlando della lotta al neofascismo Francesco De Martino pone infatti il problema di colpire non solo gli ispiratori politici della destra eversiva ma anche i suoi finanziatori. Libert\u00e0 di stampa, economia e antifascismo sono le condizioni che il PSI pone per la sua partecipazione ad un governo che nasce sotto i buoni auspici della ritrovata unit\u00e0 di centro-sinistra e numerosi problemi da affrontare, tra i quali il completamento della riforma tributaria e la svalutazione della lira con la conseguente speculazione sui prezzi al consumo. Orientato a un deciso riformismo il governo viene travolto e cade sulla spinta dello scandalo dei petroli."}
{"id": "254945", "revid": "1543377", "url": "https://it.wikipedia.org/wiki?curid=254945", "title": "Haganah", "text": "Haganah (ebraico: \u05d4\u05d4\u05d2\u05e0\u05d4 \"Ha Haganah, \"La Difesa\"\") \u00e8 il nome dato a un'organizzazione paramilitare ebraica in Palestina durante il Mandato britannico dal 1920 al 1948. L'Haganah fu poi integrata dalle Forze di difesa israeliane (\u05e6\u05d4\"\u05dc \"Tsahal\", acronimo per Tsva ha Hagana le Yisrael), ossia le forze armate dello Stato d'Israele.\nOrigini.\nIl predecessore dell'Haganah \u00e8 stato l'HaShomer (\"Corporazione dei guardiani\"), fondato nel 1909, costituito da un gruppo di emigrati che sorvegliava gli insediamenti in cambio d'una paga annua. Mai tale gruppo super\u00f2 all'epoca i 100 membri.\nDopo i moti arabi del 1920 e del 1921, la leadership ebraica decise che i suoi agricoltori e i suoi insediamenti avevano bisogno di protezione dagli Arabi palestinesi. Essa pensava che i Britannici non intendevano confrontarsi con gli Arabi a proposito degli attacchi agli ebrei in Palestina. Il ruolo dell'Haganah era quindi quello di proteggere i Kibbutz ebraici e le fattorie, prevenire i loro abitanti dagli attacchi arabi e respingere gli aggressori.\nNel periodo intercorrente tra il 1920 e il 1929, l'Haganah mancava di una forte autorit\u00e0 centralizzata e di un accettabile coordinamento. Le \"unit\u00e0\" dell'Haganah erano estremamente localizzate sul territorio, oltre che fornite di armamento assai approssimativo. Consistevano per lo pi\u00f9 di agricoltori ebrei che, a turno, sorvegliavano le loro fattorie e i loro Kibbutzim.\nIn seguito ai moti arabi in Palestina del 1929, che portarono alla morte di 133 ebrei e 116 arabi e che condussero a una sorta di \"pulizia etnica\" di tutti gli ebrei della citt\u00e0 di Hebron (con circa 70 morti e 500 ebrei costretti alla fuga), il ruolo dell'Haganah cambi\u00f2 bruscamente. Essa divenne la pi\u00f9 grande organizzazione, comprendente pressoch\u00e9 tutti i giovani e gli adulti degli insediamenti ebraici, come pure migliaia di abitanti delle citt\u00e0. Essa acquist\u00f2 anche armamento straniero e cominci\u00f2 a sviluppare officine per creare bombe a mano ed equipaggiamenti militari di base, finendo col trasformarsi da milizia non addestrata in esercito efficiente.\nNel 1936 l'Haganah mise in campo 10.000 uomini pronti alla mobilitazione, a fronte di 40.000 riservisti. Durante la Grande Rivolta Araba del 1936-1939, essa partecip\u00f2 attivamente nell'opera di protezione degli interessi britannici e nel contrastare gli insorti arabi. Sebbene l'amministrazione britannica non riconoscesse ufficialmente l'Haganah, le forze di sicurezza britanniche cooperarono con essa nel formare una forza ausiliaria ebraica, la Polizia degli Insediamenti Ebraici (\"Jewish Settlement Police\") e speciali squadroni notturni (\"Special Night Squad\"s). L'esperienza guadagnata sul campo nel piegare la Grande Insurrezione fu di grandissima utilit\u00e0 nella guerra arabo-israeliana del 1948.\nNel 1937, gli aderenti alla pi\u00f9 importante branca di destra dell'Haganah dettero vita, ancora una volta, a una loro struttura e formarono l'Irgun Zvai Leumi (\"Organizzazione Nazionale Militare\"), pi\u00f9 semplicemente noto come \"Irgun\". Costoro erano scontenti della politica di cautela quando l'Haganah si trovava a fronteggiare Britannici e Arabi. Nel 1940 dall'Irgun si separ\u00f2 il Lohamei Herut Israel (\"Combattenti per la libert\u00e0 di Israele\", o \"Lehi\"), forse pi\u00f9 noto come \"Banda Stern\" dal nome del suo leader, che era contrario alla politica di collaborazione con i britannici stabilita da una tregua del 1940. L'Irgun e il Lehi divennero ben noti per i loro metodi clandestini di combattimento, incluso l'impiego del terrorismo.\nPer tranquillizzare gli Arabi, i Britannici restrinsero severamente l'immigrazione ebraica in Palestina nel 1939. Per tutta risposta l'Haganah cominci\u00f2 a organizzare l'immigrazione clandestina e a effettuare dimostrazioni contro i Britannici. Per questo l'Haganah si avvalse dell'\"Organizzazione per l'Immigrazione Illegale\" (Aliyah Bet), che oper\u00f2 attraverso sue diramazioni in Svizzera e Turchia.\nPartecipazione alla Seconda guerra mondiale.\nMalgrado il Libro Bianco del 1939 avesse fortemente irritato la leadership sionista in Palestina, David Ben-Gurion, poi Presidente dell'Agenzia Ebraica, determin\u00f2 quali dovessero essere le relazioni fra Sionismo e Gran Bretagna: \"Combatteremo la guerra contro Hitler come se non ci sia stato alcun Libro Bianco, e combatteremo il Libro Bianco come se non ci fosse la guerra\". L'Irgun tuttavia assunse una posizione ancor pi\u00f9 estremistica a partire dal 1944 e cominci\u00f2 a bombardare le installazioni britanniche.\nNei primi anni della Seconda guerra mondiale le autorit\u00e0 britanniche chiesero all'Haganah di cooperare ancora, a causa del timore dello sfondamento militare dell'Asse in Nord Africa. Dopo che Rommel fu sconfitto nella Seconda battaglia di El Alamein nel 1942, i Britannici fecero marcia indietro riguardo al loro totale appoggio all'Haganah. Nel 1943, dopo una lunga serie di richieste e di negoziati, l'esercito di Sua Maest\u00e0 annunci\u00f2 la creazione della Brigata Ebraica. Mentre agli Ebrei in Palestina era stato dato il permesso di arruolarsi nell'esercito britannico fin dal 1940, quella fu la prima volta in cui unit\u00e0 militari esclusivamente ebraiche operarono in guerra sotto una bandiera ebraica. La Brigata Ebraica consisteva di 5.000 soldati e fu dispiegata in Italia nel settembre 1944. La Brigata fu radiata nel 1946.\nComplessivamente pi\u00f9 di 30.000 Ebrei in Palestina servirono nell'esercito britannico durante la guerra.\nIl 19 maggio del 1941 l'Haganah cre\u00f2 il Palmach (acronimo per \"Plugot Mahatz\"\u2014compagnia d'attacco), una sezione paramilitare che aveva come fine l'addestramento dei giovani. Non ebbe mai dimensioni ragguardevoli e nel 1947 esso contava solo cinque battaglioni (circa 2.000 uomini), ma i suoi membri ricevettero non solo un addestramento fisico e militare di base, acquisendo anche una capacit\u00e0 di comando che consent\u00ec loro di assumere posizioni di comando all'interno delle forze armate israeliane.\nIl secondo dopoguerra.\nDopo la guerra l'Haganah riprese le sue operazioni anti-britanniche in Palestina con la liberazione degli immigranti internati dal campo di Atlit, con attentati dinamitardi alle strutture ferroviarie del paese, col sabotaggio e con le incursioni ai danni delle installazioni radar e delle postazioni della polizia britannica. Essa continu\u00f2 anche a organizzare l'immigrazione illegale.\nIl 29 maggio 1948, meno di due settimane dopo la creazione dello Stato d'Israele avvenuto il 15 maggio, il governo provvisorio cre\u00f2 le Forze di Difesa Israeliane che avrebbero sostituito l'Haganah. Decret\u00f2 anche fuori legge il mantenimento di qualsiasi altra forza armata. L'Irgun sfid\u00f2 la decisione e ci\u00f2 port\u00f2 a un breve scontro tra Haganah e Irgun. Infine l'Irgun consegn\u00f2 il suo armamento e Menachem Begin trasform\u00f2 la sua milizia in un partito politico, l'Herut."}
{"id": "254949", "revid": "2730", "url": "https://it.wikipedia.org/wiki?curid=254949", "title": "Governo Andreotti II", "text": "Il Governo Andreotti II \u00e8 stato il ventottesimo esecutivo della Repubblica Italiana, il primo della VI legislatura.\nRimase in carica dal 26 giugno 1972 all'8 luglio 1973, per un totale di 377 giorni, ovvero 1 anno e 12 giorni.\nOttenne la fiducia dalla Camera il 7 luglio 1972 con 329 voti a favore e 288 contrari.\nOttenne la fiducia anche al Senato il 13 luglio 1972 con 163 voti a favore e 155 contrari.\nIl governo si dimise il 12 giugno 1973.\nStoria.\nLe elezioni politiche del 1972 rappresentano uno spartiacque nella storia della prima repubblica. Sono le prime a svolgersi in anticipo sulla fine di una legislatura caratterizzata da gravi problemi di ordine pubblico, da numerosi scandali politici e dall'introduzione nell'ordinamento italiano del divorzio, e sono precedute da una campagna elettorale che \u00e8 stata tra le pi\u00f9 cupe e allo stesso tempo pi\u00f9 appassionate. Anche se con interessi diversi si pu\u00f2 dire che la fine anticipata della legislatura l'abbiano voluta tutti, e per diversi buoni motivi:\nIn questa situazione la DC si presenta agli elettori con un significativo \"avanti al centro\", additandosi come garante della democrazia contro comunismo e fascismo, ma la contestazione studentesca, l'autunno caldo e le prime azioni del terrorismo favoriscono il MSI di Giorgio Almirante a danno dei tradizionali alleati di governo. Tornato alla guida del partito nel 1968, infatti, Almirante ha giocato la carta di una grande destra rispettabile e moderata invitando a farne parte i liberali di Giovanni Malagodi, che rifiutano, e i monarchici di Alfredo Covelli, che invece accettano per l'azzeramento dei consensi elettorali. Al voto dei moderati e dei benpensanti, andato nel 1963 e nel 1968 ai liberali, il MSI assomma anche quello dei fautori dell'ordine aumentando del 4,23% alla Camera e del 4,63% al Senato per la contemporanea presenza nelle sue liste di personalit\u00e0 come Achille Lauro, Gino Birindelli, Vito Miceli e Giovanni De Lorenzo.\nIl secondo governo Andreotti, detto l'Andreotti-Malagodi, nasce essenzialmente per il rifiuto dei socialisti a sedere ad un tavolo di trattativa che comprendesse anche i liberali. \u00c8 un esecutivo malvisto anche da vasti settori della DC, che per un anno deve affrontare l'insidia dei franchi tiratori, che lo mandano sotto pi\u00f9 volte, e tira avanti per la mancanza di un'alternativa che emerge soltanto alla vigilia del congresso democristiano. Gli accordi di palazzo Giustiniani tra Moro, Rumor e Fanfani e il ritiro dell'appoggio repubblicano all'esecutivo aprono la strada ad una rinnovata versione del centro-sinistra.\nPresidente del Consiglio dei ministri.\n "}
