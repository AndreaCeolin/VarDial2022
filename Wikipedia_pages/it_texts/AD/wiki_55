{"id": "224862", "revid": "799844", "url": "https://it.wikipedia.org/wiki?curid=224862", "title": "L'anello del Nibelungo", "text": "L'anello del Nibelungo (in tedesco Der Ring des Nibelungen ), noto anche per antonomasia semplicemente come \"Tetralogia,\" \u00e8 un ciclo di quattro drammi musicali di Richard Wagner caratterizzati da un \"continuum\" narrativo che si svolge nell'arco di un prologo e di tre \"giornate\":\nLinee portanti.\nIn primo luogo la genesi del progetto risale al 1848, anno di fermenti rivoluzionari in tutta Europa (ai quali lo stesso Wagner prese fisicamente parte al fianco dell'anarchico Bakunin); l'abbozzo prende quindi forma in un ambiente socio-politico atto soprattutto a denunciare il sistema capitalistico e borghese che nel primo Ottocento cominciava ad affermare il suo monopolio sulle classi lavoratrici. Tale denuncia \u00e8 mascherata dalla connotazione mitica della storia, tratta dall'epopea tedesca del \"Nibelungenlied\" e dalle antiche saghe dell'Edda, cui Wagner attinse per rielaborare la trama del suo lavoro.\nPreminenti sono le figure di Alberich e Wotan. Alberich (lo gnomo nibelungo da cui la storia prende nome) \u00e8 la personificazione del male assoluto, il quale si impossessa dell'oro e lo fonde forgiando un anello magico che lo rende il padrone del mondo. Wotan (l'Odino della mitologia nordica, il re degli d\u00e8i che dimora tra le nubi del Valhalla) gli si contrappone come figura inizialmente ambigua (ambisce anche lui alla potenza, inconsapevole artefice della propria rovina), in seguito sempre pi\u00f9 conscio della necessit\u00e0 di rimediare ma coinvolto nell'inevitabile caduta, fino al tragico crollo del suo stesso mondo - il Ragnar\u01ebk - che ristabilisce un nuovo ordine cosmico. Tra di loro, gli eroi Sigfrido e Br\u00fcnnhilde, che dovrebbero rappresentare la luce della speranza e che invece cadono vittima della loro stessa innocenza. Solo Br\u00fcnnhilde, all'ultimo momento, determiner\u00e0 il riscatto delle colpe commesse, immolandosi nel grande incendio distruttore e riconsegnando l'anello maledetto alle limpide acque del fiume Reno, da dove Alberich l'aveva strappato.\nInizialmente, il significato finale e il suo svolgimento all'interno della vicenda non fu chiaro nemmeno allo stesso Wagner, che part\u00ec da un'idea positivistica basata sulla filosofia di Marx e di Feuerbach per poi optare per un finale tragico dopo l'incontro col pensiero di Arthur Schopenhauer e la sua visione della vita. Non si tratt\u00f2, per\u00f2, di un cambiamento improvviso e radicale, quanto di una conferma alle sue stesse nuove concezioni filosofiche (da cui i continui cambiamenti adottati alle parole finali di Brunnhilde). Altrettanto ambiguo risulta essere - volutamente - il tema musicale che risuona alla fine del dramma, quella \"redenzione\" che non si sa precisamente cosa voglia significare. \u00c8 bene sapere che l'autore non lo chiamava tema della \"redenzione\" ma tema della \"glorificazione di Br\u00fcnnhilde\", dove il monologo finale della protagonista costituirebbe pi\u00f9 che altro una cosmica comprensione del \"fallimento di ogni desiderio\" (Schopenhauer). Proprio per la presenza di numerose chiavi interpretative, l\"'Anello del nibelungo\" \u00e8 stato successivamente sbandierato dalle pi\u00f9 opposte ideologie: Comunismo, Anarchia, Nazismo.\nLo stile della composizione inaugura la rivoluzionaria concezione teatrale di Wagner. La musica \u00e8 composta da un mosaico fittissimo di temi conduttori - melodie associate a cose, personaggi e stati d'animo - che col loro continuo riapparire formano il tessuto fondante della partitura. Sul numero di questi \"leitmotiv\" non vi \u00e8 accordo fra i vari studiosi wagneriani. Il sistema dei leit-motiv raggiunge nell\"'Anello\" il suo massimo sviluppo, calcolato quasi matematicamente con uno straordinario gioco di fantasia e sfumature dalle infinite tonalit\u00e0. La psicologia gioca un ruolo fondamentale nell'evoluzione musicale dei personaggi e nelle varie situazioni che si instaurano volta per volta. \u00c8 da segnalare la differenza di stile che intercorre tra \"L'Oro del Reno\" (scritto nel 1853) e \"Il Crepuscolo degli dei\" (terminato nel 1874), il primo ancora bilanciato tra canto e orchestra, con maggiore spazio al declamato, il secondo pi\u00f9 evoluto nello spessore sinfonico e costituito da una polverizzazione continua di frammenti tematici. Per contro, la stesura poetica risulta essere pi\u00f9 arcaica nel \"Crepuscolo\" in quanto Wagner scrisse i testi a ritroso, cominciando dall'ultima giornata e procedendo all'indietro verso il prologo. Il \"Crepuscolo\", infatti, denota ancora nella struttura alcune impostazioni legate all'opera lirica convenzionale (il coro e il terzetto alla fine del 2\u00b0 atto), poi bandite negli altri tre drammi.\nNella cultura contemporanea.\nL\"'anello del Nibelungo\" \u00e9 anche rappresentato nella Harlock Saga - L'anello dei Nibelunghi ' e in Capitan Harlock (film) quale adattamento in chiave fantascientifica dell'opera di Wagner.\nAnche nel film Army of Thieves l\"'anello del Nibelungo\" \u00e9 citato attraverso i nomi delle casseforti inespugnabili che il protagonista del film, calatosi nei panni di un rapinatore, \u00e8 chiamato a scassinare.\nAlla canzone dei nibelunghi vengono fatti dei cenni anche in una scena del film Django Unchained di Quentin Tarantino e Brunilde \u00e9 anche il nome della donna della quale i due protagonisti di questo film sono alla ricerca. "}
{"id": "224863", "revid": "21880", "url": "https://it.wikipedia.org/wiki?curid=224863", "title": "Caco (frutta)", "text": ""}
{"id": "224865", "revid": "122034316", "url": "https://it.wikipedia.org/wiki?curid=224865", "title": "L'oro del Reno", "text": "L'oro del Reno (in tedesco Das Rheingold ) \u00e8 il primo dei quattro drammi musicali che costituiscono la tetralogia \"L'anello del Nibelungo\", di Richard Wagner.\nL'opera fu composta nel 1853-54 e rappresentata per la prima volta il 22 settembre 1869 a Monaco di Baviera, presso il Teatro Nazionale diretta da Franz W\u00fcllner, e il 13 agosto 1876 al Festspielhaus di Bayreuth quale parte della Tetralogia.\nTrama.\nScena prima.\nLa prima scena si apre: le tre ninfe Woglinde, Wellgunde e Flosshilde (che sono figlie del Reno ed hanno il compito di proteggerne l'oro) stanno giocando nell'acqua. Il nano Alberich fuoriesce dalle viscere della terra e si ferma a guardarle; non si trattiene e proclama il suo amore per loro. Ma esse lo deridono; allora, infuriato, egli cerca di afferrarle.\nNel frattempo l'oro del Reno si mostra; le tre Ondine rivelano il segreto potere del tesoro che custodiscono: chiunque sar\u00e0 capace di forgiare con esso un anello, dominer\u00e0 il mondo; per farlo per\u00f2 deve rinnegare l'amore. Ed Alberich maledicendo l'amore si impadronisce dell'oro e scompare.\nScena seconda.\nWotan riposa accanto alla moglie Fricka. Ella lo sveglia. Discutono, poich\u00e9 Wotan si \u00e8 fatto costruire dai giganti Fasolt e Fafner una dimora celeste, il Walhalla, promettendo loro in cambio la sorella di Fricka, Freia. Tuttavia Wotan, completato il lavoro, non vuole accondiscendere al pagamento. I giganti si presentano e, se non accontentati, intendono rapire Freia, in difesa della quale sono pronti a intervenire i fratelli Donner e Froh, fermati in tempo da Wotan prima che si sparga sangue. Il semidio Loge propone una soluzione: rubare l'oro al nano Alberich che, nel frattempo, \u00e8 riuscito a forgiare l'anello, e pagare con esso il debito. Ma, ora che ne conoscono il potere, tutti sentono il desiderio di impossessarsene. I giganti rapiscono Freia: la terranno fino a che non avranno l'oro.\nScena terza.\nNel suo regno sotterraneo Alberich ha costretto in servit\u00f9 i Nibelunghi e se ne serve per accumulare ricchezze. Perfino suo fratello Mime \u00e8 picchiato e torturato, sebbene abbia realizzato per Alberich un elmo magico chiamato Tarnhelm, che dona a chi lo indossa il potere di mutarsi in qualunque cosa, o di diventare invisibili. Wotan e Loge con un inganno riescono tuttavia a fare prigioniero Alberich e lo portano con loro in superficie.\nScena quarta.\nPer essere liberato Alberich dovr\u00e0 consegnare il suo tesoro, compreso l'anello. Una volta liberato egli maledice l'anello affinch\u00e9 conduca alla rovina chiunque ne sia il possessore. Wotan ignora la maledizione e indossa l'anello, intenzionato a tenerlo per s\u00e9. Ma i giganti non si accontentano del tesoro: esigono anche l'anello. Wotan \u00e8 costretto a cedere, anche se lo fa solo dopo che Erda, dea della terra e custode di conoscenze sul futuro, gli ha predetto un infausto destino, la seconda volta che avr\u00e0 l'anello in mano. La maledizione comincia subito il suo effetto: Fafner, per avidit\u00e0, uccide il fratello Fasolt e fugge col tesoro. Gli dei prendono possesso della loro dimora e l'oro non viene restituito alle figlie del Reno, che supplicano invano.\nOrganico orchestrale.\nLa partitura di Wagner prevede l'utilizzo di:\nCommento.\nL'anima de \"L'oro del Reno\" \u00e8 contenuta nella doppia maledizione di Alberich: la prima, scaturita dall'avidit\u00e0, contro l'amore, cio\u00e8 contro la forza vitale di rinnovamento; la seconda contro la stessa avidit\u00e0 e prepotenza degli dei.\n\u00c8 nel prologo della tetralogia, quindi, che si determinano le condizioni per la necessaria caduta del mondo degli dei; un mondo fondato sull'avidit\u00e0. Si noti che la maledizione lanciata da Alberich contro gli dei non proviene da altra fonte che quella stessa avidit\u00e0: un attacco del denaro a se stesso. Infatti, quando Wagner concepisce l'opera, l'Europa \u00e8 soggetta a vasti fermenti rivoluzionari: il compositore si attende che il mondo che lo circonda cada. Poco importa che egli concepisca una palingenesi fondata su nuovi valori (Sigfrido) o un tragico declino; per lui un radicale cambiamento \u00e8 inevitabile. N\u00e9 questa concezione cambier\u00e0 sostanzialmente al momento della composizione sei anni dopo.\nUna curiosit\u00e0 di natura stilistica \u00e8 l'allitterazione usata da Wagner nelle parole pronunciate dai giganti Fasolt e Fafner alla loro comparsa nell'opera (\"Sanft schlo\u00df Schlaf dein Aug' [...] / stauten starken Stein wir auf [...] / steiler Turm, T\u00fcr und Tor)\": l'allitterazione infatti (ossia la ripetizione di stessi fonemi in un unico verso) \u00e8 il primo, rudimentale artificio letterario delle lingue germaniche antiche: qui usato, non a caso, in bocca ai Giganti che rappresentano le forze primordiali della natura ma anche i primi abitatori \"terrestri\" della Terra."}
{"id": "224868", "revid": "892776", "url": "https://it.wikipedia.org/wiki?curid=224868", "title": "La Valchiria", "text": "La Valchiria (Die Walk\u00fcre) \u00e8 il secondo dei quattro drammi musicali che costituiscono - insieme a \"L'oro del Reno, Sigfrido e Il crepuscolo degli dei\" - la Tetralogia \"L'anello del Nibelungo\", di Richard Wagner.\nFu rappresentata per la prima volta singolarmente il 26 giugno 1870 a Monaco di Baviera per volont\u00e0 di re Ludwig II di Baviera e contro le intenzioni dell'autore diretta da Franz W\u00fcllner. And\u00f2 in scena all'interno dell'intera Tetralogia per la prima volta il 14 agosto 1876 al teatro di Bayreuth con Johanna Wagner (Schwertleite), Lilli Lehmann (Helmwige) e Hans Richter.\nTrama.\nLa trama della vicenda segue da quella dell\"'Oro del Reno\" (prima opera della tetralogia).\nAntefatto.\nRinunciando all'amore, il nibelungo Alberich si \u00e8 impossessato dell'oro del Reno forgiando con esso un terribile anello: chiunque lo possieda diventa il padrone del mondo. Wotan (il padre degli d\u00e8i) se ne impossessa a sua volta per pagare ai due giganti la costruzione del Valhalla. A quell'epoca, infatti, Wotan accarezzava ancora ambiziosi sogni di potenza. L'anello si trova quindi nelle mani del gigante Fafner che, dopo avere ucciso il fratello, lo custodisce gelosamente in una caverna. Consapevole del pericolo che gli d\u00e8i correrebbero se il malvagio Alberich tornasse in possesso dell'anello, ma prigioniero del patto che ha stretto coi giganti, Wotan si \u00e8 mescolato tra gli uomini sotto le spoglie di un viandante col nome di W\u00e4lse e ha generato la stirpe dei Velsunghi (in talune traduzioni chiamati W\u00e4lsi o W\u00e4ls\u00eddi), tra cui i figli mortali Siegmund e Sieglinde. In essi, egli identifica gli \u201cuomini liberi\u201d in grado di rigettare l'anello nel Reno e riportare l'amore nel mondo. Siegmund non sa chi sia veramente suo padre ed \u00e8 cresciuto con lui nella selva. Sieglinde \u00e8 stata rapita ancora bambina e costretta a sposarsi con Hunding, il capo di una stirpe nemica.\nAtto Primo.\nScena 1. La scena si svolge all'interno della capanna di Hunding: il focolare, con fuoco scoppiettante e caloroso, \u00e8 acceso e al centro \u00e8 presente il robusto tronco di un frassino. Siegmund, stremato dalla tempesta che imperversa all'esterno, entra cercando rifugio. Sieglinde, la moglie del padrone di casa non ancora tornato, gli offre da bere e tra i due si instaura un'appassionata intesa. Lui le spiega di essere in fuga da dei nemici poich\u00e9 le sue armi si sono spezzate nel combattimento. Sentitosi rinvigorito, fa per andarsene affermando di essere inseguito da una sventura che vuole tenere lontana dalla donna. Sieglinde lo ferma dicendo che la disgrazia alberga nella casa e insiste affinch\u00e9 egli resti fino all'arrivo del marito.\nIl preludio strumentale descrive la corsa disperata di Siegmund nella selva, col tema di Donner che evoca la tempesta come nell\"'Oro del Reno\". Il ragazzo, ferito e senz'armi, trova casualmente riparo nella capanna. \u00c8 il tema dei Velsunghi a risuonare nel violoncello, mentre Sieglinde accoglie lo sconosciuto. I due fratelli non si riconoscono ma tra loro nasce subito un profondo e misterioso affetto.\nScena 2. Hunding rientra a casa e, trovando lo straniero, dopo aver ricevuto le dovute spiegazioni da Sieglinde le ordina di apparecchiare la cena. Nonostante alcuni sospetti e la sorprendente somiglianza tra la moglie e lo sconosciuto, egli offre a Siegmund la propria ospitalit\u00e0 e lo invita a sedersi a tavola cos\u00ec da potergli raccontare cosa gli sia accaduto. L'ospite si presenta dicendo: \"\"Friedmund\" (portatore e protettore della pace) \"non ho il diritto di chiamarmi; Frohwalt\" (signore della gioia) \"ben vorrei io essere: Wehwalt\" (colui che vive nel e del dolore) \"io debbo invece nominarmi\".\"\" Comincia cos\u00ec il lungo racconto articolato in tre parti e che occupa la parte centrale del primo atto: il clan dei Neidinge aveva dato alle fiamme la sua dimora quando era ancora un fanciullo, ucciso la madre e rapito la sorella gemella mentre lui (\"W\u00f6lfing,\" cio\u00e8 cucciolo di lupo) e il padre \"Wolfe\" (lupo) erano lontani a caccia; aveva quindi vissuto anni nella foresta perseguitato dai Neidinge, vagabondando col padre fino a perderne misteriosamente le tracce (qui l'orchestra annuncia il tema del Walhalla, indicando il luogo dove Wotan \u00e8 tornato),\naveva provato allora a tornare tra gli uomini abbandonando la foresta ma era rimasto emarginato perch\u00e9 visto come portatore di sventura; poco tempo addietro aveva infine incontrato una fanciulla dai familiari della quale l'aveva difesa uccidendoli e combattendo contro il clan arrivato a vendicarli, ma, spezzatesi le sue armi, aveva visto morire uccisa la ragazza ed era dovuto scappare. Hunding dichiara quindi di essere di quello stesso clan e voler vendicare il sangue versato sfidando a duello Siegmund l'indomani stesso (i sacri doveri dell'ospitalit\u00e0 lo obbligano ormai a fornire riparo per la notte al nemico). Egli infine si ritira a letto trascinando Sieglinde con s\u00e9.\nScena 3. Siegmund resta solo a meditare davanti al focolare. Sdraiato sotto l'albero, l'eroe si ricorda le parole del padre, quando gli promise una spada nel momento del massimo pericolo:\n\"\u201cW\u00e4lse! W\u00e4lse!\u201d\", grida su note lungamente tenute, \"\u201cdov'\u00e8 la tua spada, la forte spada che io possa brandire nella tempesta?!\u201d\"\nAll'improvviso la brace si ravviva come per incanto e una lingua di fuoco colpisce un punto preciso del tronco facendo notare a Siegmund per la prima volta l'elsa di una spada che sporge. Sieglinde, addormentato il marito con un sonnifero, torna al focolare e rivela al giovane che un misterioso viandante, che lei aveva riconosciuto essere il padre W\u00e4lse, l'aveva infissa il giorno delle sue nozze forzate con Hunding. Molti guerrieri tentarono invano di estrarla poich\u00e9 destinata all'eroe che avrebbe salvato la ragazza.\nSieglinde: \"\u201cOh se trovassi l'amico da terra straniera, quel che ho sofferto nella mia ignominia sarebbe allora espiato!\"\nSiegmund: \"\u201cTi tiene l'amico, destinato all'arma e alla donna! In te ritrovo ci\u00f2 mi manca!\u201d\"\nNel montare dell'esaltazione i due ragazzi si riconoscono l'uno nell'altra. Un colpo di vento spalanca la porta: \u00e8 il vento della primavera che soffia nella foresta.\n\"\u201cLa bufera d'inverno viene meno alla Luna, dal suo sangue sbocciano i fiori, la sorella liber\u00f2 lo sposo fratello, costringendo il mondo con la grazia di tenere armi\u2026\u201d\"\nQuesto brano musicale segna un regresso nella rivoluzione stilistica di Wagner, che sembra tornare alle melodie dell'opera lirica convenzionale. In compenso, la sensualit\u00e0 della situazione e l'amore incestuoso tra i due fratelli (dotato di una carica erotica superiore a quella che unir\u00e0 Sigfrido e Brunilde) segna una rivoluzione nella concezione borghese dell'Ottocento.\nSiegmund, che si era presentato come Wehwalt, dice di non poter pi\u00f9 portare tale nome e chiede alla sorella di dargliene uno nuovo. \u00c8 Sieglinde che lo ribattezza quindi col nome che egli manterr\u00e0 per il resto del dramma: \"Siegmund\" (vittoria). A quel nome l'eroe balza in piedi afferrando l'elsa della spada e sotto lo sguardo esaltato dell'amata la estrae con forza dal tronco di frassino.\nSiegmund: \"Lontano da qui ora seguimi, nella ridente dimora della primavera. L\u00e0 ti protegge Nothung, la spada che si abbandona al tuo amore.\"\nSieglinde: \"Se tu sei Siegmund, ch\u2019io qui vedo... Sieglinde io sono che t\u2019ha sospirato: la sorella tua schietta in uno hai conquistato con la spada!\"\nSiegmund: \"\u201cSposa e sorella sei tu al fratello... cos\u00ec dunque fiorisca il sangue dei Velsunghi!\u201d\"\nIl primo atto si chiude lasciando soli i due amanti nel pieno del \"furente ardore\" che li attrae.\nAtto secondo.\nScena 1. Il preludio costituisce una potente pagina musicale. I temi della spada e della fuga irrompono fortissimi sovrastati dal celebre tema della Cavalcata delle Valchirie. Sulla cima di una montagna, Wotan incita Brunnhilde a proteggere Siegmund nel duello venturo.\nLa valchiria si allontana vedendo sopraggiungere incollerita Fricka, moglie di Wotan e dea protettrice del matrimonio. A lei Hunding si \u00e8 rivolto per avere protezione nello scontro, vendicare l'oltraggio sub\u00ecto e per castigare l'incestuosa unione. Il dio \u00e8 accusato dalla dea di aver a sua volta generato Siegmund in uno dei suo ennesimi tradimenti e di volerla ora umiliare favorendo l'uomo nonostante abbia violato le leggi divine unendosi alla sorella. Wotan ribatte con una delle frasi pi\u00f9 significative tra quelle scritte da Wagner:\n\"\u201cSolo la tradizione riesci a comprendere, ma il mio pensiero mira a tutto ci\u00f2 che ancora non \u00e8 avvenuto.\u201d\"\nD'altronde Fricka gli fa notare che il figlio non \u00e8 il \"libero eroe\" di cui il dio ha bisogno in quanto \u00e8 stato allevato da Wotan stesso.\nAlla fine egli a malincuore giura di non proteggere l'uomo e richiama a s\u00e9 Brunnhilde per dirle di fare lo stesso.\nScena 2. Mentre Fricka si allontana, Brunnhilde \u00e8 vicina al padre. Inizia una nuova lunghissima scena, durante la quale Wotan si confida alla figlia parlando a se stesso. Cantando a mezza voce, come ad evocare l'angoscia infinita di un'anima, ha luogo il racconto degli eventi passati, ossia l'antefatto della \"Valchiria\". \u00c8 il nulla cosmico che si fa tragica realt\u00e0, \u00e8 il desiderio della fine che irrompe nel travaglio interiore di Wotan.\u201cDesiderare la fine e compierla noi stessi\u201d, \u00e8 ci\u00f2 che Wagner scrisse in una lettera del 1854, pochi mesi prima di aver letto Il mondo come volont\u00e0 e rappresentazione di Arthur Schopenhauer. In esso, il musicista trov\u00f2 la conferma della sua stessa concezione drammatica.\n\"\u201cA Fafner dovrei sottrarre l'anello ma con chi strinsi il patto non devo incontrarmi. Come posso creare il libero? Come posso creare l'altro che non fosse pi\u00f9 me? Con disgusto ritrovo solo me stesso!... Quel che amo devo abbandonare! Crolli quel che ho costruito! Rinuncio alla mia opera! Solo una cosa bramo ancora: la fine, la fine!\u201d\"\nAl colmo dell'angoscia benedice il figlio del suo nemico:\n\"\u201cIl tenebroso nemico dell'amore ha generato il frutto dell'odio, mentre io che ho creduto nell'amore non riesco a creare la libert\u00e0. Che tu sia benedetto, figlio del Nibelungo!\u201d\", e rivolto alla sconvolta Brunnhilde le ordina di uccidere Siegmund.\n\"\u201cChi sempre m'insegnasti ad amare, mai la tua ambigua parola mi muover\u00e0 contro di lui!\u201d\"\nMa Wotan la afferra per un braccio e la costringe all'ordine, prima di allontanarsi in preda alla disperazione.\nScena 3. Spinti dal tema della fuga, totalmente in bal\u00eca degli eventi, Siegmund e Sieglinde corrono incontro alla morte. Ci\u00f2 che non pu\u00f2 essere ammesso ha mutato la gioia in terrore e Sieglinde \u00e8 colta da tremendi presagi. Siegmund cerca di calmarla ma la donna si sente colpevole, immagina l'arrivo di Hunding e le zanne dei suoi cani che le dilaniano le carni. Sviene in preda al delirio.\nScena 4. Sulle note ripetute del motivo del destino, l'ombra di Brunilde si allunga a poco a poco verso il centro della scena.\n\"Siegmund!\" chiama imperiosamente. \"\u201cLa mia vista \u00e8 concessa solo ai consacrati alla morte.\u201d\"\nA questo punto la situazione si rovescia di nuovo. Le nove valchirie hanno il compito di raccogliere gli eroi morti per portarli al Walhalla e Siegmund dovrebbe dunque seguirla. Ma Sieglinde non potrebbe sopravvivere senza di lui e il fratello si rifiuta di abbandonarla a se stessa.\n\"\u201cAffidala a me!\"\", lo implora Brunilde. \"\u201cChi ti diede la spada ha decretato oggi la tua fine!\u201d\"\n\"\u201cSe questa spada non vale pi\u00f9 contro il nemico, che valga allora contro l'amico!\u201d\" e la punta su Sieglinde con l'intenzione di volgerla poi verso di s\u00e9. Brunilde si lascia trasportare dall'emozione:\n\"\u201cFermati, pazzo! Ascolta la mia parola!\u2026Cambio le sorti della battaglia! Fedele ti protegger\u00e0 la valchiria! A te doner\u00f2 la vittoria!\"\"\nScena 5. Lampi e tuoni oscurano il cielo.\n\"\u201cWehwalt! Wehwalt!\u201d\" chiama Hunding soffiando nel corno. Al richiamo risponde Siegmund, che lo raggiunge sul campo di battaglia. Le spade si incrociano. Con la sua scintillante armatura, Brunilde si libra sopra Hunding e copre Siegmund col suo scudo. Ma il tema della cavalcata si spezz\u00e0 a met\u00e0 sotto la voce di Wotan:\n\"\u201cVia dalla lancia! In pezzi la spada!\u201d\"\nApparso in una nube di luce, Wotan spezza con la sua lancia la spada del figlio. Hunding allora colpisce mortalmente Siegmund, Brunilde invece fugge atterrita portando Sieglinde con s\u00e9. Prima di lanciarsi al suo inseguimento, Wotan sancisce l'esito del giuramento:\n\"\u201cVattene, schiavo. Annuncia a Fricka che ho vendicato ci\u00f2 che la oltraggiava\u201d.\"\nAl gesto di disprezzo ch'egli fa con la mano, Hunding cade morto al suolo.\nAtto terzo.\nScena 1. L'inizio del terzo atto presenta il tema della cavalcata in tutta la sua ampiezza. Le nove valchirie si danno convegno sui loro cavalli alati, ridendo allegramente e chiamandosi continuamente tra loro. Del tutto soggiogate alla volont\u00e0 paterna, mutano le loro risa in spavento quando vedono Brunilde accorrere precipitosamente portando una donna con s\u00e9. Sieglinde implora a gran voce di essere uccisa:\n\"\u201cChi ti ordin\u00f2, fanciulla, di sottrarmi allo scontro? Avrei ricevuto il medesimo colpo di Siegmund! Strappata da lui, immergimi la lama nel petto!\u201d\"\n\"\u201cVivi, o donna, lo vuol l'amore! Salva colui che tu porti nel grembo!...\u201d \"\nDopo i primi attimi di titubanza, le valchirie consigliano la fuga nella foresta orientale, dove il potere di Wotan non ha alcun effetto. Laggi\u00f9 vive infatti il gigante Fafner che, trasformatosi in drago, custodisce l'oro del Reno. Mentre Sieglinde fugge con in mano i pezzi della spada, la melodia di Sigfrido si alza per la prima volta dall'orchestra, seguito dal tema della redenzione d'amore che nel \"Crepuscolo\" concluder\u00e0 l'intera Tetralogia. La spiegazione per cui la \u201credenzione\u201d appaia soltanto in questo momento, sul canto estasiato di Sieglinde, \u00e8 oggetto di congetture da parte della critica wagneriana.\nScena 2. Wotan, al colmo della collera, ha raggiunto il gruppo delle valchirie. Egli cerca la traditrice, la valchiria che ha osato ribellarsi alla sua volont\u00e0. Mentre le sorelle, terrorizzate, si disperdono confusamente, Brunilde si mostra per affrontare lealmente il castigo.\nScena 3. Wotan e Brunilde, soli, mentre cala la sera.\n\"\u201cFu cos\u00ec vile quello che feci?...Quando Fricka neg\u00f2 i tuoi desideri fosti nemico a te stesso.\u201d\"\n\"\u201cNon dubitavo che tu avessi compreso e punisco la sfida cosciente\u201d,\" risponde Wotan voltando le spalle. \"\u201cMi hai creduto vile e sciocco\u201d.\"\n\"\u201cNon sono saggia per\u00f2 so una cosa: tu amavi Siegmund ed io percepii tutta la sua terribile angoscia\".\"\nIl tema della giustificazione sembra indurre il perdono ma il Dio inveisce contro di lei:\n\"\u201cCos\u00ec facilmente ti abbandonasti all'amore, mentre io mi torturavo in orrendo destino, tra le rovine del mio stesso mondo!\u201d\u2026\"\nInvano Brunilde gli ricorda la gravida Sieglinde, invano gli ricorda i pezzi della spada che non sono andati perduti. Per punizione, Wotan la sprofonder\u00e0 nel sonno rendendola preda di un uomo qualsiasi. Il tema del sonno discende la sua misteriosa armonia, tanto simile al tema della magia nel secondo atto del \"Lohengrin\". Brunilde implora piet\u00e0:\n\"\u201cAnnienta tua figlia, calpestane il corpo, ma non renderla preda della vergogna!\u201d\"\nGli si pone davanti con selvaggio entusiasmo:\n\"\u201cAd un cenno tuo divampi una fiamma! Fiammeggiante vampa circondi la roccia, la sua lingua lambisca e il dente divori il vile che tentasse di giungere a me!\u201d\u2026\"\nMentre il motivo del fuoco scintilla sul suo canto disperato, irrompe ancora una volta il tema della cavalcata delle valchirie. Wotan \u00e8 travolto da un'ondata di commozione:\n\"\u201cAddio, temeraria, splendida fanciulla! Addio, mia figlia, addio! Devo lasciarti!... Se devo perdere chi amo, se devo andare lontano, fugga il codardo questa montagna e ti possa raggiungere solamente un eroe che sia pi\u00f9 libero di me!\u201d\"\nSi devono per forza lasciare, lo vuole la stessa legge che condann\u00f2 Siegmund alla morte, ma prendendole il volto tra le mani la bacia a lungo sugli occhi. Brunide si addormenta tra le sue braccia mentre i violini lanciano al cielo il grande tema della giustificazione. Wotan le allaccia l'elmo e la guida dolcemente a sdraiarsi all'ombra di un abete. Quindi, accompagnato dal tema del patto, si volge verso un gigantesco macigno:\n\"\u201cLoge, qui! Come un d\u00ec ti trovai, come un d\u00ec mi sfuggisti, t'evoco or qui!\u2026 Loge, Loge, a me!\u201d\"\nBatte per tre volte la punta della lancia. Subito sprizzano luci e scintille, la cima del monte risplende sotto le stelle e Brunilde viene circondata da un mare di fiamme.\n\"\u201cChi teme la punta della mia lancia, mai attraversi il fuoco!\u201d\"\nIl tema di Sigfrido esplode nei fiati, fortissimo, preannunciando l'eroe del futuro: l'uomo della libert\u00e0 che - secondo gli ideali della Rivoluzione - tenter\u00e0 di redimere il mondo. Prima di ritirarsi sconfitto, sulle note dolorose del tema del sonno, Wotan guarda Brunilde per l'ultima volta.\nOrganico orchestrale.\nLa partitura di Wagner prevede l'utilizzo di:"}
{"id": "224869", "revid": "339392", "url": "https://it.wikipedia.org/wiki?curid=224869", "title": "Vision - Mission - Valori", "text": ""}
{"id": "224871", "revid": "125823274", "url": "https://it.wikipedia.org/wiki?curid=224871", "title": "Justice League Unlimited", "text": "Justice League Unlimited, spesso abbreviata JLU, \u00e8 una serie televisiva animata statunitense dedicata al gruppo supereroistico della DC Comics Justice League. Prodotta dalla Warner Bros. Animation, la serie \u00e8 stata creata da Bruce Timm, James Tucker e Dwayne McDuffie. Composta da due stagioni per un totale di 39 episodi, la serie ha debuttato il 31 luglio 2004 sul canale Cartoon Network del contenitore Toonami e si \u00e8 conclusa il 13 maggio 2006. In Italia \u00e8 stata trasmessa per la prima volta il 1\u00ba ottobre 2008 da DeA Kids, mentre in chiaro in prima visione su Italia 1 a partire dal 24 agosto 2013, su Boing nel 2014 e su Italia 2 dal 6 settembre 2017.\nSi tratta dell'ultima produzione televisiva del DC Animated Universe, iniziato nel 1992 con la serie \"Batman\". La serie \u00e8 il seguito di \"Justice League\", terminata un anno prima, rispetto alla quale sono stati aumentati di numero i personaggi dell'universo DC, nonch\u00e9 modificato il tipo di narrazione, pi\u00f9 orientato verso storie autoconclusive che alle saghe da due o tre episodi. In questa serie la nuova Justice League, che oltre i membri fondatori comprende numerosi altri eroi, dovr\u00e0 affrontare ancora una volta Lex Luthor e la Legione del destino, Amanda Waller e il progetto Cadmus oltre ai ritorni di Brainiac e Darkseid.\nVisto il successo della serie \u00e8 stata realizzata una serie a fumetti e una linea di action-figure. Come il suo predecessore, anche \"Justice League Unlimited\" \u00e8 stata accolta positivamente dalla critica. Nel gennaio 2009, il sito \"IGN\" ha inserito questa serie e \"Justice League\" (considerate come una serie unica) al 20\u00ba posto nella classifica delle migliori serie televisive animate di tutti i tempi. Inoltre si \u00e8 classificata, insieme al suo predecessore, al 3\u00ba posto nella lista dei 10 migliori adattamenti televisivi tratti dal fumetto.\nTrama.\nPrima stagione.\nDopo gli eventi della guerra Thanaghariana, la Justice League, senza pi\u00f9 l'Alata e la Torre di Controllo (sacrificata nella guerra) deve riorganizzarsi e ricominciare. Pochi anni dopo, la Lega ha una nuova Torre di Controllo e molti pi\u00f9 membri tra cui Freccia Verde, Black Canary, Huntress, Question e Capitan Atom (tra i pi\u00f9 emergenti), oltre che altre facce note come Supergirl, Acciaio, Aquaman, Dottor Fate e Creeper. La League si \u00e8 espansa con molti altri membri tra metaumani, alieni e umani dai mezzi particolarmente potenti, diventando la Justice League Unlimited. Dopo gli eventi che hanno portato i membri fondatori della Lega a combattere contro i loro doppelganger di un'altra dimensione, i Justice Lords, nella precedente serie, molte cose sono cambiate, tra queste il condono presidenziale per il precedentemente noto criminale Lex Luthor (che aiut\u00f2 la League a fermare i Lords) ha lasciato la LexCorp e ora aspira alla carica presidenziale dopo aver saputo un particolare interessante dall'avventura con i Justice Lords. Tuttavia, i criminali non sono solo l'unico problema della Justice League: dopo aver sventato una minaccia aliena con un laser proveniente dalla loro stazione spaziale, molti cittadini della Terra hanno iniziato a preoccuparsi del loro enorme e distruttivo potere; inoltre, l'Alata fa il suo ritorno, dopo aver fermato il corpo del suo deceduto amico Solomon Grundy. Mentre Batman e Wonder Woman chiedono alla Lanterna Verde John Stewart se il ritorno della sua ex fidanzata possa averlo turbato, i tre si ritrovano ad inseguire un ladruncolo temporale di nome Chronos e lo inseguono prima nel Far West, alleandosi con Jonah Hex, e poi nel 50 anni nel futuro, dove incontrano non solo l'anziano Bruce Wayne e il Batman di Neo-Gotham City Terry McGinnis e l'adulto Static, ma anche il figlio di Alata e John, Warhawk. Ora John \u00e8 turbato.\nSeconda stagione.\nMentre Freccia Verde lega con Black Canary e Huntress con Question, nuovi misteri vengono a galla. Durante gli eventi della prima stagione, Question, Freccia Verde e Supergirl avevano avuto a che fare con una ragazza molto simile alla Argoniana, Galatea. A quanto parte, Galatea e un gruppo di novelli supereroi chiamati Ultimates sono in qualche modo legati ad una misteriosa donna di nome Amanda Waller. Waller \u00e8 a capo di un progetto denominato Cadmus, un'iniziativa creata dalla Waller, il Professor Hamilton (vecchio alleato di Superman), Hugo Strange, il Dr. Milo (questi ultimi, vecchie conoscenze di Batman) e molti altri personaggi preoccupati per il gigantesco laser in possesso della Lega. Cadmus \u00e8 inoltre a conoscenza sia dell'identit\u00e0 di alcuni dei supereroi della Lega e sono i responsabili di creature-cloni come gli Ultimates, Galatea e pure Giudizio Finale, un mostro che fu fermato dal Superman dei Justice Lords. Sono proprio i Justice Lords la preoccupazione principale di Cadmus: nella loro dimensione, avvenne che Lex Luthor, divenuto presidente, uccise Flash e Superman lo distrusse, ci\u00f2 port\u00f2 i Lords a diventare dei dittatori dal pugno di ferro. Preoccupati che anche la loro Justice League possa prendere questa svolta, soprattutto con Lex (finanziatore del Progetto) in procinto di vincere le elezioni, Cadmus \u00e8 costretta a prendere provvedimenti, quali infiltrarsi nella Torre di Controllo con una squadra speciale di criminali e instaurando il dubbio alla League grazie ad un incidente tra Superman e Capitan Marvel. Di punto in bianco, Lex riesce a penetrare nel computer della Torre di Controllo e a far sparare un colpo di laser dalla Torre. I membri fondatori, accettando che sono a tutti gli effetti pericolosi per l'umanit\u00e0, decidono di costituirsi, lasciando la Torre a Supergirl e gli altri membri, che vengono attaccati da Galatea e una schiera di cloni degli Ultimates. La League esce vittoriosa e Batman localizza il colpevole e spiega alla Waller che Lex sta cercando di emulare gli eventi della dimensione dei Justice Lords. I membri fondatori, quindi, si riuniscono per combattere contro Lex il quale di recente \u00e8 stato curato dal suo cancro dovuto alle radiazioni di Kryptonite e tenta di concludere il suo piano, ma quando viene raggiunto dalla League, Lex si rivela essersi fuso con Brainiac, sin da quando l'AI lo costrinse a ricostruirlo molti anni fa. Ora, BrainLex \u00e8 pronto a far avverare la morte di Flash e la distruzione morale della Justice League, ma Flash riesce a fermarlo e a distruggere la met\u00e0 di Brainiac da Lex, quasi a costo di essere risucchiato dalla Forza della Velocit\u00e0. Il Progetto Cadmus viene chiuso e la Justice League si offre di smontare la loro arma e di creare una base sulla Terra, la Metro Tower, per essere pi\u00f9 vicino alla gente.\n\"Epilogo\".\nInizialmente pensato come secondo film per \"Batman of the Future\", \"Epilogo\" \u00e8 stato rispolverato e usato come ultimo episodio per il DCAU, non prevedendo una terza stagione per \"JLU\". L'episodio finale (cronologicamente parlando) si ambienta 15 anni dopo gli eventi di \"Batman of the Future\", quando Terry McGinnis viene a scoprire che Bruce \u00e8 il suo padre biologico e inizialmente lo incolpa di averglielo nascosto per costringerlo nel mantello di Batman e si dirige da Amanda Waller per sfogarsi. Questa gli rivela che in realt\u00e0 \u00e8 stata lei la responsabile della sua \"clonazione\": sapendo che Bruce non poteva essere Batman in eterno, decise di crearne un altro. Nasce cos\u00ec il Progetto Batman of the Future: il DNA di Bruce fu sovrascritto con quello di Warren McGinnis, il padre di Terry. Inizialmente era pure stato pensato di ricreare per il nuovo Batman anche una propria Crime Alley, con il Fantasma che avrebbe dovuto uccidere i suoi genitori davanti a lui in tenera et\u00e0. Ma non potendo farlo, in quanto la sua vecchia fiamma Bruce non glielo avrebbe perdonato, Fantasma lasci\u00f2 perdere il lavoro e cos\u00ec anche la Waller. Quando poi Warren fu assassinato da Derek Powers, per\u00f2, Terry divenne poi Batman per vendicarlo. Terry, quindi, accetta la realt\u00e0: Bruce non va incolpato per la sua vita e le sue azioni e il mantello di Batman se l'\u00e8 conquistato da solo, non perch\u00e9 \u00e8 figlio di Bruce.\nTerza stagione.\nLex, sofferente di schizofrenia che lo fa parlare con il suo Brainiac interiore, fugge di prigione e viene salvato da Gorilla Grodd, che ha formato un'alleanza con tutti i nemici della Justice League, la Legione del Destino. Lex accetta l'invito, ma solo perch\u00e9 Grodd gli ha promesso di dargli l'ultimo pezzo rimasto di Brainiac dallo scontro, cosicch\u00e9 possa clonarlo e ritornare unito all'androide. Intanto, John \u00e8 ancora combattuto (dopo la conoscenza del suo futuro figlio) se continuare la sua relazione con Vixen o riagganciare i rapporti con Alata prima che un suo ammiratore, che si autoproclama essere discendente di un Thanaghariano, Alato, gliela porti via. Supergirl, invece, viene portata nel futuro dal discendente di Brainiac, Brainiac 5, affinch\u00e9 l'aiuti a fermare la minaccia del loro tempo, i Fatal Five, ma la ragazza decider\u00e0 di restare con Brainiac 5, innamoratasi di lui. Nel frattempo, Gorilla Grodd attua il suo piano, che consiste nel trasformare tutti gli umani in scimmie, ma la trasformazione viene invertita da Batman, Superman, Wonder Woman e Deadman. Dato il suo folle piano, Lex spodesta Grodd del ruolo di leader e decide di usare la Legione per arrivare al meteorite di Brainiac e recuperare i suoi resti. Il suo piano ha successo, ma invece che Brainiac, Lex riporta in vita Darkseid, che era morto nel meteorite. Dopo aver ucciso la Legione e ripreso il controllo di Apokolips, Darkseid fa rotta verso la Terra per vendicarsi di Superman. Intanto, Lex e i pochi sopravvissuti della Legione, tornano sulla Terra e offrono alla League un'alleanza per fermare l'invasione di Apokolips. Riluttante, Superman accetta e, mentre la Legione e la Lega attaccano l'esercito di Parademoni e le loro strutture, Superman, Batman e Lex si confrontano con Darkseid. Superman, rilasciando il suo vero potere, riesce a dare filo da torcere al perfido tiranno di Apokolips, ma Darkseid ha la meglio, intrappolandolo in una rete che sprigiona tutti i nervi del dolore contemporaneamente. Tuttavia, Lex viene contattato da Metron, il quale gli dona la cosa che Darkseid sta cercando da sempre: l'equazione dell'Anti-vita. Toccandola, Darkseid scompare assieme a Lex, apparentemente perendo. Apokolips si ritira e ai membri della Legione vengono dati 5 minuti di vantaggio per darsela a gambe, prima che l'intera Justice League li acchiappi e li riporti in prigione.\nProduzione.\nConcezione.\nSecondo l'animatore e produttore della serie Bruce Timm, il finale della seconda stagione di \"Justice League\" (\"Starcrossed\"), \u00e8 stato pensato per essere originariamente l'ultimo episodio della serie; nonostante ci\u00f2, Cartoon Network ordin\u00f2 la produzione di un seguito, intitolato appunto \"Justice League Unlimited\", per differenziarlo dalla serie precedente. Iniziato poco dopo la fine del suo predecessore, presenta una Justice League notevolmente ampliata al quale, oltre ai personaggi della serie originale - adesso denominati \"membri fondatori\" - si sono uniti molti altri supereroi del DC Universe. Il format generale di ogni episodio \u00e8 quello di disporre di una piccola squadra per affrontare una situazione particolare, concentrandosi in particolare sull'interazione tra l'azione e i personaggi. Quest'espansione della Justice League \u00e8 stata originariamente progettata per essere spiegata in un lungometraggio animato, ma il progetto non si \u00e8 mai materializzato. A differenza della serie \"Justice League\", la maggior parte degli episodi hanno una storia autoconclusiva, ma sono presenti anche alcuni archi narrativi di 2-3 episodi. Il primo arco narrativo vede lo scontro tra la Justice League e un'agenzia governativa nota come Progetto Cadmus. Nell'episodio \"Simmetria spaventosa\", compare Galatea, il clone di Supergirl, la quale indossa un vestito e una pettinatura simile a quella di Power Girl. Quest'ultima, nonostante non avesse l'autorizzazione per comparire nella serie, compare in alcuni numeri della serie a fumetti \"Justice League Unlimited\". Nel primo episodio, appaiono ben pi\u00f9 di 50 personaggi; molti di questi erano eroi che avevano fatto brevi apparizioni in \"Justice League\" (come Supergirl, Steel e Metamorpho), ma la maggior parte di loro fanno la prima apparizione in assoluto in questa serie e nel DC Animated Universe come ad esempio Stargirl, Wildcat, Hunter, Freccia Verde, Black Canary, Vixen e molti altri. Nonostante il roster dei personaggi, alcuni come Blue Beetle, Firestorm, Fulmine Nero, Spettro non sono comparsi a causa di problemi legati ai diritti.\nPer la realizzazione degli episodi sono coinvolti scrittori di primo piano quali J.M. DeMatteis, Warren Ellis (anche se solo per un episodio), Gail Simone, Geoff Johns, Bruce Timm, Dwayne McDuffie e Paul Dini (autore insieme a Timm di quasi tutte le serie del DC Animated Universe). L'episodio \"Per un uomo che ha gi\u00e0 tutto\" (\"For the Man Who Has Everything\"), scritto da DeMatteis e diretto da Dan Riba, \u00e8 il fedele adattamento del noto fumetto di Alan Moore e Dave Gibbons \"Per l'uomo che aveva tutto\". Stan Berkowitz, membro del team di produzione, ha lasciato lo show per la serie \"Friends and Heroes\" ed \u00e8 stato sostituito dallo scrittore Matt Wayne. L'episodio \"Storie di bimbi\" della prima stagione, \u00e8 basato in modo approssimativo su elementi degli eventi della DC Comics \"JLA: World Without Grown Ups\" e \"Young Justice: Sins of Youth\". Geoff Johns ha invece realizzato l'episodio \"Una storia antica\", \u00e8 liberamente basato sulla storia delle origini dei fumetti di Alata e Hawkman. Per compensare le mancanze di diversi personaggi, i produttori hanno focalizzato alcune storie su personaggi DC Comics precedentemente trascurati. Tra questi c'erano personaggi come Deadman, Warlord e un equivalente moderno senza nome dei Setti Soldati della Vittoria.\nSviluppo.\nSecondo Bruce Timm, la seconda stagione \"\u00e8 stata davvero buia e sofisticata, non voglio dire adulta, ma \u00e8 stata una sfida per il pubblico pi\u00f9 giovane, ci siamo occupati di un sacco di aree grigie e abbiamo affrontato molte ambiguit\u00e0 morali\". La terza ed ultima stagione si \u00e8 focalizzata principalmente sulla Legione del destino, con diversi episodi autonomi che si concentrano completamente su di essa. Timm, a proposito della terza stagione, che \"sar\u00e0 molto pi\u00f9 facile capire chi sono i cattivi. [...] \u00e8 un po' pi\u00f9 un ritorno ai fondamenti dei i supereroi contro i super criminali, \u00e8 la nostra Legione del destino\". Ha proseguito dicendo poi che \"nella prossima stagione Grodd ha formato un anti-Justice League Unlimited, creando questa squadra di chiunque e chiunque sia mai stato un supercattivo [...] molti di loro sono i \"Superamici\". Sono Grodd, Luthor, Bizarro, Giocattolaio, Giganta, e poi un gruppo di loro che non sono mai stati in animazione in precedenza. \u00c8 molto simile a \"Justice League Unlimited\", un mix di vecchi e nuovi cattivi. Nel primo episodio hanno una nuova base, \u00e8 una specie di incrocio tra l'edificio delle Nazioni Unite e la Sala della giustizia dei \"Superamici\". I cattivi di questa stagione non sono generali o persone in giacca e cravatta. Saranno dei super-criminali colorati. [Per quanto riguarda gli eroi], ci sono alcuni episodi che si concentrano principalmente su nuovi personaggi, con quasi nessuno dei vecchi personaggi: abbiamo un episodio con la formazione dei Sette Soldati della Vittoria, l'unico principale personaggio ricorrente \u00e8 Freccia Verde.\" Per Timm la terza stagione \"avr\u00e0 un tono pi\u00f9 leggero. Non voglio dire che lo show sar\u00e0 stupido o sciocco, ma ci saranno delle sorprese fantastiche. Ci sar\u00e0 pi\u00f9 enfasi sul divertimento\".\nInoltre, in questa stessa stagione, \u00e8 stato sviluppato l'intero triangolo Lanterna Verde / Vixen / Alata, che \u00e8 stato reso ancora pi\u00f9 complicato dalla comparsa di un giovane archeologo di nome Carter Hall (Hawkman). Altre relazioni romantiche sono state sviluppate come in \"Justice League\". Alcune di queste relazioni sono Question e Huntress, Black Canary e Freccia Verde oltre ad un'attrazione reciproca tra Batman e Wonder Woman. Tuttavia, Batman \u00e8 riluttante a sviluppare una relazione completamente romantica a causa del suo dovere di supereroe, l'immortalit\u00e0 di Diana, e la sua convinzione che una relazione all'interno di una squadra porter\u00e0 problemi e disastri. Nondimeno, ha ammesso che lui e Wonder Woman possono avere qualcosa di speciale.\nLa serie era originariamente programmata per terminare dopo il finale di seconda stagione \"Epilogo\", ma una terza stagione \u00e8 stata ordinata da Cartoon Network. La terza stagione \u00e8 iniziata nel 2005 con l'episodio \"La legione\" (che \u00e8 stato scritto prima dell'annuncio della terza serie) e terminato nel 2006 con l'episodio \"Il distruttore\". Secondo Matt Wayne, se lo spettacolo fosse stato rinnovato per una quarta stagione, gli sarebbe piaciuto scrivere pi\u00f9 episodi incentrati su Superman e Wonder Woman. L'ultimo episodio della seconda stagione, \"Epilogo\", \u00e8 considerato la conclusione dell'intero DC Animated Universe, in questo episodio si scopre che Terry \u00e8 il figlio biologico di Bruce Wayne.\nAnimazione.\nQuesta \u00e8 la prima serie del DCAU ad iniziare a utilizzare veicoli in grafica CGI. Nonostante l'opposizione del produttore Bruce Timm alla grafica computerizzata, nessuno voleva animare i veicoli a mano e le aziende straniere chiedevano per anni al team di produzione di passare ai veicoli 3D.\nIn questa serie, la Lanterna Verde John Stewart presenta una nuova acconciatura, con testa calva e un pizzetto. Questo cambiamento simboleggia il salto avanti nel tempo dagli eventi del finale \"Strarcrossed\" della serie precedente. Anche Shayera Hol (Alata) non indossa pi\u00f9 la maschera o un altro abbigliamento Thanagariano ma, rispetto a \"Justice League\", una tuta bianca e nera o gialla e nera. Gli abbigliamenti di Superman, Batman, Wonder Woman, Flash e Martian Manhunter non subiscono modifiche, rimanendo cos\u00ec inalterati.\nCasting.\nMolti personaggi della serie precedente riprendono il loro ruolo: Kevin Conroy nei panni di Batman, George Newbern come Superman, Susan Eisenberg ritorna nei panni di Wonder Woman, Phil LaMarr doppia Lanterna Verde, Carl Lumbly \u00e8 Martian Manhunter, Michael Rosenbaum doppia Flash e Maria Canals da la voce ad Alata. Nonostante nella serie non compaia il Joker, Mark Hamill ha doppiato numerosi personaggi minori (come Trickster, nemico di Flash gi\u00e0 interpretato da Hamill nella serie \"Flash\"). Clancy Brown e Powers Boothe riprendono i loro ruoli rispettivamente come Lex Luthor e Gorilla Grodd. Tra le guest-star, si ricorda l'attore Nathan Fillion per aver doppiato Vigilante e Spy Smasher. Bruce Timm, gi\u00e0 doppiatore di diversi personaggi del DCAU, ha prestato la voce a Solomon Grundy.\nControversie.\n\"Bat-embargo\".\nA partire dalla met\u00e0 della seconda stagione di \"Justice League Unlimited\", \u00e8 stato imposto un divieto alla serie di inserire la quasi totalit\u00e0 dei personaggi del mondo di Batman che comparivano nella trilogia del cavaliere oscuro di Christopher Nolan e in \"The Batman\": a questo divieto \u00e8 stato dato il nome di \"Bat-embargo\". Per lungo tempo non \u00e8 chiaro chi abbia emanato l'embargo, ma si credeva che fosse o DC Comics o Warner Bros. Nel 2007, \u00e8 stato rivelato tramite il sito \"The World's Finest\", che fu scrittore DC Comics Paul Levitz ad averlo emanato. La ragione pu\u00f2 essere cercata nel fatto che, con l'avvento della nuova serie \"The Batman\", i bambini (il loro target demografico) sarebbero stati confusi nel vedere due versioni differenti degli stessi personaggi allo stesso tempo. Questo ragionamento non spiega tutto ci\u00f2 che \u00e8 associato all'embargo. Un certo numero di personaggi di Batman non sono mai apparsi in \"The Batman\" (cio\u00e8 Due Facce, Ra's al Ghul, lo Spaventapasseri e il Cappellaio Matto), molto probabilmente perch\u00e9 dovevano essere usati nei film di Christopher Nolan (ad eccezione del Cappellaio Matto), anche se c'erano effettivamente dei piani per usarli nella suddetta serie.\nPer compensare queste assenze, in \"JLU\" vennero utilizzati generalmente antagonisti minori come il Re degli Orologi, KGBeast, Gork, il Professor Milo o Blockbuster. Nell'episodio \"Giudizio finale\" comparve Hugo Strange (gi\u00e0 comparso in un episodio della serie \"Batman\"), ma a partire da quel momento non fu pi\u00f9 disponibile. Dwayne McDuffie volle usare il personaggio nella seconda stagione, presumibilmente per la scena degli interrogatori in \"Question Authority\", ma non pot\u00e9 farlo a causa dell'embargo. Il suo ruolo \u00e8 stato in seguito assunto dal dottor Moon, un chirurgo del cervello che \u00e8 il peggior nemico dell'Universo DC quando \u00e8 necessario il lavaggio del cervello \"cattivo\". Nonostante fosse in corso il divieto, Nightwing fece un cameo non accreditato in cima a un edificio a Bl\u00fcdhaven nell'episodio \"Grudge Match\". L'altro personaggio di Batman che non poteva essere usato era Robin, perch\u00e9 a quel tempo appariva nella serie animata di \"Teen Titans\": nessun personaggio della serie \u00e8 apparso in \"JLU\" fin quando lo spettacolo non \u00e8 stato cancellato (quando Speedy \u00e8 apparso in un episodio che fa riferimento ai Sette Soldati della Vittoria). Originariamente, Barbara Gordon era stata programmata per apparire nell'episodio \"Double Date\" della \"Justice League Unlimited\" sceneggiato da Gail Simone, autore di \"Birds of Prey\". L'episodio avrebbe anche mostrato il debutto animato di \"Oracle\", ma a causa delle restrizioni sui personaggi relativi a Batman, \u00e8 stata sostituita da Freccia Verde e Question. La tanto attesa riapparizione di Ra's al Ghul e della sua correlata League of Assassins, che fa gi\u00e0 parte della continuit\u00e0 DC Animated Universe, non era possibile. Lo stesso Bruce Timm aveva lasciato intendere che c'erano piani per usare Ra's al Ghul nell'episodio \"Wake the Dead\", ma non \u00e8 stato possibile utilizzarlo poich\u00e9 apparve come principale antagonista in \"Batman Begins\". Anche i personaggi creati nel DCAU e poi incorporati nei fumetti canonici DC (come Harley Quinn e Renee Montoya) sono stati inclusi nell'embargo. Non si spiega per\u00f2 per quale motivo Batman stesso sia stato autorizzato a continuare ad apparire in \"Justice League Unlimited\" mentre appariva in \"The Batman\". Aquaman e i personaggi del suo mondo non erano disponibili a causa dello sviluppo di un pilot per una serie live-action con protagonista il personaggio da giovane (progettato per essere uno spin-off della serie \"Smallville\"), che in seguito non venne realizzato. Venne vietato anche l'utilizzo dei personaggi della Vertigo, come Swamp Thing e Phantom Stranger.\nMolti fan non erano soddisfatti di questa politica e hanno espresso il loro malcontento attraverso le petizioni intese a capovolgerlo, o almeno a convincere la Warner Bros. a permettere l'inclusione degli arcinemici di Batman come lo Spaventapasseri o l'Enigmista nella Legione del destino. Alcuni hanno anche sottolineato come fosse ironico e ingiusto il fatto che mentre Lex Luthor poteva vantare tre versioni di se stesso allo stesso tempo (la versione di \"Smallville\" interpretata da Michael Rosenbaum, la versione \"Justice League Unlimited\" doppiato da Clancy Brown e l'allora imminente \"Superman Returns\", il cui personaggio era interpretato da Kevin Spacey), Batman non poteva avere tre versioni di se stesso. Tuttavia, non hanno avuto alcun effetto, poich\u00e9 lo spettacolo \u00e8 stato chiuso prima che questo divieto potesse essere revocato. Quest'embargo probabilmente \u00e8 terminato intorno al 2008 con la serie \"\", quando \u00e8 stato possibile rivedere tutti questi personaggi di Batman prima vietati.\nColonna sonora.\nLa La La Land Records ha pubblicato una colonna sonora della serie \"Justice League\" in 4 dischi il 29 luglio 2016. Una colonna sonora potenziale di \"Justice League Unlimited\" potrebbe essere messa sul mercato in futuro, a seconda delle vendite di quella di \"Justice League\" e della domanda dei fan.\nDistribuzione.\nLa serie \u00e8 stata trasmessa dal 2004 al 2006 su Cartoon Network. La prima \u00e8 iniziata il 31 luglio 2004, per poi concludersi il 29 gennaio 2005; la seconda stagione, ha avuto inizio il 5 febbraio 2005 ed \u00e8 terminata il 23 luglio 2005 mentre la terza ed ultima, \u00e8 iniziata il 17 settembre 2005. Il finale di serie in due parti (\"Il sopravvissuto\" e \"Il distruttore\") \u00e8 stato trasmesso in Gran Bretagna l'8 e il 18 febbraio 2006 e negli Stati Uniti il 6 e il 13 maggio 2006. In Italia la serie \u00e8 stata trasmessa da DeA Kids dal 1\u00ba ottobre 2008, da DeA Super dal 1\u00ba settembre 2010 e per la prima volta in chiaro da Italia 1 a partire dal 24 agosto 2013.\nL'edizione italiana \u00e8 curata da Guido Rutta, gi\u00e0 autore del doppiaggio della serie di \"Batman\", per la Merak Film di Milano.\nNell'agosto 2012, il blocco \"Vortexx\" della The CW ha iniziato a ritrasmettere il sabato mattina le repliche di questi episodi fino all'agosto 2014.\nEdizioni home video.\nLa prima edizione home video della serie \u00e8 uscita il 24 ottobre 2006, in versione DVD, comprendente i 26 episodi della prima e seconda stagione divisi in quattro dischi. Il 20 marzo 2007 sono usciti i 13 episodi della terza ed ultima stagione della serie, distribuiti in due dischi. Il 10 novembre 2015 la serie \u00e8 uscita per la prima volta in Blu-ray Disc completa di tutti i 39 episodi.\nPer ragioni sconosciute, la serie \u00e8 disponibile per il download digitale e in DVD/Blu-ray Disc solo in due stagioni (la prima contenente gli episodi delle prime due stagioni mentre la seconda contenente gli episodi della terza stagione).\nAccoglienza.\nCritica.\nLa serie, come nel caso della serie precedente, ha avuto recensioni generalmente positive.\nIl 21 giugno 2007 \"IGN\" ha inserito la serie e il suo predecessore (\"Justice League\") al 3\u00ba posto nella lista dei 10 migliori adattamenti televisivi tratti dal fumetto. Nel gennaio 2009, il sito \"IGN\" ha inserito questa serie e \"Justice League\" (considerate come una serie unica) al 20\u00ba posto nella classifica delle migliori serie televisive animate di tutti i tempi. Nel 2011 \"Justice League Unlimited\" \u00e8 stata inserita al 5\u00ba posto della lista dei 25 migliori adattamenti televisivi tratti da un fumetto, preceduta dalla serie \"L'incredibile Hulk\" del 1977 e seguita da \"Smallville\" del 2001.\nNell'agosto 2015 \"IGN\" ha stilato una speciale classifica delle 12 migliori storie d'amore dei supereroi in TV, nel quale viene \u00e8 presente quella che nasce in questa serie tra Batman e Wonder Woman e quella tra Lanterna Verde e Alata (gi\u00e0 iniziata in \"Justice League\").\nOpere derivate.\nFilm.\nNel 2004 Bruce Timm ha annunciato che stavano lavorando ad un film direct-to-video, che avrebbe dovuto fare da ponte tra la seconda stagione di \"Justice League\" e la prima di \"Justice League Unlimited\". Dwayne McDuffie scrisse la sceneggiatura e Andrea Romano ha formato il cast, ma la Warner Bros. ha scartato il progetto. Tuttavia, nel 2010, la trama del film \u00e8 stata utilizzata per il film \"\", in cui per\u00f2 sono stati rimossi tutti i riferimenti al DC Animated Universe e John Stewart \u00e8 stato sostituito da Hal Jordan come Lanterna Verde della Justice League.\nIl 30 marzo 2019 \u00e8 uscito il film \"Justice League vs. the Fatal Five\" in Digital HD, e in 4K Ultra HD, Blu-ray e DVD il 16 aprile 2019. Nonostante la canonicit\u00e0 con il DC Animated Universe sia dubbia, il produttore esecutivo Bruce Timm considera il film come canonico. Il cast comprende Kevin Conroy, Susan Eisenberg e George Newbern che riprendono rispettivamente i ruoli di Batman, Wonder Woman e Superman, della serie animata di \"Justice League\" e da altre produzioni DC.\nFumetti.\nCome per le precedenti serie del DC Animated Universe, sono state prodotte due serie a fumetti per le due serie animate sulla Justice League: la prima \u00e8 nota con il nome di \"Justice League Adventures\" basata sulla serie \"Justice League\" del 2001, e la seconda \"Justice League Unlimited\" basata sulla serie omonima. In entrambe le serie, che non fanno parte della continuity del cartone animato, compaiono personaggi mai visti sul piccolo schermo come Blue Beetle, Mary Marvel, Guy Gardner, Power Girl, Fulmine Nero e Firestorm e che contraddicono alcune vicende che si vedono nella serie.\nPer la serie \"Justice League Unlimited\" sono stati realizzati 46 numeri dal 1\u00ba novembre 2004 al 1\u00ba agosto 2008. Hanno collaborato alla serie a fumetti numerosi autori noti come Adam Beechen, Carlo Barbieri, Ty Templeton e Rick Burchett. Matt Wayne (che ha scritto \"Chaos At Earth's Core\", \"Flash &amp; Substance\" e \"Patriot Act\") ha scritto i numeri 37 e 38 del fumetto. Le sue storie si basano su idee mai utilizzate per episodi di \"Justice League Unlimited\".\nIn Italia, non \u00e8 noto per quali motivi, la maggior parte dei numeri della serie a fumetti \u00e8 inedita, ma nel 2011 la Bao Publishing ha pubblicato il volume \"Justice League Unlimited\", comprendente i nn. 18-22 della serie regolare.\nMerchandising.\nSono state realizzate numerose action-figure basate sulla serie da parte della Mattel, a partire dal 2004. Le singole figure erano imballate con un accessorio e una carta da collezione. Il numero di criminali nella linea erano ancora pochi, poich\u00e9 furono rilasciati solo Sinestro, Amazo, Bizarro e Brainiac. L'action-figure pi\u00f9 rara della linea \u00e8 quella di Hal Jordan, visto che furono realizzate solo 100 copie. Nel 2006 la linea di giocattoli venne rinominata \"DC Superheroes\" e incluse nuove figure come i Justice Lords (Justice Lord Superman, Justice Lord Wonder Woman, Justice Lord Batman) e nuovi cattivi come Mirror Master, Copperhead, Lex Luthor, Star Sapphire, Volcana, Deadshot e Joker. In occasione dell'International Toy Fair 2008 tenutasi a New York City, \u00e8 stata lanciata la linea \"DC Universe Fan Collection\", la quale prevedeva personaggi classici come Black-suit Superman, Batman classico e Elongated Man, Red Tornado, Booster Gold, Dr. Fate e Zatanna, una serie di personaggi tratti da \"Batman - Cavaliere della notte\" (come Bane, Spaventapasseri, Harley Quinn ecc.), una serie di nuovi personaggi principali (come The Question e Capitan Atom) e altri personaggi secondari (della Justice League e della Secret Society). Verso la met\u00e0 del 2011, sono stati realizzati numerosi personaggi aggiuntivi della Justice League: The Creeper, Crimson Avenger (entrambi i costumi), Dr. Mid-Nite, Gypsy, Johnny Thunder &amp; Thunderbolt, S.T.R.I.P.E. (entrambe le armature) e Speedy. Personaggi menzionati ma non comparsi in episodi del DCAU come Plastic Man e Cyborg hanno iniziato a comparire alla fine del 2009. Tra i personaggi mai apparsi nelle serie sono stati realizzati Superwoman, Firestorm, Ryan Choi Atom, Ultraman, Omac e Doom Patrol.\nNel giugno 2018, \u00e8 stato annunciato che per tutti coloro che sono iscritti al nuovo servizio in streaming della DC Comics, DC Universe, saranno disponibili sei action-figure realizzate da DC Collectibles e basate sulla serie \"Justice League\" e \"Justice League Unlimited\", raffiguranti i principali membri della JLA (Superman, Batman, Wonder Woman, Flash, Lanterna Verde, Alata, Martian Manhunter e in pi\u00f9 Aquaman)."}
{"id": "224873", "revid": "4175", "url": "https://it.wikipedia.org/wiki?curid=224873", "title": "European Challenge Cup 2005-2006", "text": "La European Challenge Cup 2005-06 (; ) fu la 10\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\n provenienti da 6 federazioni (, , , Italia, e ) e torn\u00f2 al formato originario a gironi dopo un triennio completamente a eliminazione diretta.\nLa vittoria finale arrise, per la prima volta, al che al Twickenham Stoop Stadium vinse per 36 a 34 ai tempi supplementari una finale estremamente combattuta contro i connazionali del .\nFormula.\nLe 20 squadre furono suddivise in 5 gironi da quattro squadre ciascuno.\nIn ognuno di tali gironi ogni squadra dovette affrontare in gara di andata e ritorno tutti gli altri avversari.\nPassarono ai quarti di finale la prima classificata di ciascuno dei cinque gruppi pi\u00f9 le migliori seconde in ordine di punteggio.\nLe migliori piazzate di ciascuna federazione nel proprio campionato d'appartenenza ( per la Francia, per l'Inghilterra, per l'Irlanda, per l'Italia e per la Scozia) furono messe in gironi separati e non si incontrarono nella prima fase.\nLe migliori otto accedettero ai quarti di finale, e le vincitrici si affrontarono per le semifinali.\nLa finale si tenne ai Twickenham Stoop Stadium di Londra, in Inghilterra.\nTutte le gare a eliminazione si tennero in partita unica."}
{"id": "224875", "revid": "125816754", "url": "https://it.wikipedia.org/wiki?curid=224875", "title": "Sublime", "text": "Il Sublime (dal latino \"sublimis\", oppure nella variante sublimus, composto da \"sub-\", \"sotto\", e \"limen\", \"soglia\"; quindi propriamente: \"ci\u00f2 che \u00e8 al limite\", ovvero di \"sub-\", \"sotto\", e \"limen-\", \"soglia\", propriamente \"che giunge fin sotto la soglia pi\u00f9 alta\") \u00e8 una categoria estetica che risale all'antichit\u00e0 classica e successivamente al Romanticismo.\nIl trattato \"del Sublime\".\nL'estetica del Sublime fu elaborata per la prima volta dall'Anonimo greco appunto detto del Sublime, il cui \"Trattato del Sublime\" (I secolo d.C.) studia il fenomeno in relazione agli effetti che l'opera esercita sull'animo umano, anzich\u00e9 occuparsi della sua intrinseca natura. Gi\u00e0 in questo trattato si manifesta dunque l'aspetto peculiare di un'estetica che supera la concezione mentale del Bello e la sua aspirazione a definire canoni oggettivi. \nGrazie alla traduzione inglese di John Hall e alla traduzione francese di Nicolas Boileau (Parigi 1636-1711) il trattato era ben conosciuto nel Seicento, ma \u00e8 il Settecento il secolo in cui il concetto di Sublime venne posto tra le questioni fondamentali dell'estetica.\nEdmund Burke.\nTale ricerca sar\u00e0 sviluppata in modo organico nel XVIII secolo, in chiave preromantica, da Edmund Burke, che nel 1757 pubblica il trattato \"A Philosophical Enquiry into the Origin of Our Ideas of the Sublime and Beautiful\" (\"Indagine sull'origine delle nostre idee di sublime e di bello\"), sostenendo per la prima volta il primato del Sublime sul Bello.\nL'\"Enquiry\" sviluppa la nozione di Sublime da un duplice punto di vista: anzitutto attraverso quella che potremmo chiamare una \"fenomenologia\" del Sublime: la catalogazione, ricca di sfumature e suggestioni degli oggetti che suscitano il sentimento del Sublime (\"parte II\"); in secondo luogo tramite una teoria \"esplicativa\" delle modalit\u00e0 psicofisiche che generano tale emozione (\"parte IV\"). Con questo secondo lato della propria indagine, Burke \u00e8 pienamente inserito nel programma illuministico di elaborazione di una \"scienza della natura umana\" (secondo la nota espressione di Hume). Su entrambi i versanti dell'indagine il concetto di Sublime \u00e8 correlato e contrapposto a quello di Bello.\nNell'idea di Burke \u00e8 sublime \"tutto ci\u00f2 che pu\u00f2 destare idee di dolore e di pericolo, ossia tutto ci\u00f2 che \u00e8 in un certo senso terribile o che riguarda oggetti terribili, o che agisce in modo analogo al terrore\"; il sublime pu\u00f2 anche essere definito come \"l'orrendo che affascina\" (\"delightful horror\"). La natura, nei suoi aspetti pi\u00f9 terrificanti, come mari burrascosi, cime innevate o eruzioni vulcaniche, diventa dunque la fonte del Sublime perch\u00e9 \"produce la pi\u00f9 forte emozione che l'animo sia capace di sentire\", un'emozione per\u00f2 negativa, non prodotta dalla contemplazione del fatto in s\u00e9, ma dalla consapevolezza della distanza insuperabile che separa il soggetto dall'oggetto.\nIn opposizione, il Bello, secondo Burke, origina da tutto ci\u00f2 che nell\u2019osservatore produce un effetto di profonda armonia, di matrice non classica, che affrontava il fenomeno in maniera pi\u00f9 astratta, bens\u00ec da un punto di vista strettamente legato alla sfera della sensibilit\u00e0 fisica.\nDescrivendo gli atteggiamenti fisici legati all\u2019esperienza di tale effetto (quali una semi-chiusura degli occhi, un rilassamento dei muscoli, apertura della bocca in fare contemplatorio) ci fa intendere che come il Sublime trovi nascita in cose terribili distanziate, mentre il Bello derivi invece da cose piacevoli, arrivando a stimolare il soggetto anche in connessione alla sessualit\u00e0.\nIl sublime \u00e8 legato al terrore, e il terrore \u00e8 tanto pi\u00f9 terribile se legato alla paura peggiore per l'uomo, ossia la morte. Questo sentimento di terrore per\u00f2 non deve essere vissuto in prima persona, in quanto non sar\u00e0 pi\u00f9 sublime ma paura vera e propria. Quindi \u00e8 necessario che il fenomeno terribile sia lontano da noi, che siamo invece al sicuro.\nIl sublime \u00e8 dunque una forza distruttrice, mentre il Bello \u00e8 generatore, poich\u00e9 legato ai rapporti umani, al rapporto sessuale. Inoltre mostra l'inferiorit\u00e0 dell'uomo, poich\u00e9 pu\u00f2 essere distrutto da una qualsiasi violenza naturale, ma allo stesso tempo mostra la sua superiorit\u00e0, poich\u00e9 grazie alla ragione riesce a comprendere e intendere ci\u00f2 che lo sovrasta. Esso \u00e8 come dice Blaise Pascal \"una canna che pensa\".\nIl Sublime secondo Kant.\nQualche decennio pi\u00f9 tardi, nel 1790, Immanuel Kant, muovendo da una contrapposizione tra estetica del bello ed estetica del sublime, torna su quest'ultimo concetto nella \"Critica del Giudizio\", ampliandolo e distinguendo tra sublime dinamico (espressione della potenza annientatrice della natura, di fronte alla quale l'uomo prende coscienza del limite) e sublime matematico (che nasce dalla contemplazione della natura immobile e fuori dal tempo).\nDi fronte alla magnificenza della natura l'uomo prova dapprima un senso di smarrimento e di frustrazione, ma riconosce poi grazie all'esperienza del sublime la propria superiorit\u00e0: in quanto unico essere del creato capace di un agire morale, egli \u00e8 collocato al di sopra della natura stessa e della sua grandiosit\u00e0. Al primo tipo appartengono fenomeni spaventosi quali gli uragani o le grandi cascate, al secondo tipo gli spazi a perdita d'occhio del deserto, dell'oceano e del cielo. La contemplazione di tale spettacolo - nell'idea kantiana - induce la mente a prendere coscienza del proprio limite razionale e a riconoscere la possibilit\u00e0 di una dimensione sovrasensibile, da esperire sul piano puramente emotivo.\n\u00c8 in questo senso che il concetto di Sublime ebbe un impatto decisivo sull'estetica romantica, che tuttavia tese per lo pi\u00f9 a privilegiarne l'aspetto \"dinamico\", spesso in chiave drammatica.\nQuesta teoria verr\u00e0 poi ripresa da Friedrich Schiller nel trattato \"Del Sublime\". Per il poeta tedesco esistono due \"geni\" che la natura ci ha dato come compagni della nostra vita. Il sentimento del bello e socievole e benevolo e con il suo lieto agire sembra abbreviare il nostro viaggio, ma \u00e8 legato ai sensi ed \u00e8 valido solo tra uomini. Il sentimento del Sublime invece \u00e8 grave e taciturno e ci porta al di l\u00e0 dell'abisso vertiginoso ed \u00e8 sintesi tra un senso di pena che si manifesta come brivido e un senso di letizia. Anche Schiller e i romantici si ispirano al concetto kantiano, il primo individuando anche una funzione educativa del sublime, i secondi attribuendo il significato della massima coscienza cosmica.\nIl Sublime secondo Schopenhauer.\nAllo scopo di chiarire il sentimento del Sublime, Schopenhauer, nel primo volume de \"Il mondo come volont\u00e0 e rappresentazione\" elenca esempi di passaggio dal Bello al pi\u00f9 elevato Sublime.\nPer il filosofo, il sentimento del Bello \u00e8 semplicemente il piacere provato guardando un oggetto piacevole. Il sentimento del Sublime, invece, \u00e8 il piacere che si prova osservando la potenza o la vastit\u00e0 di un oggetto che potrebbe distruggere chi lo osserva. Nell'esperienza del sublime il soggetto, del tutto assorto in quella contemplazione che gli appare cos\u00ec ostile, riesce a superare la relazione funesta con l'oggetto per contemplarne unicamente l'idea.\nIl Sublime nell'arte.\nTra i molti artisti che, a cavallo tra il Settecento e l'Ottocento, hanno interpretato pi\u00f9 o meno consapevolmente l'estetica del sublime, merita una menzione particolare il pittore inglese William Turner, i cui uragani, le cui bufere di neve e le cui battaglie marine rappresentano l'incarnazione pittorica di questa idea. Suo complementare \u00e8 il tedesco Caspar David Friedrich, con tele in cui l'uomo \u00e8 raffigurato minuscolo di fronte alla grandezza della natura, mentre la sua controparte inglese \u00e8 John Constable, con una differente interpretazione del sublime applicata al quotidiano."}
{"id": "224878", "revid": "599013", "url": "https://it.wikipedia.org/wiki?curid=224878", "title": "Marge", "text": ""}
{"id": "224879", "revid": "399", "url": "https://it.wikipedia.org/wiki?curid=224879", "title": "?", "text": ""}
{"id": "224882", "revid": "2225", "url": "https://it.wikipedia.org/wiki?curid=224882", "title": "Alvar Hugo Henrik Aalto", "text": ""}
{"id": "224883", "revid": "1718925", "url": "https://it.wikipedia.org/wiki?curid=224883", "title": "Disney Music Group", "text": "Il Disney Music Group (noto anche con la sigla DMG e in passato come Buena Vista Music Group) \u00e8 la divisione che si occupa del settore musicale della The Walt Disney Studios, a sua volta una delle principali divisioni operative del conglomerato statunitense dello spettacolo e dell'intrattenimento The Walt Disney Company.\nIl gruppo, che ha sede presso il Frank G. Wells Building di Burbank, in California, \u00e8 presieduto da Ken Bunt e opera nel settore della produzione, della promozione e della distribuzione musicale attraverso alcune divisioni e societ\u00e0 controllate, coprendo diversi settori di mercato, dalle colonne sonore alla musica mainstream e dal profilo meno commerciale.\nEtichette e divisioni.\nWalt Disney Records.\nFondata nel 1956 come Disneyland Records su iniziativa di Roy O. Disney, fu creata per la composizione e la distribuzione delle musiche dei corti d'animazione della Disney, precedentemente affidate a partner esterni, come Capitol Records e RCA Records.\nOggi opera nel settore della musica e dell'intrattenimento rivolto ad un pubblico per lo pi\u00f9 infantile, adolescenziale e alle famiglie e le sue principali attivit\u00e0 sono la produzione, la promozione e la distribuzione di colonne sonore di film e serie televisive della Walt Disney Pictures e di Disney Channel, anche attraverso l'etichetta Disney Sound, la promozione di artisti provenienti dal mondo Disney e la distribuzione delle compilation di Radio Disney.\nHollywood Records.\nTra le principali case discografiche statunitensi, la Hollywood Records nacque sul finire degli anni '80 e oggi opera come un'etichetta indipendente all'interno del Disney Music Group, dedicandosi alla produzione e alla promozione musicale destinate ad un pubblico non infantile. La Hollywood Records si focalizza in particolare sui generi pop, rock, alternative e country con le etichette Hollywood Records, DMG Nashville e SafeHouse Records, e distribuisce le colonne sonore per diverse case cinematografiche, tra cui Marvel Studios, Touchstone Pictures, Lucasfilm e ABC Studios.\nDisney Music Publishing.\n\u00c8 la societ\u00e0 che controlla i diritti sull'intero catalogo musicale della Disney, incluse le colonne sonore di film, serie televisive e spettacoli teatrali. \u00c8 attiva attraverso varie societ\u00e0 controllate, tra cui:\nBuena Vista Concerts.\nLa Buena Vista Concerts \u00e8 una societ\u00e0 con sede a Los Angeles controllata dal Disney Music Group, che opera nel settore dell'organizzazione, della produzione e della sponsorizzazione di concerti legati alle produzioni musicali delle case discografiche del gruppo ed eventi a tema musicale tratti dai pi\u00f9 noti lungometraggi della Walt Disney."}
{"id": "224884", "revid": "17654", "url": "https://it.wikipedia.org/wiki?curid=224884", "title": "Premio di Roma", "text": ""}
{"id": "224889", "revid": "28930", "url": "https://it.wikipedia.org/wiki?curid=224889", "title": "Arco di Brocken", "text": ""}
{"id": "224892", "revid": "2093951", "url": "https://it.wikipedia.org/wiki?curid=224892", "title": "Chiesa di San Giacomo da l'Orio", "text": "La chiesa di San Giacomo dall'Orio \u00e8 un edificio religioso della citt\u00e0 di Venezia, situato nel sestiere di Santa Croce.\nStoria.\nFondata probabilmente nel IX-X secolo, \u00e8 comunque tra le chiese pi\u00f9 antiche di Venezia. Una vecchia tradizione ne anticipava di molto la fondazione facendola risalire al 555. Si basava su un'antica iscrizione \u00abVVV\u00bb presente un tempo in facciata; Marin Sanudo precis\u00f2 che la data era da intendersi come dalla fondazione di Venezia, secondo il vecchio \"more veneto,\" e la corresse al 975. Lo stesso ci informava anche che la chiesa di San Giacomo fu fabbricata dalle famiglie Campoli di Oderzo e Da Mula dalle Contrade. Tuttavia le prime notizie archivistiche sulla chiesa sono pi\u00f9 tarde: per la chiesa risalgono al 1089 e per la parrocchia al 1130. \nPiuttosto incerta l'etimologia: secondo alcuni derivante da una famiglia Orio, secondo altri pi\u00f9 probabilmente da \"luprio\", \"palude\" (e infatti l'isola era circondata da una zona paludosa poi bonificata), secondo altri ancora da un riferimento all'antistante rio, verso cui \u00e8 rivolta la facciata (\"dal rio\"). Il Lorenzetti riporta che l'origine del nome fosse legata al fatto che l'isola in cui venne edificata la chiesa era infestata dai lupi, da cui \"de lupio\" o \"de lupao,\" poi storpiato in \"dall'Orio\", oppure sarebbe un riferimento a un albero di alloro (\"lauro\"), probabilmente situato vicino alla chiesa stessa. \nInvestita dal fuoco nel 1149, venne riedificata nel 1225 a cura delle nobili famiglie Badoer e Da Mula, conservando le forme basilicali, con ulteriori lavori durante il periodo gotico, e poi rimaneggiata internamente nel XVI secolo.\nDapprima soggetta al vescovo di Castello, dal 1200 fu invece soggetta direttamente al patriarca di Grado e alla sua sede veneziana di San Silvestro come chiesa matrice. Nel 1451, con l'istituzione del patriarcato di Venezia e la soppressione di quello gradense, torn\u00f2 sotto l'autorit\u00e0 locale castellana.\nConservata come parrocchia dai provvedimenti napoleonici del 1807 e del 1810, assorb\u00ec i territori di San Boldo e Sant'Agostin (con le loro chiese poi condannate alla demolizione), oltre a quelli di San Zan Degol\u00e0 e San Stae. Per effetto gli stessi provvedimenti cedette parte del suo originario assetto alle parrocchie di San Cassiano e San Simeon Grando.\nQuesta chiesa era uno dei punti di partenza dei pellegrinaggi per Santiago di Compostela, come testimonia l'immagine di un uomo che porta una conchiglia, posta sul campanile.\nLa chiesa fa parte dell'associazione Chorus Venezia.\nDescrizione.\nL'interno \u00e8 caratterizzato dalla sovrapposizione di vari stili architettonici, legati agli interventi susseguitisi nel corso del tempo: della costruzione duecentesca rimane la torre campanaria e la pianta basilicale a tre navate, mentre la copertura \"a carena di nave\" \u00e8 di impronta gotica e le decorazioni dell'altare maggiore e della navata centrale sono lombardesche. In particolare, il soffitto utilizza le tecniche di costruzione navali tipiche dell'Arsenale di Venezia.\nAlla parete dell'ingresso si trova l'organo con tre dipinti cinquecenteschi sul parapetto della cantoria attribuibili ad Andrea Schiavone: la \"Disputa di Ges\u00f9\", la \"Chiamata degli Apostoli\" e il \"Martirio di san Giacomo\"; pi\u00f9 altri due dipinti dello stesso autore ai lati della porta raffiguranti i \"Profeti\". Dopo la Sacrestia Nuova si trova la Cappella del Sacramento, risalente alla seconda met\u00e0 del XVI secolo e successivamente ristrutturata nel 1753, nella quale sono conservati dipinti di Alessandro Varotari (\"Gli Evangelisti\"), Tizianello (\"La flagellazione\"), Giulio Del Moro (\"Ecce Homo\") e Jacopo Palma il Giovane (\"La salita al Calvario\" e \"La deposizione nel Sepolcro\"). Gli affreschi della cupola, ornata con decorazioni a stucco, risalgono alla ristrutturazione settecentesca e sono attribuiti a Jacopo Guarana.\nLa pala dell'altare maggiore raffigurante \"La Vergine col Putto fra i santi Andrea, Giacomo, Cosma e Damiano\", pi\u00f9 nota come \"Pala di San Giacomo da l'Orio\", \u00e8 opera di Lorenzo Lotto, eseguita nel 1546. Nella cappella dell'abside si trovano altri dipinti di scuola veneziana e il dipinto su tela \"L'Addolorata\" di Lorenzo Gramiccia.\nDopo la Sacrestia Vecchia si trova la Cappella di San Lorenzo, decorata da una \"Vergine in gloria e Santi\", del XVIII secolo, \"San Lorenzo benefica i poveri - Martirio del Santo\", opera giovanile di Jacopo Palma il Giovane, e sopra l'altare la pala \"Madonna e Santi\" attribuita a Giovanni Battista Pittoni. La tomba di Pittoni \u00e8 conservata nella chiesa. A lato della cappella si trova il battistero e subito a fianco, sulle pareti, un altro lavoro di Palma il Giovane (\"Cristo confortato dall'angelo\") e la \"Presentazione della Vergine al tempio\" di Francesco Zugno.\nAltre opere importanti sono conservate nelle sacrestie. In particolare nella Sacrestia Nuova a lato del presbiterio sono conservate opere di Paolo Veronese: \"Allegoria della Fede\", al centro del soffitto, i \"Quattro Dottori della Chiesa\" ai lati e la pala \"San Lorenzo, San Giuliano e San Prospero\", datata 1573 e originariamente usata come pala per l'altare della cappella di San Lorenzo. Sovrasta la porta della sacrestia il quadro \"San Sebastiano fra san Rocco e san Lorenzo\" di Giovanni Buonconsiglio, opera eseguita tra il 1498 e il 1500, che in precedenza ornava l'altare della chiesa di San Sebastiano. Sono presenti infine due tele di Francesco da Ponte, \"La predicazione del Battista\" e \"La Vergine in gloria con san Giovanni e san Nicol\u00f2\", una \"Cena di Emmaus\" del primo Cinquecento e una piccola \"Crocifissione\" di Palma il Giovane e un intaglio in legno dorato su fondo blu anch'esso risalente al primo Cinquecento. Completa la decorazione della sacrestia, sopra all'ingresso esterno, un altro quadro della scuola del Veronese raffigurante \"L'ultima cena\".\nAnche nella Sacrestia Vecchia sono presenti diverse tele di Jacopo Palma il Giovane, databili al 1575: \"La Vergine e i Santi\", \"Il castigo del Serpente\", \"La raccolta della manna\", \"Elia e un angelo\", \"Sacrificio ebraico pasquale\", \"Il passaggio del Mar Rosso\" e al soffitto \"Il Santissimo Sacramento adorato dai quattro Evangelisti\"."}
{"id": "224895", "revid": "123199014", "url": "https://it.wikipedia.org/wiki?curid=224895", "title": "Arachidonoilglicerolo", "text": "L'arachidonoilglicerolo (2-arachidonoilglicerolo,2-AG) \u00e8 un mediatore lipidico della classe degli endocannabinoidi."}
{"id": "224897", "revid": "21880", "url": "https://it.wikipedia.org/wiki?curid=224897", "title": "2-arachidonoilglicerolo", "text": ""}
{"id": "224898", "revid": "196390", "url": "https://it.wikipedia.org/wiki?curid=224898", "title": "\u03949-tetraidrocannabinolo", "text": ""}
{"id": "224900", "revid": "1759976", "url": "https://it.wikipedia.org/wiki?curid=224900", "title": "Damnation (Opeth)", "text": "Damnation \u00e8 il settimo album degli Opeth, pubblicato dalla Music for Nations nel 2003.\nIl disco.\n\u00c8 stato scritto e registrato insieme a \"Deliverance\" che \u00e8 uscito l'anno precedente. L'idea di fare due album distinti era nata dal fatto che Mikael \u00c5kerfeldt aveva scritto molti pezzi e la quantit\u00e0 di brani esclusivamente melodici era tale da richiedere la realizzazione di un lavoro a s\u00e9 stante.\nMentre \"Deliverance\" presentava il lato pi\u00f9 cupo e aggressivo del sound della band, il suo gemello \"Damnation\" invece \u00e8 una rielaborazione in chiave moderna del progressive rock degli anni settanta. Quest'anima melodica \u00e8 sempre stata presente nella musica degli Opeth che hanno costantemente tentato una fusione fra questi generi estremi. Quest'album \u00e8 quindi totalmente atipico nella cronologia dei lavori della band e si presenta, insieme a \"Deliverance\", come un capitolo sperimentale nella storia degli Opeth, i quali hanno pensato di provare a dividere Death Metal dal Rock progressivo invece di fonderli come avevano sempre fatto.\nIl ritornello di \"To Rid the Disease\" \u00e8 stato ripreso da una canzone scritta precedentemente da Mikael \u00c5kerfeldt per il suo progetto S\u00f6rskogen: \"Mordet i Grottan\".\nLa registrazione e la produzione dell'album sono state assistite dall'amico Steven Wilson, leader dei Porcupine Tree, che ha anche scritto \"Death Whispered a Lullaby\" insieme ad \u00c5kerfeldt.\n\u00c8 stata pubblicata anche un'edizione in LP.\nL'artwork del disco \u00e8 stato curato da Travis Smith.\nTracce.\nTesti e musiche di Mikael \u00c5kerfeldt, eccetto dove indicato. "}
{"id": "224906", "revid": "4175", "url": "https://it.wikipedia.org/wiki?curid=224906", "title": "Palazzo della Civilt\u00e0 Italiana", "text": "Il palazzo della Civilt\u00e0 Italiana, noto anche come palazzo della Civilt\u00e0 del Lavoro, \u00e8 un edificio monumentale che si trova a Roma nel moderno quartiere dell\u2019EUR.\nConcepito fin dal 1936 e progettato nel 1937, la sua costruzione inizi\u00f2 nel luglio 1938 e fu inaugurato, bench\u00e9 incompleto, nel 1940; i lavori si interruppero nel 1943 per poi essere ultimati nel dopoguerra.\nL\u2019edificio \u00e8 a pianta quadrata e si presenta come un parallelepipedo a quattro facce uguali, con struttura in cemento armato e copertura interamente in travertino; presenta 54 archi per facciata (9 in linea e 6 in colonna) e in ragione di ci\u00f2 ricevette il soprannome di \"Colosseo quadrato\".\n\u00c8 dichiarato dal MIBAC edificio di interesse culturale ex d.lgs. 42/2004, ed \u00e8 quindi vincolato a usi espositivi e museali; da luglio 2013 e fino a tutto il 2028 \u00e8 concesso in affitto al gruppo di alta moda Fendi.\nStoria.\nLa storia del Palazzo \u00e8 legata strettamente a quella dell\u2019EUR.\nInfatti, dopo l\u2019assegnazione a Roma (da poco capitale di un impero) dell\u2019Esposizione universale del 1942, il governo italiano intese cogliere l\u2019occasione per celebrare in tale data il ventennale del regime fascista e per sviluppare, contemporaneamente, l\u2019urbanizzazione della citt\u00e0 lungo l\u2019asse viario che portava al mare.\nDel dicembre 1936 \u00e8 la legge che istitu\u00ec l\u2019Esposizione Universale di Roma, e del gennaio 1937 sono i primi inviti e bandi di concorso per l\u2019ideazione degli edifici dell\u2019istituendo quartiere della mostra, che prese il nome di \u00abEUR 42\u00bb dall\u2019acronimo dell\u2019Esposizione e dall\u2019anno di istituzione.\nL\u2019ente nato per vagliare i progetti architettonici dell\u2019EUR 42 gi\u00e0 ad aprile 1937 aveva deliberato i primi piani; per i palazzi pi\u00f9 importanti furono banditi specifici concorsi tra giugno e ottobre di quello stesso anno: il Palazzo dei Ricevimenti e dei Congressi, l\u2019esedra di Piazza Imperiale (oggi piazza delle Nazioni Unite), il Museo delle Comunicazioni (oggi Archivio Centrale dello Stato), la basilica dei santi Pietro e Paolo e il Palazzo della Civilt\u00e0 Italiana (un ulteriore concorso per la realizzazione del Palazzo dell\u2019Acqua e della Luce fu bandito un anno e mezzo pi\u00f9 tardi ma il progetto non ebbe realizzazione).\nLa commissione esaminatrice \u2014 presieduta da Marcello Piacentini \u2014 promosse il progetto di Giovanni Guerrini, Ernesto Lapadula e Mario Romano, ideatori di un palazzo di forma sostanzialmente cubica che presentava quattro facciate caratterizzate dalla presenza di archi, in ragione di 77 per facciata (11 in lunghezza e 7 in altezza); nella successiva realizzazione pratica del progetto gli archi furono diminuiti a 54 (9 in lunghezza e 6 in altezza).\nIl palazzo, i cui lavori iniziarono a luglio 1938, assunse la forma di un parallelepipedo a base quadrata che sulle quattro testate riporta, scolpita sul travertino che lo ricopre, la dicitura su tre righe in caratteri capitali monumentali romani , citazione da un discorso che Mussolini tenne il in segno di sfida contro le sanzioni ventilate dalla Societ\u00e0 delle Nazioni all\u2019Italia a seguito della guerra d'Etiopia.\nAlto 60 metri, con una base di 53 metri, esso poggia su un basamento a gradini la cui altezza massima, sul fronte che guarda la ferrovia Roma \u2014 Ostia, \u00e8 di 18 metri, mentre invece dal lato di viale della Civilt\u00e0 del Lavoro l\u2019ingresso \u00e8 praticamente a livello della strada.\nNegli archi del piano terreno si trovano 28 statue (6 per le facciate verso viale della Civilt\u00e0 del Lavoro e la scalinata, e 8 nelle altre due facciate), ciascuna di esse allegorica delle virt\u00f9 del popolo italiano: in senso orario a partire dalla prima a sinistra del fronte su viale della Civilt\u00e0 del Lavoro figurano le allegorie dell\u2019eroismo, della musica, l\u2019artigianato, il genio politico, l\u2019ordine sociale, il lavoro, l\u2019agricoltura, la filosofia, il commercio, l\u2019industria, l\u2019archeologia, l\u2019astronomia, la storia, il genio inventivo, l\u2019architettura, il diritto, il primato della navigazione, la scultura, la matematica, il genio del teatro, la chimica, la stampa, la medicina, la geografia, la fisica, il genio della poesia, la pittura e il genio militare.\nAi quattro angoli del basamento si trovano altrettanti monumenti equestri raffiguranti i Dioscuri, opera di Publio Morbiducci e Alberto Felci; la coppia di monumenti sul lato sudorientale guarda verso viale della Civilt\u00e0 del Lavoro, quella sul lato nordoccidentale spazia verso la citt\u00e0 dal lato aperto della collina su cui sorge l\u2019edificio.\nTutto il complesso si trova, dal punto di vista toponomastico, in un\u2019area chiamata Quadrato della Concordia.\nSorge all\u2019estremo nord-occidentale dell\u2019asse prospettico (odierno viale della Civilt\u00e0 del Lavoro) che, incrociando la Via Imperiale (oggi via Cristoforo Colombo), termina, sul lato opposto, nella piazza che ospita il Palazzo dei Ricevimenti e dei Congressi (e il cui nome attuale \u00e8 piazza John Fitzgerald Kennedy).\nRealizzato a partire dal 1938, fu inaugurato, ancora incompleto, nel 1940.\nLa struttura (non visibile) \u00e8 di cemento armato, indispensabile per realizzare grossi volumi; gli archi delle facciate sono a tutto sesto e la struttura esterna \u00e8 ricoperta interamente in travertino, secondo una scelta non casuale che, in effetti, intendeva richiamare i valori di romanit\u00e0 a cui il regime si ispirava.\nDal punto di vista architettonico il Palazzo \u00e8 visto come un esempio di compromissione con il regime: conservatore nell\u2019impianto, esso aderisce quasi completamente allo schema formale imposto dallo spirito ideologico, di stampo monumentalistico, che si era oramai delineato in Italia dopo quindici anni di fascismo; la stessa scelta del travertino, oltre a rispondere alle citate esigenze di ritorno alla tradizione dell\u2019Impero romano, serviva a soddisfare i \"desiderata\" autarchici del regime, il quale voleva mostrare autosufficienza economica e capacit\u00e0 di realizzare un edificio di tali dimensioni utilizzando solamente la pietra, essendo l\u2019uso del ferro e del cemento reso difficile dalla loro scarsa disponibilit\u00e0 derivante dalle citate sanzioni della Societ\u00e0 delle Nazioni.\nI lavori sul Palazzo furono interrotti definitivamente nel 1943 ed esso, come il resto delle costruzioni fino ad allora realizzate (tra cui la Basilica, il Palazzo dei Congressi e l\u2019esedra che oggi ospita le sedi dell\u2019INPS e dell\u2019INA), serv\u00ec dapprima come accampamento per le truppe tedesche, poi alleate e infine, nell\u2019immediato dopoguerra, come rifugio di sfollati.\nA tal riguardo, il Palazzo fu anche teatro di una battaglia avvenuta il subito dopo l\u2019Armistizio: sulla scalinata verso il Tevere avvenne uno scontro tra paracadutisti tedeschi, attestati nei pressi del vecchio ponte della Magliana, e soldati italiani, impegnati nel tentativo di rallentare ai primi l\u2019avanzata verso il centro di Roma; nella battaglia rimase ucciso un artigliere italiano, poi decorato alla memoria.\nSolo nel 1951, con la nascita dell\u2019Ente EUR (il quartiere mantenne l\u2019acronimo ma fu ribattezzato \u201cEuropa\u201d), fu possibile riprendere i lavori di completamento del quartiere, visto come nuovo polo di aggregazione degli uffici della Capitale; il Palazzo della Civilt\u00e0 Italiana ospit\u00f2 nel 1953 l\u2019Esposizione Internazionale dell\u2019Agricoltura e a seguire fu utilizzato come sede della Federazione nazionale dei Cavalieri del Lavoro e per altri usi ministeriali.\nCon il tempo l\u2019edificio si guadagn\u00f2 anche il soprannome ironico di \"Palazzo groviera\" dai romani, per via della forma delle sue facciate.\nA met\u00e0 degli anni ottanta l\u2019Ente EUR riprese la piena gestione del Palazzo, che tuttavia rimase sostanzialmente inutilizzato salvo iniziative sporadiche.\nNel 2006 un progetto del Ministero per i beni e le attivit\u00e0 culturali ne previde il restauro: oggetto degli interventi furono le facciate e il piano terreno, gli infissi e i terrazzi; i lavori, sotto la direzione dell\u2019architetto Paolo Marconi, iniziarono nel 2008 e si conclusero il 15 dicembre 2010.\nIl 18 luglio 2013 un accordo tra l\u2019EUR e il gruppo Fendi concesse a quest\u2019ultimo il Palazzo in affitto per 15 anni fino a tutto il 2028; nel rispetto del vincolo a destinazione museale, stante la sua natura di edificio di interesse culturale, il gruppo annunci\u00f2 la realizzazione al piano terreno di un\u2019area destinata a esposizione aperta al pubblico per \u00abcelebrare la creativit\u00e0 e l\u2019artigianalit\u00e0 del genio italiano\u00bb.\nNel 2017 l\u2019artista russo Pokras Lampas (Arsenij Py\u017eenkov) dipinse sul tetto dell\u2019edificio una calligrafia in giallo su sfondo nero raffigurante numerose parole aventi la lettera \u201cF\u201d per iniziale, nel quadro della campagna commerciale di Fendi \"F is For\u2026\".\nSi tratta della pi\u00f9 estesa opera di calligrafia realizzata in Italia.\nCultura di massa.\nPer la sua particolare architettura e il suo richiamo alle forme monumentali della Roma antica, il Palazzo della Civilt\u00e0 Italiana \u2014 come, del resto, anche altri luoghi dell\u2019EUR \u2014 \u00e8 stato spesso l\u2019ambientazione, oppure lo sfondo, di produzioni cinematografiche, televisive e spot pubblicitari."}
{"id": "224907", "revid": "219110", "url": "https://it.wikipedia.org/wiki?curid=224907", "title": "Tombolo", "text": ""}
{"id": "224909", "revid": "148107", "url": "https://it.wikipedia.org/wiki?curid=224909", "title": "Metodo di Hartree-Fock", "text": "Il metodo Hartree-Fock, talvolta abbreviato in HF \u00e8 un metodo approssimato di fisica computazionale, molto utilizzato anche in chimica (chimica computazionale e chimica teorica) per simulare sistemi quantistici fermionici. Il metodo \u00e8 stato sviluppato per risolvere il problema elettronico in solidi e molecole, cio\u00e8, fissate le posizioni dei nuclei atomici, risolvere l'equazione di Schr\u00f6dinger per i soli elettroni. In particolare esso permette di trovare un'espressione approssimata per l'energia di stato fondamentale (e le sue derivate) da cui stimare le grandezze fisiche del sistema e (nel caso di sistemi chimici) prevederne le propriet\u00e0 chimiche. \nSostanzialmente si tratta di approssimare la funzione di stato fondamentale del sistema con un solo determinante di Slater, definito come la funzione d'onda a elettroni indipendenti che minimizza l'energia totale. Si giunge cos\u00ec a una pseudo-equazione di Schr\u00f6dinger, in cui il potenziale \u00e8 funzione delle autofunzioni stesse. Questo fa di Hartree-Fock una teoria di campo medio, in cui ciascun elettrone \u00e8 indipendente, ma risente di un potenziale esterno generato da tutti gli altri. Per questo il metodo Hartree-Fock rientra in letteratura scientifica tra i metodi \"autocoerenti\" (in inglese abbreviato con la sigla SCF, self-consistent field). Fu elaborato in modo indipendente da Douglas Hartree e Vladimir Fock tra la fine del 1920 e i primi anni trenta.\nCon esso le caratteristiche molecolari vengono descritte non per mezzo di una modellazione della molecola basata sulla elettrostatica e sulla meccanica classica, ma in termini quantomeccanici risolvendo direttamente l'equazione di Schr\u00f6dinger per l'oggetto in esame (\"metodo ab initio\"), senza ricorrere a semplificazioni dovute a parametri ottenuti sperimentalmente.\nEnergia di un determinante di Slater.\nSe il sistema contiene formula_1 elettroni e formula_2 (con formula_3 variabile da formula_4 a formula_1) sono gli spin-orbitali, l'energia di un determinante di Slater risulta:\nDove formula_7 \u00e8 l'energia nucleare che, nell'ambito dell'approssimazione di Born-Oppenheimer, non dipende dalle coordinate elettroniche; formula_8 \u00e8 l'hamiltoniano monoelettronico, che comprende i contributi dovuti all'energia cinetica degli elettroni e all'energia potenziale di attrazione tra elettroni e nuclei:\nDove sono state utilizzate le unit\u00e0 atomiche ed \u00e8 stato indicato con formula_10 il numero dei nuclei, con formula_11 la carica del nucleo formula_12, la cui posizione \u00e8 definita dal vettore formula_13. Abbiamo invece utilizzato la notazione \nformula_14 per indicare gli integrali bielettronici, che descrivono l'attrazione tra coppie di elettroni:\ndove formula_16 e formula_17 sono le coordinate di spin.\nRisulta:\nPer questo motivo, nella doppia sommatoria sugli integrali bielettronici si pu\u00f2 porre formula_19 anzich\u00e9 formula_20 e dividere \nper formula_21. In realt\u00e0, poich\u00e9 se gli indici formula_3 e formula_23 sono uguali il primo integrale \u00e8 esattamente cancellato dal secondo, si pu\u00f2 quindi togliere anche quest'ultima condizione e scrivere: \n\u00c8 possibile osservare come una trasformazione unitaria che combina gli spin-orbitali da formula_4 a formula_1 tra di loro lascia inalterata l'energia. \nInfatti, se definiamo una nuova base di spin-orbitali formula_27 \nPer cui:\nPonendo:\ndove formula_32 \u00e8 l'operatore di Fock, si ottiene:\nLa matrice formula_34 dei moltiplicatori di Lagrange \u00e8 hermitiana, e perci\u00f2 pu\u00f2 essere diagonalizzata da una trasformazione unitaria tra gli spin-orbitali con indice da formula_4 a formula_36. Poich\u00e9 una tale trasformazione non ha effetto sull'energia, se indichiamo con formula_37 la nuova base cos\u00ec ottenuta, si ottiene:\nDove gli spin-orbitali formula_39 sono detti \"spin-orbitali canonici\", mentre formula_40 sono le loro energie. Questa equazione agli autovalori \u00e8 nota come \"equazione di Fock\"; si osservi che gli operatori formula_41 e formula_42, e quindi formula_32, dipendono dalla base di orbitali che vogliamo determinare, perci\u00f2 il sistema viene risolto in modo iterativo: si parte da una base di spin-orbitali di prova, si costruisce l'operatore di Fock e si determinano autovalori e autofunzioni, tramite le quali si costruisce un nuovo operatore di Fock e cos\u00ec via. L'intero procedimento viene ripetuto fino ad arrivare alla convergenza (metodo iterativo) cio\u00e8 fino a ottenere un risultato autocoerente, ed \u00e8 definito \"procedimento del campo autocoerente di Hartree-Fock\" (Self Consistent Field, SCF).\nIl metodo di Hartree-Fock \u00e8 il pi\u00f9 vecchio dei metodi di calcolo \"ab initio\", e anche il pi\u00f9 facile da un punto di vista computazionale. Esso \u00e8 in grado di calcolare il formula_44 circa dell'energia di una molecola, ma il problema \u00e8 che le energie coinvolte nelle reazioni chimiche equivalgono spesso a meno dell'formula_45 dell'energia totale, per cui in molti casi il metodo HF \u00e8 inadeguato per un calcolo affidabile di propriet\u00e0 molecolari di interesse; \u00e8 comunque usato come riferimento per calcoli pi\u00f9 accurati. In pratica esso suppone che gli elettroni siano delocalizzati in \"nubi\" nello spazio, e che l'energia sia data dall'interazione del campo creato da queste nubi elettroniche tra loro e con i nuclei, per cui la funzione d'onda totale risulta esprimibile come un prodotto di funzioni monoelettroniche a cui viene per\u00f2 imposto il requisito di antisimmetria, per cui si ottiene un determinante di Slater. Si osservi che la funzione d'onda ottenuta con il metodo HF non \u00e8 un'autofunzione di formula_46, e l'energia totale non \u00e8 una somma delle energie degli orbitali, ma si ha:\nLa metodica Hartree-Fock descritta \u00e8 quella generale valida per sistemi atomici o molecolari in cui tutti gli orbitali sono occupati da due elettroni appaiati (closed-shell). I sistemi che contengono elettroni spaiati, possono essere studiati ricorrendo a due metodiche che rappresentano delle varianti della Hartree-Fock: queste sono l'\"Hartree-Fock Open-Shell ristretto\" (ROHF), in cui la matrice di Fock non \u00e8 unica e per canonicalizzazione si ottengono differenti orbitali di differente energia ma con medesime funzione d'onda ed energia totali, e l'\"Hartree-Fock non ristretto\" (UHF) che piuttosto che utilizzare un singolo orbitale nel determinante di Slater, ne utilizza differenti per ogni differente spin elettronico.\nLimiti.\nIl metodo di Hartee-Fock \u00e8 basato su un principio variazionale sull'energia. Questo implica che l'errore compiuto sulla stima dell'energia \u00e8 quadratico, mentre \u00e8 lineare nella funzione d'onda. Il risultato \u00e8 che tutte grandezze stimate dalla funzione d'onda, come la struttura a bande di un solido, sono mal riprodotte dalla teoria.&lt;br&gt;\nL'uso del singolo determinante di Slater, sebbene semplifichi l'approccio computazionale e mantenga una visione di elettroni indipendenti, tiene conto solo delle correlazioni elettroniche dovute al principio di esclusione di Pauli, trascurando gli effetti dell'interazione coulombiana, per cui risulta correlato solo il moto di elettroni aventi spin parallelo. La probabilit\u00e0 di trovare due elettroni con spin antiparallelo in un punto dello spazio risulta in tal modo uguale al prodotto delle probabilit\u00e0 dei singoli elettroni di trovarsi in quel punto (probabilit\u00e0 di due eventi indipendenti), giungendo dunque alla situazione paradossale di ottenere una probabilit\u00e0 non nulla di trovare i due elettroni con spin antiparallelo nel medesimo punto dello spazio.\nQuesto rende Hartree-Fock un metodo in grado di stimare con molta pi\u00f9 accuratezza sistemi magnetici che non sistemi diamagnetici. Per via della natura variazionale, Hartree-Fock trova spesso per i sistemi magnetici un'energia pi\u00f9 bassa (per via della migliore stima energetica) prevedendo stati magnetici anche in materiali che non mostrano sperimentalmente tali propriet\u00e0, rendendolo poco affidabile nel predire questa transizione di fase."}
{"id": "224911", "revid": "287204", "url": "https://it.wikipedia.org/wiki?curid=224911", "title": "Tom Bombadil", "text": "Tom Bombadil \u00e8 un personaggio di Arda, l'universo immaginario creato dallo scrittore inglese J. R. R. Tolkien. Compare con un ruolo da protagonista in due poesie presenti ne \"Le avventure di Tom Bombadil\" ed \u00e8 presente nel primo libro de \"Il Signore degli Anelli\", \"La Compagnia dell'Anello\".\nAll'interno del \"corpus\" dello scrittore, Tom Bombadil \u00e8 un personaggio avvolto nel mistero. Tolkien non ci ha lasciato quasi nulla in suo proposito. A tutt'oggi \u00e8 ancora oggetto di discussione da parte dei critici e degli estimatori di Tolkien quale sia la vera natura del personaggio, in quanto, da quello che sappiamo di lui e secondo il canone della Terra di Mezzo, non sembra essere plausibilmente alcuna entit\u00e0 facente parte della mitologia tolkieniana.\nCreazione e sviluppo.\nNella sua biografia su J. R. R. Tolkien, Humphrey Carpenter scrive che \u00abTom Bombadil in famiglia [di Tolkien] era una figura ben nota, poich\u00e9 il personaggio prendeva lo spunto da una bambola olandese che apparteneva a Michael [il figlio secondogenito]\u00bb, ed era il protagonista delle storie inventate da Tolkien per i suoi figli alla fine del 1920, oltre che della poesia \"Le avventure di Tom Bombadil\" pubblicata nel 1934 sull'Oxford Magazine. Alla fine degli anni trenta, Tolkien avanza al suo editore, Stanley Unwin, l'ipotesi di rendere Tom Bombadil il protagonista di un possibile seguito de \"Lo Hobbit\". Questa idea non si concretizza, tuttavia Tom Bombadil viene inserito ne \"Il Signore degli Anelli\"; Tolkien spiega, nella Lettera n. 153, il perch\u00e9 dell'inserimento del personaggio:\nIl personaggio, dunque, non si colloca in un contesto separato dal resto del romanzo e non costituisce un ostacolo al viaggio degli Hobbit protagonisti. Tolkien dice che \u00abTom Bombadil non \u00e8 un personaggio importante per il racconto\u00bb, ma che \u00e8 importante come un \u00abcommento\u00bb. Rappresenta qualcosa che sembra importante all'autore, bench\u00e9 questi non sia in grado di analizzare il perch\u00e9, ma \u00e8 inserito nel romanzo perch\u00e9 \u00absvolge un certo tipo di funzione\u00bb.\nIn \"The Return of the Shadow\" (\"Il ritorno dell'Ombra\"), volume che comprende alcuni scritti alternativi alla prima parte de \"Il Signore degli Anelli\", Tom Bombadil viene descritto come \"un aborigeno della Vecchia Foresta\", \u00e8 parente del Vecchio Maggot ed \u00e8 in grado di scacciare con un semplice gesto i Nazg\u00fbl dal suo territorio.\nNel 1946, Tolkien propone di pubblicare \"Il cacciatore di draghi\" con tre poesie, tra cui la gi\u00e0 citata poesia \"Le avventure di Tom Bombadil\", ma alla fine l'idea non si concretizza. Nel 1961, per\u00f2, una zia di Tolkien propone al nipote di lavorare a \u00abun piccolo libro su Tom Bombadil\u00bb. Tolkien avanza l'idea alla casa editrice Allen &amp; Unwin che accetta di pubblicare il libro. Tolkien, dunque, rielabora diverse poesie scritte da giovane, tra cui \"Le avventure di Tom Bombadil\", e realizza una seconda poesia per il personaggio, \"Bombadil va in barca\". Nasce cos\u00ec la raccolta di poesie \"Le avventure di Tom Bombadil\" (1962).\nEsiste anche una terza poesia dedicata a Bombadil, intitolata \"Once Upon a Time\", inclusa in \"Winter's Tales for Children 1\", un libro per bambini pubblicato nel 1965 dalla casa editrice Macmillan Publishers.\nBiografia.\n\"Il Signore degli Anelli\".\nTom Bombadil fa la sua prima apparizione ne \"Il Signore degli Anelli\", salvando gli hobbit Meriadoc Brandibuck, Peregrino Tuc, Frodo Baggins e Samvise Gamgee dalle grinfie del Vecchio Uomo Salice. Il misterioso personaggio accoglie gli hobbit nella sua dimora nella Vecchia Foresta, dove vive in compagnia di Baccador, la Figlia del Fiume. Frodo cerca pi\u00f9 volte di scoprire chi sia in realt\u00e0 Tom, ma ottiene solo risposte enigmatiche. La prima risposta, datagli da Tom stesso, \u00e8 la seguente:\nLa seconda risposta, datagli da Baccador, \u00e8 invece la seguente:\nGli hobbit trascorrono due notti in compagnia di Tom e, in questo breve lasso di tempo, non riescono a comprendere quale sia la vera natura del loro misterioso salvatore. Quando Frodo porge l'Unico Anello a Tom, l'enigmatico personaggio non sembra risentire dell'influenza del prezioso manufatto. Inoltre, con grande stupore degli hobbit, Tom indossa l'Anello e non diventa invisibile. Questo, naturalmente, aumenta la curiosit\u00e0 nei suoi confronti. Dopo due notti, dunque, gli hobbit si rimettono in cammino, ma vengono attaccati da uno Spettro dei Tumuli. Frodo invoca l'aiuto di Tom che arriva, caccia lo spettro e conduce gli hobbit a Brea prima di congedarsi da loro per sempre.\nDurante il Consiglio, Elrond si rammarica di non aver convocato Tom, ma Gandalf risponde che egli non sarebbe venuto, poich\u00e9 non ha alcun interesse a lasciare la Vecchia Foresta. Durante il Consiglio viene palesato che Tom possa essere il primo essere nato nella Terra di Mezzo (\u00ab [...] anche se gli affidassimo l'anello cadrebbe anch'egli, Ultimo cos\u00ec come fu Primo\u00bb). Il nome elfico di Tom, \"Iarwain Ben-adar\", che significa il pi\u00f9 anziano e il senza padre, sembra confermare tale affermazione. Il Consiglio, inoltre, discute la possibilit\u00e0 di affidare allo stesso Tom la custodia dell'Unico Anello, affinch\u00e9 lo tenga al sicuro nella sua foresta per sempre. Bombadil per\u00f2 non avrebbe mai custodito l'Anello volentieri, ma, anche se avesse accettato, probabilmente dopo poco tempo se ne sarebbe dimenticato e forse l'avrebbe anche buttato via. Gandalf dice infatti che, fra tutte le creature della Terra di Mezzo, Tom \u00e8 uno dei custodi pi\u00f9 pericolosi per l'Unico Anello proprio perch\u00e9 simili cose non hanno presa nella sua vita.\nDurante il viaggio di ritorno alla fine del romanzo, Gandalf lascia gli hobbit prima dell'arrivo nella Contea con queste parole:\n\"Le avventure di Tom Bombadil\".\nUlteriori informazioni sulla storia di Tom Bombadil vengono dalla raccolta di poesie, intitolata \"Le avventure di Tom Bombadil\", composta da sedici poesie, due delle quali dedicate al personaggio, pi\u00f9 precisamente la prima e la seconda. Il prologo della raccolta da inoltre un'idea sul rapporto tra Bombadil e gli Hobbit della terra di Buck, i quali pur conoscendolo e considerandolo una persona benevola, non riuscivano a comprenderne i poteri, proprio come non comprendevano i poteri di Gandalf.\nLa poesia pi\u00f9 significativa \u00e8 quella che d\u00e0 il titolo alla raccolta: lo stesso Tolkien infatti la descrive nel prologo come un sunto della tradizione arcaica degli Hobbit, derivata dalle leggende dedicate a Tom Bombadil. In questa poesia abbiamo la descrizione della \"cattura\" di Baccador, sorpresa a cantare fra i giunchi da Tom, e del gioioso matrimonio fra i due personaggi.\nNella poesia \"Bombadil va in barca\", Tom \u00e8 intenzionato a compiere un viaggio verso Occidente, perci\u00f2 ripara la sua vecchia barca e si appresta a raggiungere le terre abitate dagli Hobbit, risalendo il Sinuosalice fino al Brandivino. Durante il viaggio Tom viene disturbato da quattro animali (uno scricciolo, un martin pescatore, una lontra, un cigno) prima di giungere al porto di Grindwall (dove viene accolto malamente da un gruppo di Hobbit) e successivamente a Sirte, nella terra di Buck. Qui incontra il vecchio Maggot che lo porta a casa sua, dove festeggiano fino alla mattina, con boccali di birra, balli e canti. Il mattino seguente Tom Bombadil sparisce senza lasciare traccia, mentre la sua barca, ormeggiata ancora nel porto di Grindewall, viene riportata a casa dopo tre giorni dai quattro animali che lo avevano disturbato durante il viaggio.\nDescrizione.\nAspetto fisico.\nLa prima descrizione del personaggio avviene ne \"Il Signore degli Anelli\":\nUna seconda descrizione del personaggio avviene ne \"Le avventure di Tom Bombadil\":\nAspetti caratteriali.\nTipo assai allegro, Tom Bombadil \u00e8 un personaggio enigmatico, buffo e autoritario. Si diverte a parlare continuamente in rima o a cantare e ballare. Egli \u00e8 il \"Messere\" della Vecchia Foresta, luogo in cui dimora con la massima autorit\u00e0. Qui, stando alle parole di Baccador, \u00abnessuno ha mai afferrato il vecchio Tom mentre camminava nella foresta, o mentre guadava il fiume, o mentre saltellava sulla sommit\u00e0 delle colline, sotto i raggi del sole o nell'oscurit\u00e0\u00bb. Neppure il Vecchio Uomo Salice e lo Spettro dei Tumuli, per quanto siano temuti nella foresta, possono vincere contro di lui. Lo Spettro, ad esempio, fugge non appena ode il suo canto.\nDa sempre legato alla sua terra, Tom non ha alcun interesse a lasciarla, neanche per occasioni importanti (come il Consiglio di Elrond). Infatti, tralasciando la Vecchia Foresta, Tom \u00e8 scarsamente interessato al resto del mondo.\nNel personaggio alberga un grandissimo potere, come viene palesato durante il Consiglio di Elrond. Egli non subisce gli effetti dell'Unico Anello poich\u00e9 \u00e8 padrone di s\u00e9 stesso, ma non ha alcuna possibilit\u00e0 di competere con Sauron. Infatti anche Bombadil cadrebbe \u00abse tutto il resto fosse soggiogato\u00bb.\nNomi.\nAll'interno delle opere, Tom Bombadil \u00e8 il nome usato dagli Hobbit della Terra di Buck. Il nome \u00e8 infatti bucklandese nella forma. Il significato di questo nome \u00e8 sconosciuto; Gene Hargrove crede possa significare \"ronzio\" o \"nascosto\".\nA seconda del popolo e dell'epoca, Tom Bombadil \u00e8 chiamato con vari nomi.\nLa natura del personaggio.\nL'esatta natura di Tom Bombadil non \u00e8 mai stata spiegata da Tolkien, lasciando attorno al personaggio un alone di mistero. Nella lettera n. 174, Tolkien dice: \u00abDal punto di vista della storia, penso che sia meglio che alcune cose restino inspiegate (specialmente se una spiegazione in realt\u00e0 esiste). Ed anche in un'et\u00e0 mitica dev'esserci qualche enigma, come c'\u00e8 sempre. Tom Bombadil ne \u00e8 un esempio (intenzionale)\u00bb. Nella lettera n. 26, Tolkien spiega che Tom rappresenta \u00ablo spirito della (dissolvente) campagna di Oxford e del Berkshire\u00bb, mentre nella lettera n. 153 afferma che il personaggio \u00e8 \u00abun'allegoria, un esempio, la scienza naturale pura (reale) che ha preso corpo; lo spirito che desidera conoscere le altre cose, la loro storia e la loro natura, perch\u00e9 sono \u00abdiverse\u00bb e totalmente indipendenti dalla mente che indaga, uno spirito che convive con una mente razionale, e che non si preoccupa affatto di \u00abfare\u00bb qualcosa con la conoscenza\u00bb.\nUna delle ipotesi pi\u00f9 famose \u00e8 che Tom Bombadil sia in realt\u00e0 l'incarnazione di Eru Il\u00favatar, il Creatore di Arda, in riferimento alle parole di Baccador (\u00ablui \u00e8\u00bb o \u00abTom Bombadil \u00e8 Signore\u00bb). Tolkien stesso ha escluso tale ipotesi in alcune lettere, scrivendo che \u00abin nessun posto della storia o della mitologia si verifica l'incarnazione del Creatore\u00bb e che \u00abl'Uno non risiede fisicamente in alcuna parte di E\u00e4\u00bb. In \"Morgoth's Ring\", parte di \"The History of Middle-earth\", Finrod e Andreth discutono - nel capitolo intitolato \"Athrabeth Finrod ah Andreth\" (\"Dibattito tra Finrod e Andreth\") - anche riguardo ad una profezia diffusa tra gli Uomini, secondo la quale Eru sarebbe un giorno entrato in Arda in futuro; Tom \u00e8 invece presente fin dall'inizio.\nLa risposta di Tolkien contiene una spiegazione della sua opinione circa la relazione tra la Creazione (divina) e la sub-creazione (umana):\nHastings aveva anche criticato la descrizione di Tom Bombadil data da Baccador: \"Lui \u00e8\", dicendo che sembrava implicare che Bombadil fosse Dio.\nTolkien cos\u00ec rispose:\nEru, bench\u00e9 guidi i destini di Arda, non entra in essa, anche se nell'opera \"Athrabeth Finrod ah Andreth\", edita in \"Morgoth's Ring\" da Christopher Tolkien, si narra che prima della Dagor Dagorath, come \u00e8 stato rivelato solo ad alcuni Uomini (gli Elfi ne sono invece all'oscuro), Eru stesso entrer\u00e0 in Arda e causer\u00e0 la distruzione totale del male di Melkor, prima che questi sia distrutto per sempre dai Valar e Arda guarita dalle ferite. Andreth dice a Finrod Felagund che questa profezia era nota come Antica Speranza. Si tratta con tutta probabilit\u00e0 di un'allusione fatta da Tolkien all'incarnazione di Cristo, forse prefigurata anche nelle caratteristiche salvifiche di alcuni personaggi, tra cui appunto lo stesso Bombadil, il quale \u00e8 talvolta visto anche come l'incarnazione dello spirito di Arda ovvero della Fiamma Imperitura infusa da Il\u00favatar prima dell'avvento degli Ainur (quindi il \"Pi\u00f9 Antico\" come egli viene definito).\nUn punto a sfavore dell'ipotesi di Bombadil come Eru ma non come incarnazione di Arda primordiale \u00e8 dato appunto anche dalle parole di Elrond durante il suo Consiglio; egli afferma esplicitamente che il potere di Bombadil \u00e8 inferiore a quello di Sauron, escludendo definitivamente la possibilit\u00e0 che Tom possa essere Il\u00favatar (il quale non potrebbe mai essere sconfitto dal signore di Mordor, e Glorfindel afferma che egli possa cadere \"Ultimo come fu il Primo\", cos\u00ec come dice anche Erestor, poich\u00e9 Sauron pu\u00f2 lentamente annientare anche la Terra stessa).\nAltri sostengono che Tom Bombadil sia uno dei Valar, i pi\u00f9 potenti tra quegli Ainur che hanno deciso di proseguire la loro esistenza all'interno di E\u00e4, ma incarnato in un corpo umano e quindi fisicamente (come gli Istari) passibile anche di essere sconfitto (anche se non spiritualmente). In ogni caso, l'ipotesi cade per il semplice fatto che il nome Tom Bombadil non \u00e8 presente nella \"Valaquenta\", dove Tolkien ci riporta i nomi di tutti i Valar.\nAlcuni critici hanno ipotizzato che Bombadil sia una figura in qualche modo collegata al Vala Irmo L\u00f3rien, il signore dei sogni, del desiderio e del sogno e fratello di Namo Mandos, il signore dei morti (insieme sono i \"F\u00ebanturi\", i \"signori di spiriti\"). Questo a causa di vari aspetti del personaggio: l'amicizia e il rispetto, quasi deferenza, mostrati da Gandalf/Ol\u00f3rin (in Quenya \"colui che suggerisce i sogni\") nei confronti di Tom e al contempo il ruolo di Ol\u00f3rin stesso quale consigliere e frequentatore del giardino di Irmo in Valinor (sebbene legato a Manw\u00eb e Varda), come narrato nel \"Valaquenta\" e nei \"Racconti incompiuti\" (in uno dei brani scritti da Tolkien negli ultimi anni di vita); la somiglianza di Baccador (la cui identit\u00e0 ufficiale \u00e8 anch'essa misteriosa, infatti viene chiamata solo \"la Figlia del Fiume\" e della \"Dama del Fiume\") con la sposa di Irmo, Est\u00eb; i sogni profetici di Frodo nella casa di Bombadil (l'Hobbit sogna Gandalf prigioniero di Saruman e il proprio arrivo in Valinor, che sono in effetti eventi reali della storia); il fatto che egli sia \"Signore\"/\"Messere\" (\"Master\" in inglese, proprio come Irmo \u00e8 \"signore di spiriti\", ed entrambi governano su un piccolo territorio o \"giardino\" dove \u00e8 possibile ristorarsi); e il potere di Tom sul sonno e la morte, mostrato con i canti con cui addormenta l'Uomo Salice, sconfigge lo Spettro del Tumulo e risveglia gli Hobbit che sono quasi sul ciglio della morte a causa dell'incantesimo dello Spettro. Alcuni dei passi citati sono i seguenti:\nUna delle ipotesi pi\u00f9 diffuse \u00e8 che Tom sia un Maia del popolo dei Valar, come Sauron e Gandalf stesso, ma c'\u00e8 anche chi ha pensato di identificare Tom come la personificazione letteraria di Tolkien stesso. Anche quest'ultima ipotesi non si regge in piedi, poich\u00e9 il personaggio in cui Tolkien avrebbe rappresentato se stesso sarebbe stato molto probabilmente uno tra Faramir e Beren.\nTolkien, dopo aver pubblicato \"Il Signore degli Anelli\", non ha mai cercato di trovare una giusta collocazione a Tom Bombadil (e ai personaggi delle sue storie) nel contesto de \"Il Silmarillion\", cos\u00ec come ha invece fatto con altri personaggi da lui creati. \u00c8 probabile che il personaggio possa trovare radici nel nostro mondo e nelle tradizioni e credenze delle isole britanniche, mai dimenticate dall'autore: \u00abQuali che siano le sue esatte origini, Tom Bombadil \u00e8 un personaggio che affonda le proprie radici decisamente ed inequivocabilmente non nel mondo che Tolkien ha inventato per il \"Silmarillion\", ma nella vera \"Middangeard\", il nostro mondo, e nelle tradizioni e credenze delle isole britanniche\u00bb.\nAdattamenti.\nTom Bombadil \u00e8 apparso in alcuni adattamenti radiofonici de \"Il Signore degli Anelli\". Il primo adattamento \u00e8 quello prodotto dalla BBC Radio nel 1956, in cui Gandalf era doppiato da Norman Shelley, che per\u00f2 non riscosse il successo sperato; in questa versione, infatti, Bombadil \u00e8 ritratto come servo di Sauron. Compare successivamente nell'adattamento radiofonico del 1979, mentre viene escluso in quello del 1981.\nIl personaggio non compare nella versione animata di Ralph Bakshi, n\u00e9 nella successiva trilogia cinematografica diretta da Peter Jackson, poich\u00e9 la sua figura non si lega quasi per niente al filo narrativo della vicenda, e riportarlo sullo schermo sarebbe stato oltremodo dispersivo. Tuttavia, una delle canzoni di Tom, ovvero quella per il vecchio uomo salice per convincerlo a liberare gli hobbit che ha intrappolato, viene cantata da Barbalbero (nell'edizione estesa de \"Le due Torri\") quando Merry e Pipino sono intrappolati da un Ucorno nella foresta di Fangorn.\nCompare nei videogiochi ', ', \"\" e \"LEGO Il Signore degli Anelli\" come personaggio sbloccabile e nella collezione di carte ispirate ai film di Peter Jackson."}
{"id": "224913", "revid": "729019", "url": "https://it.wikipedia.org/wiki?curid=224913", "title": "Giacomo Sciarra Colonna", "text": "Biografia.\nFu il padre di Pietro detto \"Sciarretta\". I Colonna furono acerrimi nemici dei Caetani, di cui faceva parte Papa Bonifacio VIII. Sciarra con l'aiuto di Guglielmo di Nogaret sequestr\u00f2 il papa e lo tenne prigioniero presso la residenza papale, nell'episodio passato alla storia come \"l'oltraggio di Anagni\", durante il quale Sciarra Colonna avrebbe addirittura schiaffeggiato il pontefice con uno dei propri guanti di ferro.\nFilippo il bello si alle\u00f2 con Sciarra Colonna ed egli part\u00ec da Ceccano con 300 cavalieri alla volta di Anagni, dove il papa si era ritirato presso alcuni suoi possedimenti terrieri. Si dice che questi in un primo momento volesse fingersi morto, ma che alla fine l'orgoglio prevalse e non si abbass\u00f2 a tali meschinit\u00e0, ma anzi accolse i suoi avversari sul trono papale con le insegne spiegate. Alcuni documenti storici ci dicono che, trovatolo, i suoi nemici lo schernirono e lo derisero.\nL'origine del soprannome del Colonna deriva dall'omonima parola che nel volgare dell'epoca significava \"litigioso, attaccabrighe\". L'uso \u00e8 rimasto pressoch\u00e9 invariato in alcuni dialetti del sud (Sicilia, Calabria, Puglia, Campania,Molise e basso Lazio) in cui \"sciarra\" vuol dire \"screzio\" ed il verbo \"sciarriarsi\" \"litigare, discutere con violenza\".\nFratello minore di Agapito e Stefano il Vecchio, Sciarra Colonna ebbe un ruolo importante nell'incoronazione di Ludovico il Bavaro."}
{"id": "224915", "revid": "712828", "url": "https://it.wikipedia.org/wiki?curid=224915", "title": "Millicent Bulstrode", "text": ""}
{"id": "224916", "revid": "712828", "url": "https://it.wikipedia.org/wiki?curid=224916", "title": "Alicia Spinnet", "text": ""}
{"id": "224917", "revid": "75775", "url": "https://it.wikipedia.org/wiki?curid=224917", "title": "Thestral", "text": ""}
{"id": "224918", "revid": "580", "url": "https://it.wikipedia.org/wiki?curid=224918", "title": "Lamaismo", "text": ""}
{"id": "224919", "revid": "34119", "url": "https://it.wikipedia.org/wiki?curid=224919", "title": "Pix", "text": ""}
{"id": "224920", "revid": "709565", "url": "https://it.wikipedia.org/wiki?curid=224920", "title": "Errol", "text": ""}
{"id": "224921", "revid": "125685971", "url": "https://it.wikipedia.org/wiki?curid=224921", "title": "Sigfrido (opera)", "text": "Sigfrido (Siegfried) \u00e8 il terzo dramma musicale della tetralogia \"L'anello del Nibelungo\" di Richard Wagner.\nL'opera fu rappresentata per la prima volta il 16 agosto 1876 al Festspielhaus di Bayreuth, in occasione della prima esecuzione completa della tetralogia con Hans Richter.\nTrama.\nAtto I.\nSono passati alcuni anni dagli eventi de \"La Valchiria\". Mime, il fratello di Alberich, sta forgiando una spada nella sua caverna nella foresta: il nano ha in mente di impossessarsi dell'anello, servendosi di Sigfrido, che in questi anni ha cresciuto perch\u00e9 uccidesse Fafner per lui. Il ragazzo per\u00f2 finora ha rotto qualsiasi spada che egli gli abbia mai fabbricato. Un giorno Sigfrido, tornando dai suoi vagabondaggi nella foresta, chiede a Mime di parlargli delle sue origini. Mime \u00e8 costretto a narrargli di come, anni prima, avesse trovato nella foresta sua madre, Sieglinde, morta dandolo alla luce. Mostra a Sigfrido i frammenti di Nothung, che conservava da allora, e il giovane gli ordina di riforgiare la spada.\nSigfrido si allontana, lasciando Mime sconsolato: non \u00e8 in grado infatti di riparare la spada. Un vecchio viandante (Wotan travestito) giunge all'improvviso alla sua porta. Il Viandante scommette con Mime la sua testa che sapr\u00e0 rispondere a tre indovinelli che il nano vorr\u00e0 sottoporgli, e Mime acconsente: chiede all'ospite di nominargli le tre razze che vivono sotto terra, sulla superficie e nei cieli. Si tratta dei Nibelunghi, dei giganti e degli dei, risponde correttamente il Viandante. Ora tocca a quest'ultimo proporre tre quesiti, e Mime dovr\u00e0 rispondere pena la vita. Il Viandante gli chiede di dirgli il nome della razza pi\u00f9 cara a Wotan, ma da lui trattata pi\u00f9 duramente, il nome della spada che pu\u00f2 distruggere Fafner e il nome della persona che pu\u00f2 forgiarla. Mime sa rispondere ai primi due quesiti, i Valsidi e Nothung, ma non conosce la risposta al terzo. Ci\u00f2 nonostante, il Viandante lo risparmia, rivelandogli che solo \"colui che non conosce la paura\" potr\u00e0 riforgiare Nothung, e sar\u00e0 anche colui che uccider\u00e0 Mime. Quindi se ne va.\nRitorna Sigfrido e subito si irrita al vedere che Mime non ha fatto alcun progresso. Mime comprende che l'unica cosa che in quegli anni non ha insegnato a Sigfrido \u00e8 la paura, e il giovane \u00e8 ansioso di apprenderla: Mime promette di insegnargliela conducendolo dal drago Fafner. Poich\u00e9 il nano non \u00e8 stato in grado di riforgiare Nothung, Sigfrido decide di provarci da solo: riunisce i frammenti di metallo, li fonde insieme e fabbrica cos\u00ec una nuova spada. Mime si ricorda delle parole del Viandante e capisce che ora sar\u00e0 ucciso da Sigfrido: non visto, prepara allora una bevanda avvelenata da offrire al giovane subito dopo che egli avr\u00e0 ucciso Fafner.\nAtto II.\nIl Viandante giunge all'ingresso della caverna di Fafner; l\u00ec si trova anche Alberich, deciso a riprendersi l'anello. I due antichi nemici si riconoscono subito. Alberich annuncia a Wotan i suoi piani di dominio del mondo non appena avr\u00e0 rimesso le mani sull'anello. Wotan, invece, replica che egli non ha alcuna intenzione di tentare di impossessarsene: con grande sorpresa dell'altro, sveglia Fafner e informa il drago che sta per giungere un eroe per combatterlo. Fafner si fa beffe di quella minaccia, rifiuta di riconsegnare l'anello ad Alberich e torna a dormire. Wotan e Alberich partono.\nAll'alba giungono Sigfrido e Mime. Mime si nasconde, mentre Sigfrido va ad affrontare il drago. In attesa che questo si mostri, il giovane vede un uccello della foresta posato su un albero. Cerca di imitare il suo verso con una canna, ma senza successo. Suona quindi una nota con il suo corno, che attira Fafner fuori dalla caverna. Dopo un breve scambio di frasi, i due combattono, e Sigfrido trafigge il drago al cuore con Nothung.\nPrima di morire, Fafner si fa dire da Sigfrido il suo nome e lo avverte di guardarsi dal tradimento. Quando Sigfrido estrae la lama dal corpo del drago, le sue mani sono ricoperte del sangue di Fafner, ed egli istintivamente le porta alla bocca, assaggiandolo. Dopo averlo bevuto, riesce a comprendere il canto dell'uccello. Facendo come questi gli suggerisce, prende dall'antro del drago l'anello e il Tarnhelm, l'elmo magico che consente di mutare forma e divenire invisibili. Ricompare Mime, e Sigfrido si lamenta con lui perch\u00e9 ancora non ha imparato cosa sia la paura. Ansioso di mettere mano sull'anello, Mime offre al giovane il veleno, ma tra i poteri del sangue del drago vi \u00e8 anche quello di leggere il pensiero, perci\u00f2 Sigfrido capisce le intenzioni del nano e lo uccide.\nL'uccello della foresta canta di una donna addormentata su una roccia circondata dal fuoco. Sigfrido, pensando di poter forse apprendere il significato della paura da costei, si dirige verso la sommit\u00e0 della montagna.\nAtto III.\nIl Viandante compare lungo il sentiero che conduce alla roccia di Brunilde ed evoca Erda, la dea della terra. Ella, confusa, dice a Wotan di non poterlo aiutare, ma questi l'informa di non temere pi\u00f9 la fine degli dei, anzi, la desidera: la sua eredit\u00e0 passer\u00e0 a Sigfrido il Valside, e la loro figlia, Brunilde, compir\u00e0 l'impresa che redimer\u00e0 il mondo. Erda sprofonda di nuovo nelle viscere della terra.\nGiunge Sigfrido, e il Viandante lo interroga. Il giovane, che non ha riconosciuto suo nonno, risponde con insolenza e fa per proseguire. Il Viandante gli blocca il passo, e Sigfrido gli spezza la lancia con un colpo di spada. Con calma, Wotan ne raccoglie i pezzi e scompare.\nSigfrido arriva infine di fronte al cerchio di fuoco e lo attraversa. Vede la figura in armatura che giace addormentata e dapprima pensa che sia un uomo. Ma, dopo aver rimosso l'armatura, si accorge che si tratta di una donna. Quella vista per lui sconosciuta lo colpisce, non sa cosa fare e per la prima volta nella vita sperimenta la paura. Bacia Brunilde, svegliandola dal sonno. Dapprima esitante, Brunilde \u00e8 poi vinta dall'amore di Sigfrido, e rinuncia al mondo degli dei. Insieme, i due cantano \"l'amore lucente e la morte ridente\" (\"leuchtende Liebe, lachender Tod!\")\nOrganico orchestrale.\nLa partitura di Wagner prevede l'utilizzo di:"}
{"id": "224923", "revid": "327773", "url": "https://it.wikipedia.org/wiki?curid=224923", "title": "Travatura reticolare", "text": "La travatura reticolare, o struttura reticolare\",\" \u00e8 una struttura composta da un insieme di aste (travi) complanari, vincolate ai nodi in modo da costituire un elemento resistente e indeformabile.\nLa travatura reticolare ha tratto la sua origine dalla necessit\u00e0 di impiegare strutture sempre pi\u00f9 leggere per superare luci sempre pi\u00f9 grandi.\nDescrizione e classificazione.\n\u00c8 formata da due elementi continui chiamati \"correnti\" e da un'anima scomposta in elementi lineari. Di questi ultimi, alcuni sono disposti in verticale e altri inclinati. Gli elementi verticali vengono denominati \"montanti\", quelli inclinati vengono chiamati \"diagonali\". I montanti e i diagonali devono assorbire le sollecitazioni tangenziali che sorgono con l'inflessione dei correnti determinando lo scorrimento relativo di questi, come se fossero sottoposti alla sola azione di trazione o di compressione.\nTenendo conto del meccanismo resistente della struttura reticolare \u00e8 possibile ridurre il numero delle aste al minimo strettamente necessario e disporle in triangoli semplici, con lati e angoli simili per garantire la regolare distribuzione degli sforzi.\nEsistono numerosi esempi di travature reticolari, differenti tra di loro per la geometria della travatura e per il conseguente regime statico che ne risulta; alcuni esempi: \n\u00c8 possibile ridurre ulteriormente l'instabilit\u00e0 delle aste sollecitate a compressione diminuendone la luce libera di inflessione mediante l'introduzione di una seconda triangolazione; inoltre per affrontare il caso particolare di possibili inversioni delle condizioni di carico sono state realizzate le \"travature a diagonali sdoppiate\". Tuttavia il vantaggio tecnico di una migliore resistenza dei singoli elementi agli sforzi generati dai carichi cui \u00e8 sottoposta la struttura vengono vanificati dallo svantaggio economico dovuto all'impiego di un maggior numero di aste.\nSono state studiate travature molto alleggerite, cio\u00e8 travature ad altezza variabile a seconda dell'andamento del momento dovuto al carico agente.\nIl materiale di uso pi\u00f9 comune nelle travature reticolari \u00e8 l'acciaio, per le sue caratteristiche di resistenza, sia a trazione che a compressione, di leggerezza e di semplicit\u00e0 di giunzione mediante chiodatura o saldatura."}
{"id": "224925", "revid": "38120", "url": "https://it.wikipedia.org/wiki?curid=224925", "title": "Marina Italiana", "text": ""}
{"id": "224926", "revid": "454380", "url": "https://it.wikipedia.org/wiki?curid=224926", "title": "Il crepuscolo degli dei", "text": "Il crepuscolo degli dei (in tedesco: \"G\u00f6tterd\u00e4mmerung\" ) \u00e8 il quarto e ultimo dei drammi musicali che costituiscono la tetralogia \"L'anello del Nibelungo\" di Richard Wagner.\nFu rappresentato per la prima volta il 17 agosto 1876 al Festival di Bayreuth con Georg Unger come Sigfrido, Eugen Gura come Gundicaro, Johanna Wagner come Prima Norne, Lilli Lehmann come Woglinde e Hans Richter (direttore d'orchestra), in occasione della prima esecuzione completa della tetralogia. In Italia, la prima \u00e8 stata il 18 aprile 1883 al Teatro La Fenice di Venezia con Unger diretto da Anton Seidl.\nIl soggetto del dramma (la \"G\u00f6tterd\u00e4mmerung\" appunto) \u00e8 l'armageddon del mondo nella mitologia nordica. In tale visione \u00e8 stata riconosciuta l'influenza di religioni e di concezioni lontane, quali l'escatologia iranica, l'apocalisse giudaico-cristiana o primitive credenze di matrice indoeuropea.\nPrologo.\nLe tre Norne, figlie di Erda, si riuniscono sulla rocca di Brunilde, tessendo il filo del Destino. Cantano del passato, del presente e del futuro, di quando Odino dar\u00e0 fuoco al Valhalla per dare il segnale dell'inizio della fine degli dei. All'improvviso, il filo si spezza. Piangendo la perdita della loro saggezza, le Norne scompaiono.\nAll'alba, Sigfrido e Brunilde escono dalla loro caverna. Sigfrido parte per nuove avventure, e nel salutarlo Brunilde lo prega di ricordarsi del loro amore. Come pegno di fedelt\u00e0, egli le lascia l'anello che ha preso a F\u00e1fnir. Portando con s\u00e9 lo scudo di Brunilde e montando il cavallo di lei, Grane, Sigfrido si allontana.\nAtto I.\nL'atrio dei Ghibicunghi, un popolo che vive lungo il Reno. Gunther, signore dei Ghibicunghi, siede sul trono. Hagen, il suo fratellastro, gli consiglia di trovare al pi\u00f9 presto una moglie per s\u00e9 e un marito per sua sorella Gutrune, e gli suggerisce rispettivamente i nomi di Brunilde e Sigfrido. Hagen ha preparato e consegnato a Gutrune una pozione che far\u00e0 dimenticare a Sigfrido Brunilde e lo far\u00e0 innamorare di Gutrune; sotto l'effetto della pozione, Sigfrido sottometter\u00e0 Brunilde e la consegner\u00e0 a Gunther.\nGiunge Sigfrido, e Gunther gli offre la propria ospitalit\u00e0. Gutrune gli presenta la pozione e l'eroe, ignaro dell'inganno, brinda a Brunilde e al loro amore, e la beve. Perde cos\u00ec il ricordo dell'amata, e si innamora di Gutrune. Sotto l'effetto della pozione magica, si offre di conquistare una sposa per Gunther, che gli dice di Brunilde. I due giurano un patto di fratellanza di sangue, e partono per la roccia.\nNel frattempo, Brunilde viene visitata da sua sorella, la valchiria Waltraute, che le racconta come Wotan sia tornato un giorno dai suoi vagabondaggi per il mondo con la lancia spezzata. In essa erano intagliati tutti i patti e i contratti che Wotan aveva stipulato, la sua fonte di potere. Egli aveva ordinato che i rami di Yggdrasill, l'Albero del Mondo, venissero accatastati attorno al Valhalla, aveva mandato i suoi corvi per il mondo perch\u00e9 spiassero e riferissero a lui tutte le notizie, ed ora aspettava la fine nel Valhalla. Waltraute prega Brunilde di restituire l'anello alle Figlie del Reno, poich\u00e9 la sua maledizione sta colpendo anche il loro padre Wotan. Ma Brunilde rifiuta di separarsi dal pegno d'amore che Sigfrido le ha lasciato, e Waltraute si allontana disperata.\nArriva Sigfrido, che ha assunto l'aspetto di Gunther grazie al magico Tarnhelm, e pretende Brunilde come sua sposa. Nonostante la donna opponga una violenta e fiera resistenza, Sigfrido la sconfigge, strappandole l'anello dal dito e infilandolo sul suo.\nAtto II.\nHagen, sulle rive del Reno, \u00e8 visitato in sogno da suo padre, Alberich: incalzato da questi, gli giura che riuscir\u00e0 a impossessarsi dell'anello. All'alba fa ritorno Sigfrido, che ha assunto di nuovo il suo aspetto e cambiato posto con Gunther. Hagen riunisce il popolo dei Ghibicunghi per accogliere il re Gunther e la sua sposa.\nGiunge Gunther conducendo con s\u00e9 Brunilde, che rimane sconvolta al vedere Sigfrido: notando l'anello al dito di lui, capisce di essere stata tradita. Di fronte ai vassalli di Gunther, accusa Sigfrido, che per\u00f2 giura sulla lancia di Hagen di essere innocente. Si allontana quindi con Gutrune e gli altri cavalieri, lasciando soli Brunilde, Gunther e Hagen. Pieno di rabbia e vergogna, pur sapendo perfettamente i fatti, Gunther \u00e8 d'accordo con il fratellastro che Sigfrido debba morire perch\u00e9 lui riacquisti il suo onore. Brunilde, desiderosa di vendicarsi del tradimento di Sigfrido, si unisce alla congiura e rivela ad Hagen l'unico punto debole dell'eroe: sebbene ella lo avesse reso invulnerabile tramite la sua magia, aveva tralasciato la sua schiena, sapendo che non sarebbe mai fuggito di fronte a una minaccia, essendo egli privo di paura. Hagen e Gunther decidono di attirare Sigfrido in una battuta di caccia e ucciderlo.\nAtto III.\nSulle rive del fiume, le Figlie del Reno piangono la perdita dell'oro. Sigfrido, allontanandosi dai compagni di caccia, si avvicina alla riva. Le ninfe lo implorano di restituire loro l'anello sfuggendo cos\u00ec alla sua maledizione, ma Sigfrido le ignora. Esse si allontanano nuotando, predicendo che Sigfrido morir\u00e0 ma che la sua erede, una donna, sar\u00e0 pi\u00f9 gentile con loro.\nSigfrido si riunisce agli altri cacciatori, fra cui Gunther e Hagen. In un momento di riposo, racconta loro le sue avventure giovanili. Hagen gli d\u00e0 una pozione che gli fa recuperare la memoria, e Sigfrido racconta di quando aveva trovato Brunilde e l'aveva risvegliata con un bacio. Improvvisamente, due corvi escono da un cespuglio e, mentre Sigfrido li guarda volare via, Hagen lo trafigge alla schiena con la sua lancia. Gli altri assistono alla scena con orrore, e Hagen si allontana con calma nella foresta. Sigfrido muore, abbandonandosi negli ultimi istanti al ricordo di Brunilde. Il suo corpo viene trasportato in una solenne processione funebre.\nNell'atrio del palazzo dei Ghibicunghi, Gutrune attende il ritorno del marito. Giunge Hagen precedendo il corteo funebre. Gutrune si dispera quando viene portato il cadavere di Sigfrido. Gunther accusa Hagen della morte di Sigfrido. Hagen lo ammette e fa per strappare l'anello dal dito del cadavere. Quindi, siccome Gunther, desideroso a sua volta di prenderlo, cerca di impedirglielo, lo uccide. Ma, quando si china sul corpo per afferrare l'anello, la mano dell'eroe morto si alza minacciosa, ed egli arretra terrorizzato.\nEntra Brunilde, ed ordina che una grande pira funebre venga accesa accanto al fiume, rimandando i corvi da Wotan con le tanto attese notizie. Prende l'anello e annuncia alle Figlie del Reno di venire a riprenderlo dalle sue ceneri, una volta che il fuoco lo avr\u00e0 purificato della maledizione. Viene accesa la pira, Brunilde monta sul suo cavallo Grane e cavalca in mezzo alle fiamme.\nIl fuoco si estende mentre il Reno straripa dai suoi argini. L'anello finisce nell'acqua: Hagen si tuffa per prenderlo e annega. Le Figlie del Reno si allontanano a nuoto, portando l'anello trionfanti. Mentre le fiamme crescono di intensit\u00e0, si intravede nel cielo il Valhalla popolato dagli dei, anch'esso preda di un incendio che lo distrugge.\nOrganico orchestrale.\nLa partitura di Wagner prevede l'utilizzo di:"}
{"id": "224930", "revid": "400694", "url": "https://it.wikipedia.org/wiki?curid=224930", "title": "La cosa", "text": ""}
{"id": "224931", "revid": "1226", "url": "https://it.wikipedia.org/wiki?curid=224931", "title": "La Cosa", "text": ""}
{"id": "224933", "revid": "729019", "url": "https://it.wikipedia.org/wiki?curid=224933", "title": "109 Felicitas", "text": "109 Felicitas \u00e8 un piccolo e scuro asteroide della Fascia principale.\nFelicitas fu scoperto il 9 ottobre 1869 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Felicitas, nella mitologia romana dea della buona sorte.\nL'unica occultazione stellare di Felicitas registrata \u00e8 stata osservata il 29 marzo 2003 dal Giappone."}
{"id": "224936", "revid": "1276819", "url": "https://it.wikipedia.org/wiki?curid=224936", "title": "Emma Emmerich", "text": ""}
{"id": "224940", "revid": "2175", "url": "https://it.wikipedia.org/wiki?curid=224940", "title": "Spettro del Brocken", "text": ""}
{"id": "224941", "revid": "123462722", "url": "https://it.wikipedia.org/wiki?curid=224941", "title": "Farmacia di turno", "text": "Farmacia di turno (il cui titolo originale \u00e8 Don Saverio \u2018o farmacista, rappresentata nel 1930 anche come Il farmacista distratto) \u00e8 una commedia in un atto unico scritta da Eduardo De Filippo nel 1920; \u00e8 l'opera teatrale che apre la \"Cantata dei giorni pari\".\nStoria.\nL'opera venne scritta nel periodo in cui Eduardo prestava il servizio militare presso la caserma del II Bersaglieri di Roma, dove si occupava di organizzare recite con i soldati. Qui essa fu anche messa in scena per la prima volta; in seguito venne rappresentata in altre caserme fino al 1921.\nTrama.\n\u00c8 la storia di un equivoco dai risvolti tragici. Nella bottega di don Saverio, farmacista napoletano fiero di aver ereditato e ammodernato la farmacia paterna (mettendo persino \"la cassa\", che usa con mille cerimonie), si avvicendano personaggi e situazioni estemporanee che interrompono a pi\u00f9 riprese la conversazione con il medico Teodoro.\nDai commenti dei due personaggi principali sulla cronaca del giorno (un uxoricidio per motivi d'onore) si viene a sapere che il farmacista \u00e8 stato anche lui abbandonato dalla moglie, la quale ora chiede l'annullamento del matrimonio per potersi risposare. Pur ritenendosi fortunato per il fatto che la \"signora\" stia ora spendendo i soldi di un altro, don Saverio ritiene per\u00f2 sconveniente per la sua reputazione acconsentire alla richiesta della moglie. Nel frattempo, prepara un purgante per il figlio della cameriera Nannina e alcune cartine di arsenico che il medico intende usare come topicida.\nTra i clienti della farmacia di turno si presenta poi Carmela, la cameriera della \"signora\", che ordina una preparazione di aspirina e nel frattempo subisce la corte di Enrico, uno sfaccendato locale. Quest'ultimo riesce a strappare un invito a cena dalla ragazza e anche ad offrirle la medicina, pur non avendo un soldo in tasca (come confessa al farmacista dopo che la cameriera si \u00e8 allontanata). Nel frattempo il medico si \u00e8 addormentato in poltrona.\nCompare quindi in scena il falegname Vincenzo, ignorante e pretenzioso, che richiede un consulto a Teodoro per la moglie, malata 'di nervi'; superata la visita della nevrastenica Rafilina, tra le gelosie del marito e le accuse della donna di essere da lui trascurata, i coniugi lasciano a Teodoro un compenso di due lire perch\u00e9 in effetti ha detto 'tutto chello che dicette Bacoloro', un altro medico consultato in precedenza.\nL'ultimo cliente della giornata \u00e8 il portiere Gregorio, che si \u00e8 allontanato dalla sua guardiola per farsi curare un dente cariato. Don Saverio procede all'estrazione nel retrobottega, quindi viene richiamato da Teodoro che cerca le sue cartine di arsenico. Trovando sul bancone soltanto l'aspirina, i due ne deducono che la cameriera della \"signora\" ha dimenticato di riprenderla e il farmacista di preparare il veleno, e si salutano.\nUna volta uscito il medico, entrano in scena il brigadiere e una guardia per arrestare don Saverio, la cui moglie, in fin di vita per aver assunto un veleno, \u00e8 stata portata in ospedale. La difesa del farmacista, \"Ma forse mugli\u00e9rema \u00e8 morta?\", viene interpretata come una confessione. Portato via l'inconsapevole uxoricida, il sipario cala su Gregorio, rimasto chiuso nella farmacia, che si lamenta per 'aver rimasto solo' il palazzo."}
{"id": "224943", "revid": "983767", "url": "https://it.wikipedia.org/wiki?curid=224943", "title": "Eliomys quercinus", "text": "Il quercino (\"Eliomys quercinus\" Linnaeus, 1766) \u00e8 un roditore della famiglia dei Gliridae che vive prevalentemente in Europa.\nSistematica.\nIn Italia sono presenti le seguenti sottospecie:\nCaratteristiche.\nMolto simile al moscardino, il quercino pu\u00f2 raggiungere la lunghezza massima di 16-17 cm senza tener conto della coda che pu\u00f2 misurare fino ai 12 cm. La sua pelliccia cambia colore a seconda della parte del corpo ed \u00e8 grigia-rossastra sul dorso mentre \u00e8 bianca sul ventre. Una caratteristica del quercino \u00e8 che presenta una linea di colore scuro che parte dal muso, circonda gli occhi e continua fino alle orecchie. Infine la coda \u00e8 ricoperta di peli ed \u00e8 solitamente nera lungo la parte posteriore finale mentre \u00e8 bianca nella parte inferiore.\nDistribuzione ed habitat.\nIl quercino \u00e8 diffuso in tutta Europa, dalla Spagna fino all'Estonia e all'Ucraina. \u00c8 assente in Inghilterra.\nIn Italia la specie \u00e8 presente in tutta la penisola e in Sicilia e Sardegna. \u00c8 inoltre presente nell'isola di Lipari e sull'Asinara. \nIl quercino \u00e8 solito popolare i boschi (in particolare i boschi di querce) fino ad un'altitudine massima di 2.000 metri. Lo si pu\u00f2 incontrare anche nei campi ricchi di cespugli e sui pendii soleggiati caratterizzati dalla presenza di rocce. Il quercino pu\u00f2 inoltre trovare riparo, soprattutto al sopraggiungere dei primi freddi, nelle case rurali o nelle baite.\nBiologia.\nIl quercino \u00e8 un animale molto agile che ama saltare e arrampicarsi sugli alberi fino ai rami pi\u00f9 sottili. Nel periodo preinvernale il quercino scava una tana dove immagazzina il cibo e contemporaneamente ne mangia un enorme quantit\u00e0, ingrassando in modo da prepararsi all'inverno. Quando questo arriva il quercino va in letargo insieme a pi\u00f9 individui in modo da scaldarsi l'uno con l'altro. Quando la temperatura si alza \u00e8 solito svegliarsi di tanto in tanto per mangiare le riserve di cibo accumulate.\nAlimentazione.\nIl quercino si nutre di insetti, soprattutto di lepidotteri (sia nella forma larvale sia adulta), di uova di uccelli e di frutti selvatici. Nelle coltivazioni di frutta di tipo intensivo, il quercino pu\u00f2 arrecare danni, poich\u00e9 \u00e8 solito assaggiare grandi quantit\u00e0 di frutti senza consumarne interamente alcuno.\nRiproduzione.\nAvviene circa due volte l'anno quando la femmina partorisce dai due ai sette piccoli che nascono nudi e ciechi. Il Quercino \u00e8 solito costruirsi dei grandi nidi sferici ricoperti di muschio che hanno un'unica apertura verso un lato, anche se a volte preferisce non costruirli e occupare i nidi degli scoiattoli o degli uccelli.\nComportamento.\nDi abitudini prevalentemente notturne, questo animale cerca ricovero durante il giorno negli anfratti delle rocce o nelle cavit\u00e0 degli alberi; in alcuni casi riadatta vecchi nidi di scoiattoli o di uccelli, oppure costruisce piccoli nidi di forma globulare. Anche se fra i gliridi presenti in Valle d'Aosta \u00e8 il pi\u00f9 terragnolo, l'animale \u00e8 in grado di arrampicarsi con facilit\u00e0 su arbusti ed alberi grazie alle callosit\u00e0 plantari a forma di cuscinetto che gli consentono una sicura presa.\nUna delle sue principali occupazioni durante la buona stagione \u00e8 quella di crearsi adeguate riserve per il letargo attraverso una sovralimentazione; alla fine dell'estate, raggiunto il peso ottimale, riduce nettamente la propria attivit\u00e0. Va in letargo nell'autunno inoltrato, generalmente in piccoli gruppi, per risvegliarsi a partire dalla fine di febbraio o agli inizi di marzo.\nStatus e conservazione.\nIn molti paesi dell'Europa centro-orientale la specie \u00e8 segnalata in diminuzione. \nNon si dispone di informazioni certe circa lo status delle popolazioni italiane, anche se il quercino risulta ancora relativamente comune. Qualche preoccupazione destano le popolazioni insulari, dove \u00e8 segnalata una certa rarefazione."}
{"id": "224945", "revid": "1318658", "url": "https://it.wikipedia.org/wiki?curid=224945", "title": "Vallo Antonino", "text": "Il Vallo di Antonino \u00e8 una forma di fortificazione costituita da un terrapieno ed una palizzata di legno, costruita durante l'Impero romano nella Scozia meridionale.\nStoria.\nLa costruzione del Vallo di Antonino inizi\u00f2 nel 142 sotto il regno di Antonino Pio, e fu completata nel 144. Il vallo si estende per 39 miglia (pari a 63 chilometri) da Old Kirkpatrick nel West Dunbartonshire sul Firth of Clyde a Bo'ness sul Firth of Forth.\nLa fortificazione fu costruita per rafforzare il Vallo di Adriano, posto 160\u00a0km pi\u00f9 a sud come confine settentrionale della Britannia. I romani, anche se riuscirono a insediare accampamenti e fortilizi temporanei a nord del vallo, non arrivarono mai a conquistare e sottomettere le trib\u00f9 indigene dei Pitti e dei Celti, insediate in posizioni inaccessibili delle Highlands che anzi infersero danni alla fortificazione.\nI romani chiamarono la terra a nord del Vallo Antonino Caledonia, \nIl vallo fu abbandonato dopo solo venti anni dalla costruzione, quando nel 164 le legioni romane si ritirarono a sud del Vallo di Adriano. Dopo una serie di attacchi subiti nel 196 e nel 197, nel 208 l'imperatore Settimio Severo giunse nel nord dell'isola per rendere sicura la frontiera e fece restaurare alcune parti del vallo, definitivamente abbandonato nel 211, alla morte dell'imperatore. Il vallo Antonino \u00e8 spesso chiamato (specialmente da scrittori della tarda latinit\u00e0) Vallo Severiano.\nStruttura della costruzione.\nIl Vallo Antonino era inferiore a quello di Adriano per dimensioni ed efficacia, ma la sua costruzione fu in ogni caso un notevole risultato, visto che fu completato nell'arco di soli due anni in una terra di confine fredda e ostile.\nLa sua struttura era costituita da un banco di terra alto quattro metri con un ampio fossato sul lato nord e un percorso militare sul lato sud. Inizialmente fu programmato di costruire un forte ogni sei miglia ma il proposito fu rivisto e ne furono costruiti 19, cio\u00e8 uno ogni due.\nLungo il vallo si trovano ancora tracce di una bocca di lupo nei pressi del \"Rough Castle Fort\". La maggior parte del Vallo Antonino \u00e8 oggi distrutta, ma alcune sue sezioni sono ancora visibili a Bearsden, Kirkintilloch, Twechar, Croy Hill, Falkirk e Polmont.\nPatrimonio dell'umanit\u00e0.\nNel 2008 il vallo Antonino \u00e8 stato nominato dall'UNESCO patrimonio dell'umanit\u00e0 assieme al Limes germanico-retico e al Vallo di Adriano con il titolo di \"Confini dell'impero romano\"."}
{"id": "224947", "revid": "339392", "url": "https://it.wikipedia.org/wiki?curid=224947", "title": "Social Network Analysis", "text": ""}
{"id": "224948", "revid": "1561151", "url": "https://it.wikipedia.org/wiki?curid=224948", "title": "Nudit\u00e0", "text": "La nudit\u00e0 \u00e8 lo stato del corpo privo di indumenti. Pur essendo la normale condizione biologica, essa assume significato nella specie umana poich\u00e9 quest'ultima, nel corso dell'evoluzione, ha perduto la maggior parte del pelo e ha sviluppato l'uso di vestirsi gi\u00e0 per necessit\u00e0 primarie legate alla protezione del corpo. Ci\u00f2 ha permesso lo sviluppo di un concetto di nudit\u00e0 con implicazioni sociali, etiche, psicologiche e culturali.\nEtimologia.\nI termini italiani \"nudo\" e \"nudit\u00e0\" derivano dai corrispondenti latini \"nudu\"[\"m\"] e \"nuditate\"[\"m\"]. In entrambe le lingue l'aggettivo assume anche le accezioni estensive di \u00abspoglio\u00bb, \u00abdisadorno\u00bb, \u00abbrullo\u00bb, \u00abpovero\u00bb, \u00absemplice\u00bb. La forma latina parrebbe doversi ricondurre all'arcaico *\"nugdus\", che rivela una discendenza dalla radice indoeuropea *\"neg\u02b7-\", da cui anche il sanscrito \"nagna\", il tedesco \"nackt\" e l'inglese \"naked\", dallo stesso significato.\nConcetto.\nI concetti di nudit\u00e0 e seminudit\u00e0 sono culturalmente variabili in senso sincronico e diacronico e risentono della confusione con il diverso concetto di pudore. Se tra le popolazioni indigene delle Americhe \u00e8 comune non indossare abiti e se nell'antico Egitto era apprezzata l'esposizione del seno femminile, in Occidente nell'et\u00e0 contemporanea si afferm\u00f2 il costume di vestirsi completamente, lasciando scoperto soltanto il capo e nascondendo anche caviglie e mani. Tradizioni religiose locali possono imporre di indossare abiti che coprano l'intero corpo, testa e viso compresi (burqa).\nA causa dell'interferenza del concetto di pudore, la \"nudit\u00e0 integrale\" \u00e8 spesso confusa con l'esposizione dei genitali. Il senso comune vuole gli organi riproduttivi protetti dalla vista degli estranei, anche a costo di una sanzione penale; per\u00f2 negli ordinamenti giuridici democratici come quello italiano si opera un distinguo a seconda dei contesti, sicch\u00e9 il nudo integrale \u00e8 considerato irrilevante, ad esempio, in un ambito naturista. Si parla di \"seminudit\u00e0\" quando \u00e8 a nudo la maggior parte del corpo, pi\u00f9 di quanto di norma avvenga in un contesto sociale, s\u00ec che l'abbigliamento risulta \u00abinsufficiente\u00bb.\nStoria della nudit\u00e0.\nL'uso di vari tipi e capi d'abbigliamento nella vita quotidiana \u00e8 un fatto che si verifica comunemente nella maggioranza delle societ\u00e0 umane. Non si sa con precisione quando l'essere umano abbia iniziato ad indossare vestiti per coprire la sua nudit\u00e0; l'antropologia crede che pelli d'animali assieme a foglie e rami intrecciati siano stati adattati in rivestimenti principalmente per proteggersi dal freddo, dal caldo e dalla pioggia, soprattutto a seguito delle migrazioni in regioni dai climi estremi.\nL'ipotesi alternativa vuole che i vestiti possano essere stati inventati anche per altri scopi come la magia, la decorazione corporea, gli atti cultuali, o per indicare una condizione di prestigio sociale.\nIn seguito all'introduzione dell'abbigliamento, diverse culture hanno tenuto un'ampia variet\u00e0 di atteggiamenti sulla nudit\u00e0.\nNelle civilt\u00e0 sviluppate nei climi caldi, la nudit\u00e0 \u00e8 stata, almeno fino alla nascita della cultura occidentale, un fatto abituale per uomini e donne. In una trib\u00f9 africana gli uomini stavano sempre nudi, eccetto per un laccio legato alla cintola. Con esso sarebbero stati considerati vestiti appropriatamente per cacciare e per altre attivit\u00e0 e senza sarebbero stati nudi. In un certo numero di trib\u00f9 nell'isola del Pacifico meridionale della Nuova Guinea, gli uomini usano rigidi baccelli di un frutto simile alla zucca come \"fodero per il pene\". Mentre celano il vero pene, essi da una certa distanza danno l'impressione di un lungo ed eretto fallo. Tra i nativi americani Chumash della California meridionale, gli uomini erano solitamente nudi e le donne erano spesso in topless. I nativi americani del bacino amazzonico generalmente giravano nudi o quasi; in molte trib\u00f9 l'unico indumento indossato era una sorta di strumento portato per tenere chiuso il prepuzio.\nTuttavia altre culture simili hanno avuto differenti standard. Ad esempio, altri nativi Nord-Americani generalmente evitavano la totale nudit\u00e0 e i nativi americani delle montagne e dell'Ovest dell'America del Sud, come i Quechua, si tenevano abbastanza coperti.\nIn alcune regioni dell'antica Grecia, come Creta e Sparta, la nudit\u00e0 era pi\u00f9 o meno accettata. Nella Grecia e nella Roma classica la pubblica nudit\u00e0 era accettata nel contesto dei bagni pubblici o nell'atletica, infatti la parola greca \"gymnasium\" significa \"luogo per essere nudi\". Gli atleti dovevano gareggiare comunemente nudi e molte citt\u00e0-stato non ammettevano partecipanti o spettatori di sesso femminile a questi eventi, con l'eccezione di Sparta. Tuttavia era comune per una persona essere punita e frustata nella pubblica piazza per essersi spogliata. Nei resoconti biblici dell'epoca della Roma Imperiale i prigionieri erano spesso spogliati delle loro vesti, come forma di umiliazione.\nFino all'inizio dell'VIII secolo i Cristiani nell'Europa Occidentale erano battezzati nudi. \"La scomparsa del battesimo per immersione nell'epoca Carolingia diede alla nudit\u00e0 una connotazione sessuale che era precedentemente assente per i cristiani\" (Rouche 1987 p 455). Nel contempo divenne comune rappresentare il Cristo sulla Croce con indosso una lunga tunica.\nFino all'Ottocento la nudit\u00e0 pubblica era considerata oscena. Oltre alle spiagge distinte per genere, erano usate \"bathing machine\" per nascondere il corpo nudo. Agli inizi del Novecento un uomo a petto nudo era scandaloso in talune spiagge.\nNudit\u00e0 in senso spirituale.\nSul piano spirituale, in particolare nella religione giudaico-cristiana, la nudit\u00e0 viene associata inizialmente alla condizione di purit\u00e0 e innocenza: infatti tale era quella di Adamo ed Eva quando furono creati nel Paradiso terrestre, prima del peccato originale: \u00abora tutti e due erano nudi, l'uomo e sua moglie, ma non ne provavano vergogna\u00bb. Fu solo dopo aver mangiato il frutto dell'albero proibito che entrambi si accorsero di essere nudi, acquisendo la conoscenza del bene e del male, della differenza tra i sessi e della perdita del proprio legame originario con la natura.\nQuella condizione di nudit\u00e0 che in origine era sinonimo di purezza e di candore si era tramutata paradossalmente nel suo contrario, diventando foriera di tentazioni, della concupiscenza e degli istinti pi\u00f9 bassi.\nSe nell'arte greca la nudit\u00e0 era intesa generalmente come sinonimo di purezza, riguardando molto pi\u00f9 gli uomini delle donne, e anche nella mitologia Zeus ordinava che i mortali venissero giudicati \u00abnudi, senza quei rivestimenti, dopo la morte\u00bb, l'ambivalenza del significato spirituale della nudit\u00e0, oscillante tra l'innocenza e la vergogna, perme\u00f2 in particolare l'arte cristiana, in cui furono tollerate le figure nude di Adamo ed Eva, oltre a quella di Ges\u00f9 ritratto nei momenti della Flagellazione, della Crocifissione, della Deposizione e della Piet\u00e0. Jacques Le Goff sottolinea che la \u00abrinuncia alla carne\u00bb dovuta all'istituzionalizzazione del cristianesimo sia cominciata gi\u00e0 in ambito pagano verso il II secolo d.C., \u00abtra l'epoca di Cicerone e il secolo degli Antonini\u00bb. Invece col Rinascimento si ebbe un'autentica esplosione del nudo, soprattutto di quello femminile, sia nell'arte laica sia in quella religiosa.\nLa nudit\u00e0 nel Rinascimento s'impose come simbolo della spiritualit\u00e0 e dell'Idea platonica, priva di rivestimenti materiali e perci\u00f2 autentica e pura come la Verit\u00e0, secondo il motto di Orazio. Ad esempio nell'opera di Tiziano \"Amor sacro e Amor profano\", contrariamente all'interpretazione che venne data nei secoli successivi, la donna nuda \u00e8 allegoria dell'amore spirituale, ossia della Venere celeste, mentre quella vestita rappresenta l'amore terrestre e profano.\nTuttavia non mancarono varie obiezioni a una tale esibizione di nudi. Papa Pio IV ad esempio ordin\u00f2 a Daniele da Volterra di coprire le nudit\u00e0 pi\u00f9 indecenti del \"Giudizio Universale\" di Michelangelo.\nVarie abitudini moderne.\nCome regola generale la nudit\u00e0 pubblica non \u00e8 accettata nella maggior parte delle societ\u00e0 moderne, tuttavia esistono molte eccezioni e circostanze particolari in cui la nudit\u00e0 \u00e8 tollerata, accettata o addirittura incoraggiata.\nIn generale nella cultura occidentale si trova la maggior parte delle restrizioni quando vengono messe in evidenza le parti intime, specialmente tra persone di sesso diverso. Cos\u00ec gli organi sessuali e il seno delle donne sono spesso coperti, anche quando altre parti del corpo possono essere liberamente scoperte.\nLa nudit\u00e0, completa o parziale, pu\u00f2 essere parte di una punizione corporale o come umiliazione forzata, in particolare se comminata in pubblico.\nLa nudit\u00e0 di fronte a estranei dello stesso sesso \u00e8 spesso pi\u00f9 accettata di quella di fronte all'altro o a entrambi i sessi, ad esempio nelle docce aperte, negli spogliatoi, ecc. Spogliatoi distinti per genere servono a evitare accidentali nudit\u00e0 di fronte all'altro sesso.\nIn alcune strutture in cui la nudit\u00e0 serve come insegnamento pratico, come ad esempio un intervento medico, un massaggio terapeutico o nelle arti figurative, un individuo pu\u00f2 essere nudo di fronte a una o pi\u00f9 persone vestite. La nudit\u00e0 totale per il modello resta la norma nella pittura figurativa.\nSebbene negli USA l'esposizione del seno delle donne sia solitamente tollerata, la sua esposizione in pubblico non \u00e8 ancora solitamente ammessa; il pubblico allattamento al seno, dal momento che l'esposizione include la sua funzionalit\u00e0, pu\u00f2 essere considerato meno sconveniente, ma \u00e8 ancora talvolta problematico. Tuttavia tribunali in alcune giurisdizioni Nord-Americane, inclusi gli Stati dell'Ontario e di New York, hanno legalizzato l'esposizione dei capezzoli femminili sulla base di uno stesso livello di libert\u00e0 (XIV emendamento della Costituzione degli Stati Uniti d'America). Il movimento del \"topfree equality\" promuove uguali diritti per le donne di non avere vestiti a coprire il petto; il termine \"topfree\" piuttosto che \"topless\" \u00e8 usato per evitare la precedente connotazione sessuale.\nLa nudit\u00e0 \u00e8 fortemente associata alla sessualit\u00e0 nella maggior parte delle culture in cui un certo livello di pudore \u00e8 previsto. Ci\u00f2 \u00e8 evidenziato dall'esistenza di striptease in queste culture. Come effetto dell'eredit\u00e0 culturale cattolica, nelle culture latine la definizione comune di pudore generalmente non ammette la nudit\u00e0 genitale, ma la definizione di ci\u00f2 che \u00e8 permesso \u00e8 cambiata e i seni delle donne sono adesso normalmente esposti o raffigurati senza scandalo.\nNaturismo.\nLa tendenza in alcuni paesi europei, come Spagna, Francia, Croazia, Germania, Finlandia, Italia e Paesi Bassi, \u00e8 di ammettere entrambi i sessi a fare il bagno nudi assieme.\nVi \u00e8 anche chi non considera la nudit\u00e0 sociale e in pubblico disdicevole. Questa considerazione \u00e8 propria sia del nudismo sia del naturismo, che \u00e8 possibile praticare sia in luoghi pubblici come spiagge, sia in luoghi privati come campeggi, alberghi e altre strutture ricettive. Lo stato di nudit\u00e0 nel nudismo e nel naturismo viene vissuto per gli effetti benefici di rilassamento, serenit\u00e0 e senso di unione con la natura che esso pu\u00f2 donare. Per il naturista quindi la nudit\u00e0 non \u00e8 strumento per attuare comportamenti osceni: per il naturista i limiti morali di comportamento in stato di nudit\u00e0 in pubblico sono gli stessi di quando si portano gli abiti.\nAltri praticano la nudit\u00e0 pubblica pi\u00f9 casualmente. Prendere l'abbronzatura in topless \u00e8 considerato accettabile in molte spiagge di tutta Europa e anche in alcune piscine all'aperto, anche la legislazione italiana si \u00e8 da decenni ormai favorevolmente espressa in merito; tuttavia l'esposizione dei genitali \u00e8 riservata alle aree nudiste nella maggior parte delle regioni. Negli Stati Uniti prendere il sole in topless e perizoma \u00e8 comune nel Sud Miami Beach (Florida). C'\u00e8 un certo numero di spiagge nudiste la costa occidentale degli USA. Dal 1996 la decisione di un tribunale in Ontario permette alle donne di andare in topless in pubblico in Canada.\nI bambini.\nI comportamenti verso la nudit\u00e0 dei bambini variano sostanzialmente a seconda dell'et\u00e0 del bambino e del contesto della nudit\u00e0. Tra alcune persone sono cambiati visibilmente dalla fine del XX secolo, generalmente dovuti all'aumento della conoscenza e della consapevolezza dell'esistenza degli abusi sessuali sui minori e al senso di apprensione che ne deriva. In realt\u00e0 proprio quest'aumento di attenzione nelle societ\u00e0 contemporanee, sia della popolazione sia degli ordinamenti giuridici degli stati, offre all'infanzia una sicurezza maggiore di quanto accadeva in passato.\nUno degli atteggiamenti pi\u00f9 tradizionali tratta la nudit\u00e0 dei bambini come innocua. Questa \u00e8 la pi\u00f9 comune realt\u00e0 degli infanti che sono spesso raffigurati nudi senza alcuna connotazione sociale.\nIn molti luoghi ai bambini \u00e8 insegnato di non farsi mai vedere nudi da persone di sesso opposto. In queste circostanze, i bambini di solito si vergognano se qualcuno dell'altro sesso li vede nudi, eccezion fatta per i genitori o qualche stretto parente. Possono persino essere soggetti a derisioni e scherzi da parte di bambini vestiti. Tuttavia i bambini di questa et\u00e0 possono anche essere motivati dalla loro curiosit\u00e0 a esporsi di nascosto a bambini dell'altro sesso in cambio di fare lo stesso. Questa attitudine verso la nudit\u00e0 e la separazione dei generi di solito ha il suo picco all'et\u00e0 di circa nove anni.\nLa possibilit\u00e0 offerta da internet di pubblicare contenuti visibili in rete ha creato una parziale reazione negativa nei paesi sviluppati contro la tendenza generale alla crescente accettazione della nudit\u00e0 pubblica, in particolare dei bambini. In alcuni casi, \"qualsiasi\" nudit\u00e0 pubblica di una persona sotto l'et\u00e0 del consenso potrebbe essere considerata illegale. Ad esempio ci sono stati episodi in cui le riprese dei genitori dei loro bimbi al bagno o comunque nudi sono stati distrutte o denunciate alle forze dell'ordine come pedopornografia. In Nuova Zelanda le fotografie di minori nudi su giornali e riviste erano una volta socialmente accettati, oggi invece causerebbero scandalo e ribrezzo.\nAbitudini non occidentali.\nAlcune strette interpretazioni dell'Islam chiedono che le donne si coprano tutto il corpo, compreso il viso (vedi burqa).\nEsistono ancora tradizioni molto diverse, ad esempio tra gli africani di colore del dopo-colonialismo. Mentre alcune trib\u00f9 del Togo e dell'Etiopia, per esempio i Suri, si mostrano comunemente completamente nudi o senza copertura sotto la cintola, tra il popolo Bantu c'\u00e8 spesso una completa avversione per la pubblica nudit\u00e0.\nIn molte culture i bambini possono andare pubblicamente nudi, totalmente o parzialmente, mentre gli adulti non possono; di solito il limite \u00e8 una determinata et\u00e0 o una cerimonia che coincide con l'inizio dell'adolescenza o dell'et\u00e0 adulta. Ad esempio in una trib\u00f9 del Benin la tradizionale scarificazione corporea sulla testa \u00e8 eseguita su un piccolo bambino completamente nudo, ma per un ragazzo che riceve l'iniziazione ad adulto \u00e8 esposto solo il torso dove sono fatte le cicatrici.\nLa nudit\u00e0 oltre le regole sociali.\nSi intende per streaking il correre nudi in un luogo pubblico non nudista, di solito per divertimento.\nLa nudit\u00e0 \u00e8 stata talvolta usata per attirare l'attenzione in una protesta pubblica, una tattica usata dai Doukhobors agli inizi del XX secolo e pi\u00f9 tardi, particolarmente dagli anni sessanta, molto pi\u00f9 sovente, ad esempio in proteste femministe, antiglobal o pacifiste. Gli agricoltori messicani di ambo i sessi del movimento veracruzano dei 400 pueblos sono soliti sfilare nudi per protesta per le strade principali delle pi\u00f9 popolate citt\u00e0 del loro paese.\nSono oggi sempre pi\u00f9 diffuse, per sport, protesta o puro divertimento, le esibizioni di nudit\u00e0 pubblica per le strade, specie in manifestazioni come il Burning Man, il Gay Pride, la Love Parade, il Bay to Breakers, il World Naked Bike Ride.\nNella pornografia soft, che inizialmente fu presentata come \"rivista per uomini\", si accettava mostrare i seni negli anni cinquanta. Dagli anni settanta, in certe riviste come \"Playboy\" e \"Hustler\", nessuna parte del corpo venne pi\u00f9 considerata \"off limits\" e stava sviluppandosi l'industria del porno, in cui la totale nudit\u00e0 e qualsiasi tipo di attivit\u00e0 sessuale \u00e8 cosa comune.\nPer \"strip-tease\" si intende di spogliarsi mentre si danza. La ballerina in scena si toglie progressivamente gli indumenti mentre balla a ritmo di musica. Nel Novecento star dello \"strip-tease\" come Gypsy Rose Lee raramente, nelle loro performance, si spogliavano completamente. Ora pi\u00f9 esotiche ballerine rimangono in topless, indipendentemente dal genere sessuale, forse indossando un tanga. Negli anni settanta nascevano i primi club dove uomini si spogliavano, parzialmente, per donne eterosessuali. Ora si trovano club dove ballerini di entrambi i sessi si spogliano per una clientela sia etero sia omosessuale.\nRaffigurazioni della nudit\u00e0.\nLa nudit\u00e0 nell'arte.\nLa raffigurazione della nudit\u00e0 nell'arte, ad esempio nel Medioevo, veniva considerata blasfema. Pi\u00f9 recentemente, nelle culture in cui la nudit\u00e0 era accettata, non c'era problema per i nudi in pittura e scultura, mentre in altri ambienti la nudit\u00e0 artistica \u00e8 stata solamente pi\u00f9 tollerata della nudit\u00e0 \"vera\", con diversi standard.\nIl cambiamento delle attitudini sociali sulla nudit\u00e0 artistica ha talvolta condotto a conflitti sull'arte che non \u00e8 pi\u00f9 conforme agli standard prevalenti. Ad esempio, la Chiesa Cattolica Romana una volta organizz\u00f2 la cosiddetta \"campagna della foglia di fico\" per coprire la nudit\u00e0 nell'arte, iniziando dalle opere dell'artista Rinascimentale Michelangelo.\nIl \"nudo\" \u00e8 diventato una specie di arte rappresentativa, in particolare nella pittura, nella scultura e nella fotografia. Raffigura persone senza indumenti, di solito con stili che distinguono gli elementi artistici dell'essere \"nudo\" senza essere provocatorio.\nIn particolare nelle arti figurative si distingue il \"nudo artistico\" dal \"nudo erotico\": nel primo caso si tende a mostrare la bellezza, mentre nel secondo viene messa in evidenza la sensualit\u00e0.\nLa nudit\u00e0 nell'arte, anche quando mostrata pubblicamente, per esempio con una statua o un dipinto che rappresentano una persona nuda, viene accettata con pi\u00f9 facilit\u00e0 rispetto a persone nude in un luogo pubblico dove la nudit\u00e0 non \u00e8 ammessa. Comunque c'\u00e8 anche molta arte che raffigura una persona nuda con un pezzo di tessuto che a stento copre i genitali. Uno sketch degli anni sessanta che ha per protagonisti i comici inglesi Peter Cook e Dudley Moore che ammirano \"Le grandi bagnanti 2\" di C\u00e9zanne alla Galleria Nazionale di Londra ironicamente suggeriscono che ci devono essere centinaia di dipinti che non sono esposti pubblicamente perch\u00e9 i pochi vestiti non erano al posto giusto mentre gli artisti li dipingevano.\nLa nudit\u00e0 nei media.\nAttualmente nei media le immagini di nudo parziale o totale vengono usate nella pubblicit\u00e0 per attirare l'attenzione del pubblico. Nel caso di modelle attraenti questa attenzione \u00e8 dovuta al piacere che l'immagine procura alla vista; in altri casi \u00e8 dovuta alla relativa rarit\u00e0 di immagini di nudo. L'uso della nudit\u00e0 nella pubblicit\u00e0 tende ad essere attentamente controllato per evitare l'impressione che le aziende il cui prodotto \u00e8 pubblicizzato sia indecente o volgare. Ci sono anche limiti su cosa i media che fanno pubblicit\u00e0, come le riviste, permettono. Il successo della pubblicit\u00e0 sessualmente provocatoria \u00e8 denunciato dal detto \"il sesso vende\". Comunque le reazioni alla nudit\u00e0 nella pubblicit\u00e0 americana sono state pi\u00f9 variegate; per esempio la nudit\u00e0 negli spot di Calvin Klein, Benetton e Abercrombie and Fitch ha provocato reazioni positive e negative (Sesso nella pubblicit\u00e0). Come immagine di nudit\u00e0, non necessariamente pornografica, viene considerata come forma pi\u00f9 estrema la \"nudit\u00e0 frontale\", riferendosi al fatto che l'attore o modello \u00e8 presentato \"tutto al completo\" con i genitali esposti. Frequentemente immagini di persone nude non si spingono a tanto e le foto sono deliberatamente composte e i film montati in modo che in particolare i genitali non siano mostrati, come se la telecamera non riuscisse a vederli per caso.\nLa rappresentazione della nudit\u00e0 nei film \u00e8 stata a lungo causa di controversie. Molti primi film del cinema muto la presentavano; in risposta alle obiezioni di molte associazioni, le scene di nudo erano vietate nei principali film americani dal codice Hays dagli anni trenta fino agli anni sessanta quando l'MPAA film rating system fu istituito. Nei primi anni cinquanta le uniche rappresentazioni cinematografiche della nudit\u00e0 erano nei documentari naturisti. Nel 1959 \"The Immoral Mr. Teas\" divenne il primo film non naturista che apertamente esibiva la nudit\u00e0. Questi primi film erano sulla nudit\u00e0 o sulla visualizzazione della nudit\u00e0, piuttosto che l'uso nel film di nudit\u00e0 incidentali come parte di una storia pi\u00f9 complessa.\nSolo dopo l'avvento del Sistema di classificazione MPAA rating system la nudit\u00e0 pu\u00f2 essere legittimamente inclusa in film commercialmente di successo costruito su altre vicende. Da allora molti film hanno contenuto differenti livelli di nudit\u00e0; comunque la completa nudit\u00e0 frontale, specialmente quella maschile, \u00e8 ancora rara nel cinema americano. Inoltre, in primo luogo a causa delle implicazioni presenti, \u00e8 comunemente pi\u00f9 accettabile per i genitali maschili essere ripresi in uno stato flaccido, che non in erezione. Il film \"Angels and Insects\" fu il primo a cui fu data una classificazione NC-17 specificatamente perch\u00e9 un attore aveva un'erezione.\nLa nudit\u00e0 totale \u00e8 stata maggiormente accettata dal cinema europeo, mentre nel cinema statunitense il pubblico percepisce la nudit\u00e0 pi\u00f9 opinabile rispetto all'eccesso di violenza. La nudit\u00e0 negli show, in un contesto \"sessuale\" comunque non pornografico, socialmente viene tollerata, almeno a partire dalla seconda met\u00e0 del Novecento.\nIl nudo in televisione.\nNegli Stati Uniti la televisione via etere e le pi\u00f9 importanti televisioni via cavo sono state spesso piuttosto riluttanti a mostrare scene di nudo, con la sola eccezione della PBS. Pochissime serie televisive negli anni novanta, tra cui \"New York Police Department\", hanno occasionalmente incluso scene di nudo parziale maschile o femminile. Quando i film destinati alle sale vengono trasmessi in televisione, sono generalmente presentati al pubblico con le scene di nudo tagliate o con le nudit\u00e0 censurate in qualche altro modo, per esempio con l'uso di tecniche di videoritocco. Alcune emittenti via cavo a pagamento come la HBO o la Showtime hanno visto aumentare la propria popolarit\u00e0 trasmettendo film non censurati. Inoltre esse hanno prodotto alcune serie che non rifuggono le scene di nudo come \"Oz\", \"Sex and the City\", \"I Soprano\", e \"Queer as Folk\". Da alcune tv via cavo californiane (Public Access Cable) sono trasmessi programmi (\"My Naked Truth\" (dal 2008) prodotto e presentato da Gypsy Taub, \" Free Body Culture\" (2009) di George Davis, presentato da SaraKay, prodotto da FivePoints ArtHouse di San Francisco) costituiti da interviste, filmati, reportage in cui si \u00e8 completamente nudi dall'inizio alla fine.\nOccasionalmente la nudit\u00e0 fa capolino anche attraverso altri media, spesso accompagnata da discussioni. Le copertine di dischi contenenti foto di nudo pubblicate da artisti, come Jimi Hendrix, John Lennon e Y\u014dko Ono, Blind Faith, e Jane's Addiction, sono per anni state causa di controversie. Alcuni musicisti rock si sono addirittura esibiti nudi sul palco durante i loro concerti: tra questi alcuni componenti dei complessi dei Jane's Addiction, Rage Against the Machine, Green Day, The Jesus Lizard, Red Hot Chili Peppers, e blink-182.\nLe Soap opera televisive ben di rado si sono azzardate a mostrare scene di nudo, con la sola eccezione delle produzioni della Procter &amp; Gamble \"As the World Turns\" e \"Sentieri\" che nel 2005 si sono spinte a mostrare nudi maschili di spalle durante le scene d'amore. Dopo il clamoroso caso del Superbowl, durante il quale la cantante Janet Jackson ha non si sa quanto inavvertitamente mostrato un seno, il commissario della Commissione Federale per le Telecomunicazioni ha stabilito che era giunto il momento di usare la mano pesante verso le trasmissioni televisive della fascia diurna e ha dichiarato che intendeva verificare se le soap opera stessero forse violando i divieti fissati dall'agenzia riguardo alle immagini indecenti. A seguito di ci\u00f2, la soap \"Sentieri\" dovette tagliare una scena di nudo da una puntata gi\u00e0 registrata. La settimana dopo il produttore esecutivo della serie John Conboy venne licenziato e sostituito da Ellen Wheeler. Tutte le soap opera dei nove network statunitensi si sono quindi autoimposte la regola non scritta di evitare ogni tipo di rischio in materia.\nSu Internet, specialmente su siti che riportano fotografie di celebrit\u00e0, i termini \"nudo\" e \"nudit\u00e0\" sono stati spesso usati per riferirsi a qualche talvolta occasionale posa os\u00e9. Ad esempio, una foto di una donna completamente vestita ma con un capezzolo sbadatamente esposto.\nSpesso a tutto questo si fa eccezione per le immagini di quelle persone la cui nudit\u00e0 \u00e8 resa accettabile dall'essere espressione di una cultura tradizionale. Questa cosiddetta \"nudit\u00e0 etnografica\" \u00e8 presente in riviste come il National Geographic nonch\u00e9 in vari documentari tranquillamente trasmessi negli Stati Uniti."}
{"id": "224950", "revid": "17654", "url": "https://it.wikipedia.org/wiki?curid=224950", "title": "La valchiria", "text": ""}
{"id": "224955", "revid": "125727250", "url": "https://it.wikipedia.org/wiki?curid=224955", "title": "C'era una volta... Pollon", "text": " \u00e8 un manga \"sh\u014djo\" scritto e disegnato da Hideo Azuma, pubblicato a partire dal 1977 dall'editore Akita Shoten sulla rivista \"Princess\". Dal manga \u00e8 poi stato tratto un adattamento anime dal titolo , prodotto da Fuji Television, composto da 46 episodi e trasmesso tra il 1982 e 1983. \nIl manga viene pubblicato in Italia per la prima volta nel 2001 dalla Lexy Production in quattro volumi; successivamente la distribuzione passa a Magic Press Edizioni, che pubblica una nuova edizione del fumetto in due volumi nel 2010 e la serie completa in volume unico nel 2017.\nIn Italia la serie anime \u00e8 stata trasmessa per la prima volta su Italia 1 nel 1984. La sigla italiana \u00e8 interpretata da Cristina D'Avena, \u00e8 scritta da Piero Cassano dei Matia Bazar e da Alessandra Valeri Manera, e si intitola \"Pollon, Pollon combinaguai\". Oltre ai canali televisivi Mediaset, la serie \u00e8 stata replicata anche sull'emittente locale crotonese Radio Tele International e fu trasmessa anche in Francia da La Cinq col nome \"La petite Olympe et les dieux\".\nTitolo.\nVa evidenziato che il termine giaponese \u30b3\u30ed\u30b3\u30ed (korokoro) \u00e8 stato tralasciato nella traduzione del titolo in italiano, in virt\u00f9 del fatto che esso \u00e8 intraducibile con una singola parola. Nella lingua originale \u30b3\u30ed\u30b3\u30ed (korokoro) si riferisce in modo vezzeggiativo a \"qualcosa di carino che si rotola\" (sul pavimento, ad esempio), come pu\u00f2 essere appunto un bambino oppure un cucciolo sul pavimento. Volendo usare un neologismo, potrebbe essere definito come \"rotolosa\". Da notare infine che \"\u30b3\u30ed\u30b3\u30ed\" (korokoro) \u00e8 scritto in caratteri giapponesi katakana proprio vicino al nome \"\u30dd\u30ed\u30f3\" (Pollon) anch'esso scritto in caratteri katakana (come tutti i termini o nomi non nativi giapponesi). Ci\u00f2 va ad indicare che quel termine \"korokoro\" \u00e8stato inteso come parte integrante del nome. Da ci\u00f2, una possibile traduzione alternativa letterale del titolo dell'anime diventerebbe \"La storia della cicciottella dea rotolosa Pollon\" oppure \" La storia della della cicciottella dea la rotolosa Pollon\". \nTrama.\nLa storia tratta delle avventure della piccola Pollon, unica figlia del dio Apollo, che vive con suo padre e tutte le altre divinit\u00e0 sul monte Olimpo, ma rappresentato come un posto simile alla Terra dei giorni nostri, con televisione, supermercati ecc.\nSi possono osservare sostanzialmente tre periodi. Nei primi episodi, Pollon \u00e8 molto impacciata e la curiosit\u00e0 che le provoca lo stare a contatto con gli altri dei, fa cacciare la ragazzina in un sacco di guai. Quindi, Pollon sembra maturare e fornire reali soluzioni ai problemi che affliggono i suoi comprimari. Pollon desidera sopra ogni cosa di poter a tutti gli effetti diventare una grande dea: a tale scopo suo nonno Zeus decide che ogni buona azione di Pollon debba essere ricompensata con una moneta che andr\u00e0 a riempire un magico salvadanaio.\nInsieme ad Eros, il giovane dio dell'amore e suo inseparabile compagno di disavventure, Pollon va dunque alla ricerca di persone da aiutare, imbattendosi appunto nei protagonisti dei miti greci rivisitati in chiave moderna e fantastica. Ad aiutarla lungo il suo cammino trova anche la \"Dea delle dee\", che la incoraggia e la salva da brutte situazioni, come un angelo custode, regalandole un fermaglio col quale contattarla e usare il \"Miracolo Bon Bon\", un amuleto dai poteri magici.\nLe situazioni in cui si viene a trovare traggono spunto dalla mitologia della Grecia classica, con chiari riferimenti alla cultura giapponese, spesso mutando anche la pi\u00f9 triste tragedia in chiave umoristica. Durante lo svolgimento della storia vengono presentati di volta in volta gli dei dell'Olimpo, gli eroi e i miti a loro legati: essi compaiono allo spettatore come esseri tutt'altro che divini, fallibili e dediti al vizio e soggetti alle debolezze umane, proiettando sempre le situazioni da un punto di vista umoristico.\nCome ultima fatica per diventare dea, Pollon salva la Terra dai mali usciti dal vaso di Pandora: grazie alla speranza, che era rimasta in fondo al mitico vaso dei demoni, la bambina riesce a imprigionare di nuovo i mostri e scopre che la Dea delle dee era proprio la Dea della Speranza. Come segno di riconoscenza per gli sforzi di Pollon, la dea le cede il titolo.\nInfluenze della cultura giapponese contemporanea.\nNonostante il contenuto di argomento mitologico e fantastico e l'ambientazione nell'antica Grecia, negli episodi di Pollon compaiono continuamente riferimenti pi\u00f9 o meno evidenti dalle culture e alle tradizioni giapponesi. Ne sono esempio alcune abitudini quotidiane dei personaggi (come il fatto di camminare scalzi nelle abitazioni, indossare il kimono e mangiare riso in ciotole servendosi delle tipiche tradizionali bacchette giapponesi), l'utilizzo occasionale dei kana e dei kanji come sistema di scrittura (in cartelli, lettere, eccetera) e la presenza di elementi della mitologia giapponese nei pi\u00f9 celebri miti greci. Ad esempio nella terza puntata \"Uno sposo per Dafne\", Apollo, triste per l'amore non ricambiato di Dafne, si rifugia dentro una caverna portando con s\u00e9 il sole e oscurando il mondo, chiaro riferimento al mito Shinto di Amaterasu.\nDoppiaggio.\nIl doppiaggio italiano della serie \u00e8 stato effettuato dallo studio AB Service sotto la direzione di Renzo Stacchi. I dialoghi italiani sono di Daniela Altomonte e Manuela Marianetti.\nMolti dei doppiatori \"fissi\" della serie animata doppiano anche ulteriori personaggi, a volte anche all'interno dello stesso episodio come nel caso di Aurora Cancian (Eos, Athena) e Renzo Stacchi (il narratore Azumamushi, Ade, Prometeo, Atlante).\nTra i personaggi aggiuntivi, si possono riconoscere le voci dei seguenti doppiatori:"}
{"id": "224957", "revid": "161273", "url": "https://it.wikipedia.org/wiki?curid=224957", "title": "110 Lydia", "text": "110 Lydia (in italiano 110 Lidia) \u00e8 un piccolo asteroide della Fascia principale. Ha una composizione quasi pura di nichel e ferro ed \u00e8 il membro principale della famiglia di asteroidi Lydia.\nLydia fu scoperto il 19 aprile 1870 da Alphonse Louis Nicolas Borrelly dall'osservatorio di Marsiglia (Francia). Fu battezzato cos\u00ec in onore della Lidia, un'antica regione dell'Asia Minore occidentale.\nIl 18 settembre 1999 Lydia ha occultato una stella poco brillante."}
{"id": "224959", "revid": "2812", "url": "https://it.wikipedia.org/wiki?curid=224959", "title": "Manovre orbitali", "text": ""}
{"id": "224961", "revid": "1564499", "url": "https://it.wikipedia.org/wiki?curid=224961", "title": "Quinto Fabio Massimo Verrucoso", "text": "Patrizio appartenente alla Gens Fabia, ricopr\u00ec per cinque volte la carica di console (233 a.C., 228 a.C., 215 a.C., 214 a.C. e 209 a.C.), fu dittatore nel 217 a.C.\nBiografia.\nGiovent\u00f9.\nDiscendente dalla antica Gens Fabia, era nipote di Quinto Fabio Massimo Gurgite e bis-nipote di Quinto Fabio Massimo Rulliano. \nProbabilmente partecip\u00f2 alla prima guerra punica, anche se se ne ignorano le gesta.\nInizio della carriera politico-militare.\nFinita la guerra, ebbe una rapida carriera politica.\nNel 233 a.C. trionf\u00f2 sui Liguri, vittoria che gli permise di celebrare un trionfo e di dedicare un tempio ad Onore e Virt\u00f9. Fu censore nel 230 a.C.; console una seconda volta nel 228 a.C., si oppose alla legge agraria di Gaio Flaminio nel 227; fu dittatore durante i comizi del 221 a.C..\nVerso la fine del 219 a.C., fu inviato come ambasciatore dal Senato romano a Cartagine, dopo la resa di Sagunto, per capire se fosse stato Annibale ad aggredire Sagunto oppure se avesse ricevuto l'ordine dal senato cartaginese. La delegazione era composta da Quinto Fabio, Marco Livio Salinatore, Lucio Emilio Paolo, Gaio Licinio Varo e Quinto Bebio Tamfilo. Nel corso dell'udienza davanti al senato cartaginese Fabio disse:\nLa risposta dei senatori cartaginesi fu quella di gridargli che fosse lui a scegliere ci\u00f2 che preferiva. Allora Fabio, disfatta la toga all'altezza del petto, dichiar\u00f2 di offrire la guerra, al che tutti i senatori cartaginesi risposero di accettarla e di essere pronti a combatterla.\nDi ritorno da Cartagine, insieme agli altri ambasciatori romani, pass\u00f2 in Spagna, come a Roma era stato loro comandato, in modo da cercare l'alleanza di nuove popolazioni contro i Cartaginesi. I primi ad essere contattati furono i Bargusi, dai quali furono benevolmente accolti, in quanto mal sopportavano la dominazione punica, sentimento che trovarono anche in tante altre popolazioni a nord del fiume Ebro. Giunsero quindi presso la popolazione dei Volciani, la cui risposta, divenuta famosa in tutta la Spagna, sottrasse ogni speranza a Roma di poter raccogliere altre popolazioni dall'alleanza romana. Tito Livio racconta che il cittadino pi\u00f9 anziano rispose nell'assemblea: \nQuando gli fu ordinato di andarsene dalle terre dei Volciani, Fabio e gli altri ambasciatori non ricevettero pi\u00f9 alcuna dichiarazione benevola dagli altri popoli della Spagna. Furono cos\u00ec costretti a recarsi in Gallia. Anche qui non trovarono popoli disposti ad interporsi tra Romani e Cartaginesi, esponendosi alla guerra contro quest'ultimi. Livio ricorda che:\nAzioni nella seconda guerra punica.\nDittatura del 217.\nNel 217 a.C., subito dopo la sconfitta del lago Trasimeno, Fabio venne nominato dittatore, o meglio prodittatore, dato che non era stato nominato materialmente da alcun console. Da allora, poich\u00e9 la guerra con Annibale era solamente difensiva, Fabio divenne la personalit\u00e0 pi\u00f9 importante a Roma. Forse le sue doti militari non erano tra le pi\u00f9 acute, ma cap\u00ec prima di tutti i suoi contemporanei, la natura della tattica e del genio di Annibale e la situazione dei suoi connazionali.\nCicerone dice di Fabio che \"bellum Punicum secundum enervavit\" (\"snerv\u00f2 la seconda guerra punica\"), un elogio pi\u00f9 veritiero di quello di Ennio, che dice \"qui cunctando restituit rem\" (\"che temporeggiando ripristin\u00f2 lo Stato\"), dal momento che Marcello e Scipione riportarono la repubblica alla sua grandezza militare, mentre Fabio la rese capace di un ritorno alle origini.\nIl suo primo atto come dittatore fu calmare e rinvigorire gli animi dei Romani facendo sacrifici solenni e supplicando gli dei; quindi rese il Lazio e le zone adiacenti inespugnabili per il nemico. Al momento di stabilire il campo escogit\u00f2 un piano di azione semplice e fisso. Evit\u00f2 ogni contatto diretto con il nemico; spost\u00f2 l'accampamento da un altopiano ad un altro, dove la cavalleria della Numidia e i fanti iberici non sarebbero riusciti a salire; osserv\u00f2 i movimenti di Annibale con una stretta vigilanza, cattur\u00f2 i nemici sbandati e quelli che si erano allontanati dal campo in cerca di cibo, costrinse Annibale a far stancare i suoi alleati con impellenti richieste e a scoraggiare i suoi soldati con manovre inutili.\nFamosi sono l'intrappolamento di Annibale da parte di Fabio in una delle valli tra Cales e il Volturno e l'abile fuga dei Cartaginesi, che legarono sulle corna di alcuni buoi delle fascine ardenti facendoli salire sul crinale di una collina.\nMa a Roma e tra le file dell'esercito la prudenza di Fabio venne interpretata in modo errato. Fu persino sospettato di voler prolungare la guerra di cui avrebbe potuto mantenere il comando, di vilt\u00e0, di inettitudine e perfino di tradimento, quando Annibale incendi\u00f2 i terreni circostanti, risparmiando i poderi di Fabio, per far cadere su di lui il sospetto e sebbene, dopo, lo stesso dittatore romano avesse donato i prodotti dei suoi possedimenti per riscattare alcuni prigionieri romani. Solo Annibale apprezz\u00f2 il comportamento di Fabio.\nAlla fine il \"magister equitum\" Marco Minucio Rufo, a capo dei suoi oppositori, e il Senato, irritato per la devastazione della Campania, si unirono alla plebe impaziente di condannare la sua politica dilatoria. Minucio, durante una breve assenza di Fabio dal campo, ottenne una piccola vittoria su Annibale. Un tribuno della plebe, Marco Metilio, present\u00f2 una proposta di legge per dividere il comando in parti uguali tra il dittatore e il \"magister equitum\", che fu accettata dal Senato e dai comizi tributi. Mai prima di allora era accaduto che ci fossero due dittatori a Roma. Anzich\u00e9 comandare l'esercito a giorni alterni, com'era d'uso con i consoli, Fabio Massimo prefer\u00ec dividere le forze. Annibale cerc\u00f2 di approfittare di questa debolezza avversaria e attir\u00f2 Rufo in una trappola. Le forze di Rufo stavano per essere distrutte, quando il Temporeggiatore, lanci\u00f2 la sua met\u00e0 dell'esercito, sbaragli\u00f2 i cartaginesi e salv\u00f2 Rufo che, pentito e grato, rinunci\u00f2 alla carica di dittatore. Si dice che Annibale, ritirandosi, afferm\u00f2: \"Ho pensato che una nube lontana sarebbe un giorno piombata dalle colline in un temporale scrosciante\".\nMinucio, precipitoso ma onesto, si dimise dal comando, ma Fabio, scrupolosamente, stabil\u00ec la scadenza della sua carica dopo sei mesi, come la legge prevedeva, lasciando il suo buon esempio ai consoli che lo succedettero. Emilio lo imit\u00f2, mentre Varrone ignor\u00f2 i suoi ordini, e la disfatta di Canne dimostr\u00f2 la saggezza dell'avvertimento di Fabio ad Emilio: \"Ricorda, devi temere non solo Annibale ma anche Varrone\".\nFabio fu, tuttavia, tra i primi che ringraziarono Varrone, di ritorno da Canne, per non aver disperato della repubblica, e le misure difensive che il Senato adott\u00f2 in quell'epoca confusa furono dettate da lui.\nDopo la dittatura (216-210 a.C.).\nDopo l'inverno tra il 216 ed il 215 a.C. le situazioni del conflitto mutarono, essendosi Annibale insediato a Capua, e, anche se ancora importante, Fabio non era pi\u00f9 il personaggio pi\u00f9 influente a Roma. Venne eletto pontefice nel 216 (era gi\u00e0 membro del collegio augurale, carica che ricopr\u00ec per 62 anni). Si occup\u00f2 del mantenimento del tempio di Venere Ericina (venendo nominato duumviro) e rimpiazz\u00f2 i posti vacanti causati dalla guerra in Senato con i Latini. Nel 215 a.C. fu eletto console \"suffectus\" per la terza volta, in seguito alla rinuncia da parte di Marco Claudio Marcello. I due nuovi consoli, Fabio e Tiberio Sempronio Gracco, si divisero tra loro l'esercito. A Fabio tocc\u00f2 quello accampato presso \"Teanum Sidicinum\", che in precedenza era stato posto sotto il comando di Marco Giunio Pera; a Sempronio gli schiavi (\"volones\") arruolatisi volontariamente e pi\u00f9 di 25.000 alleati. In seguito Fabio devast\u00f2 la Campania e inizi\u00f2 l'assedio di Capua.\nVenne rieletto console nel 214 a.C., anno in cui comp\u00ec un'incursione nel Sannio e conquist\u00f2 \"Casilinum\".\nNel 213 a.C. Fabio fu \"legatus\" di suo figlio, Quinto Fabio Massimo, console in quell'anno: al riguardo si racconta, come esempio della disciplina romana, che, a Fabio, entrato nel campo di \"Suessula\" a cavallo per andare a salutare suo figlio, venne ordinato di scendere dall'animale, dopo che aveva oltrepassato undici dei dodici littori di cui disponeva il console, in segno di rispetto nei confronti di questa magistratura. L'anziano padre esclam\u00f2: \u00ab\"Oh figlio, ho voluto vedere se tu avevi piena coscienza di essere console\"\u00bb.\nNel 211 a.C., quando Annibale decise di dirigersi contro Roma, abbandonando l'assedio di Capua, si racconta che fu Fulvio Flacco, a scrivere immediatamente al Senato romano per informarlo delle intenzioni del condottiero cartaginese. I senatori furono impressionati e commossi. E come accadeva durante ogni situazione tanto critica, venne convocata l'assemblea generale. Qualcuno, come Publio Cornelio Scipione Asina, propose di richiamare dall'Italia tutti i comandanti e gli eserciti per difendere Roma, trascurando cos\u00ec l'assedio di Capua. Altri invece, come Fabio Massimo, ritennero vergognoso abbandonare Capua, cedendo alla paura e lasciandosi cos\u00ec comandare dai movimenti di Annibale.\nVerso la fine del 210 a.C., Tito Livio racconta che, dopo una lunga diatriba tra il dittatore Quinto Fulvio Flacco e due tribuni della plebe riguardo alla non eleggibilit\u00e0 del dittatore a console per evidente \"conflitto di interessi\", poich\u00e9 la discussione si stava protraendo oltre il lecito, venne trovato un accordo secondo il quale sarebbe stato accettato quanto deliberato dal Senato. Fu cos\u00ec che quest'ultimo decise che la \"Res publica\" fosse governata da anziani e provati generali, esperti nella guerra. Vennero quindi creati come consoli: Quinto Fabio Massimo per la quinta volta, e Fulvio Flacco per la quarta.\nRiconquista di Taranto (209 a.C.).\nDivenuto console per la quinta volta, alle idi di marzo quando assunse la carica, gli venne attribuita come provincia l'Italia, parimenti a quanto accadde per l'altro console, Fulvio Flacco. Fu cos\u00ec deciso che il loro potere fosse diviso per regioni: Fabio avrebbe condotto la guerra contro Taranto, mentre Fulvio in Lucania e nel Bruzzio. Il Senato dispose, inoltre, che venissero inviate a Fabio trenta quinqueremi a Taranto dalla Sicilia. Fabio, infatti, ordin\u00f2 al proprio figlio di recuperare i resti dell'esercito di Fulvio Centumalo, circa 4.334 soldati, e di condurli al proconsole Marco Valerio, ricevendo in cambio da questi due legioni e trenta quinqueremi.\nFabio fu console per la quinta volta nel 209 a.C. e gli venne conferito il titolo di Princeps senatus, e durante il consolato inflisse un duro colpo ad Annibale riconquistando Taranto. La cittadella di Taranto non era mai caduta nelle mani dei Cartaginesi, e Marco Livio Macato, il suo governatore, alcuni anni dopo rivendic\u00f2 il merito della ripresa della citt\u00e0. \"Certamente\" rispose ironicamente Fabio \"tu non l'hai mai persa, io non l'ho mai riconquistata.\" I soldati si diedero al saccheggio della citt\u00e0, ma venne sollevata una questione riguardo al fatto che certe statue colossali ed immagini delle divinit\u00e0 di Taranto dovessero essere mandate a Roma o no. Fabio rispose negativamente, affermando di voler lasciare ai Tarantini i loro dei avversi. Venne portata via, comunque, una statua di Ercole, l'antenato mitico della gens Fabia, e venne posto in Campidoglio.\nGli ultimi anni e la morte.\nMarco Livio Salinatore e Gaio Claudio Nerone, consoli nel 208 a.C., erano acerrimi nemici e la loro riconciliazione fu principalmente lavoro di Fabio.\nNegli ultimi anni della seconda guerra punica Fabio perse importanza a Roma. La guerra era diventata aggressiva grazie ad una nuova generazione di comandanti. Fabio, gi\u00e0 adulto durante la prima parte della guerra, era ora anziano e stanco. Egli disapprovava la nuova tattica: temeva, o forse invidiava, la supremazia politica di Scipione, e fu sempre contrario al suo piano di invadere l'Africa. Fabio non visse abbastanza per assistere alla fine della guerra e al trionfo del suo rivale, mor\u00ec nel 203 a.C., nel periodo della partenza di Annibale dall'Italia. Era molto ricco, ma il popolo si assunse le spese funebri del loro \"padre\", il \"grande dittatore\", \"colui che, da solo, con la sua prudenza salv\u00f2 lo Stato\".\nFabio ebbe due figli, il pi\u00f9 giovane dei quali pronunci\u00f2 l'orazione funebre del padre e anche se, pur non eloquente, non fu n\u00e9 impreparato, n\u00e9 cattivo oratore. Adott\u00f2, probabilmente a causa della morte del suo figlio maggiore, il figlio di Lucio Emilio Paolo, colui che sconfisse Perseo."}
{"id": "224964", "revid": "23013", "url": "https://it.wikipedia.org/wiki?curid=224964", "title": "Cavo cross", "text": ""}
{"id": "224967", "revid": "712828", "url": "https://it.wikipedia.org/wiki?curid=224967", "title": "Arabella Figg", "text": ""}
{"id": "224968", "revid": "327773", "url": "https://it.wikipedia.org/wiki?curid=224968", "title": "Sommatoria", "text": "La sommatoria \u00e8 un simbolo matematico che abbrevia, in una notazione sintetica, la somma di un certo insieme di addendi. La notazione prevede:\nNel caso pi\u00f9 generale possibile abbiamo quindi una scrittura del tipo\ndove formula_7 e formula_5 sono dei numeri interi, detti rispettivamente \"limite inferiore della sommatoria\" e \"limite superiore della sommatoria\". La scrittura si legge \"sommatoria per formula_2 che va da formula_7 a formula_5 di formula_12\". Con questa notazione si indica la somma di tutti gli addendi che si ottengono sostituendo all'indice formula_2 di formula_12 tutti i valori interi che vanno dal numero formula_7 al numero formula_5 compresi.\nEsempi.\nSe formula_18\nOppure se formula_20\nSommatorie infinite.\n\u00c8 anche possibile utilizzare questa notazione per somme di un numero infinito di termini; esse sono chiamate serie infinite. Al posto di formula_5 sopra il simbolo di sommatoria si usa il simbolo di infinito (formula_23). La somma di una serie siffatta \u00e8 definita come il limite della somma dei primi formula_5 termini, al crescere di formula_5 oltre un qualsivoglia valore. In formule, \nSi pu\u00f2 anche rimpiazzare formula_7 con un infinito negativo, e avere \nper un intero a scelta formula_7, ammesso che entrambi i limiti esistano.\nAltri usi.\n\u00c8 in uso lo stesso simbolo anche per descrivere somme i cui addendi non sono in corrispondenza con i numeri interi, ma soddisfano condizioni pi\u00f9 generali, come ad esempio\ndove la somma si estende a tutti i numeri che dividono un dato numero formula_5,\nla somma di formula_33 su tutti gli formula_34 interi nell'intervallo specificato,\nla somma su tutti gli formula_34 appartenenti all'insieme formula_37.\nNella matematica del continuo, l'equivalente della somma \u00e8 l'integrale, .\nAlbert Einstein introdusse per sommatorie coinvolgenti vettori, matrici e tensori una notazione semplificata che da lui prende nome.\nPropriet\u00e0 della sommatoria.\nPropriet\u00e0 associativa-dissociativa.\nNella notazione di sommatoria vale la seguente uguaglianza:\nSi noti che perch\u00e9 l'uguaglianza sia valida, i limiti superiori ed inferiori delle due sommatorie devono essere uguali, altrimenti l'uguaglianza non \u00e8 valida.\nPropriet\u00e0 distributiva.\nNella notazione di sommatoria vale la seguente uguaglianza:\nquesto vuol dire che un fattore che si trova all'interno di una sommatoria pu\u00f2 essere estratto da essa e, viceversa, un fattore esterno alla sommatoria pu\u00f2 essere portato al suo interno.\nDalla dimostrazione si pu\u00f2 dedurre che questa propriet\u00e0 \u00e8 equivalente alla propriet\u00e0 distributiva della moltiplicazione rispetto all'addizione.\nOvviamente questa propriet\u00e0 vale anche nel caso in cui un rapporto abbia una sommatoria al numeratore, infatti:\nScomposizione:\nTraslazione di indici:\nTraslazione dei limiti superiore ed inferiore.\nNel caso in cui il termine della sommatoria sia un polinomio la traslazione dei limiti superiore e inferiore pu\u00f2 essere fatta alterando opportunamente i soli termini dipendenti dall'indice:\nRiflessione di indici:\nAlcune identit\u00e0 in cui compaiono sommatorie.\nLa formula per la somma di tutti gli interi da formula_7 a formula_5 \u00e8 \nQuindi in particolare la somma dei primi formula_5 interi positivi \u00e8 \nLa formula della somma dei primi formula_5 quadrati invece \u00e8\nDa queste formule si pu\u00f2 anche ricavare quella relativa alla somma dei primi formula_5 cubi.\nUna relazione che lega i primi formula_5 cubi ai primi formula_5 numeri \u00e8 la seguente:"}
{"id": "224970", "revid": "1693213", "url": "https://it.wikipedia.org/wiki?curid=224970", "title": "Leotordo", "text": ""}
{"id": "224974", "revid": "481666", "url": "https://it.wikipedia.org/wiki?curid=224974", "title": "G\u00f6tterd\u00e4mmerung", "text": ""}
{"id": "224975", "revid": "767487", "url": "https://it.wikipedia.org/wiki?curid=224975", "title": "Franco Donatoni", "text": "Biografia.\nGli studi.\nIn et\u00e0 molto giovane (a 7 anni) comincia lo studio del violino, in seguito compie gli studi di composizione al Liceo Musicale di Verona, al Conservatorio \"G. Verdi\" di Milano e al Conservatorio \"G. B. Martini\" di Bologna sotto la guida di docenti quali Piero Bottagisio, Ettore Desderi e Lino Liviabella con il quale si diploma in composizione.\nSi perfeziona successivamente all'Accademia nazionale di Santa Cecilia in Roma con Ildebrando Pizzetti; nel periodo trascorso a Roma ebbe anche modo di incontrare e frequentare assiduamente Goffredo Petrassi, il quale, pur non essendo stato suo insegnante, fu prodigo di consigli e suggerimenti, aiutandolo cos\u00ec nel suo lavoro di compositore e convincendolo a seguire la sua strada. E fu proprio Petrassi, nella qualit\u00e0 di giurato del concorso di composizione indetto da \"Radio Lussemburgo\" nel 1952, a premiare il suo \"Concertino per archi, ottoni e timpani solisti\", importante affermazione che diede il via alla sua carriera internazionale di compositore.\nA met\u00e0 degli anni cinquanta, in seguito agli stimoli e ai consigli ricevuti da Bruno Maderna che, da lui incontrato nella nat\u00eca Verona, avrebbe esercitato una notevole influenza sul pensiero e sul lavoro compositivo di Donatoni, ha varie volte frequentato i Ferienkurse di Darmstadt, (precisamente nel 1954, 1956, 1958 e 1961).\nL'insegnamento.\nInizia la sua esperienza didattica fin dal 1953: \u00e8 stato docente di Composizione presso i conservatori di Bologna, Torino e Milano, mentre in seguito \u00e8 stato titolare della Cattedra di perfezionamento di composizione presso l'Accademia nazionale di Santa Cecilia a Roma presso l'Accademia Chigiana di Siena presso l'Accademia Musicale Pescarese Pescara e presso l'Accademia Lorenzo Perosi di Biella. \u00c8 stato inoltre docente al DAMS della Facolt\u00e0 di Lettere dell'Universit\u00e0 di Bologna, ed ha tenuto seminari in Europa, America e Australia.\nIn questa sua pluridecennale esperienza pedagogica ha formato numerose generazioni di compositori, tra i quali Giuseppe Alessandrini, Sandro Gorli, Pascal Dusapin, Armando Gentilucci, Giuseppe Sinopoli, Magnus Lindberg, Fausto Romitelli, Esa-Pekka Salonen, Claudio Scannavini, Luca Mosca, Giorgio Magnanensi, Riccardo Piacentini, Franco Sbacco, Alessandro Solbiati, Javier Torres Maldonado, Giulio Castagnoli, Giovanni Verrando, Roberto Carnevale, Piero Niro, Stefano Bellon, Mauro Cardi, Matteo D'Amico, Sylvie Bodorov\u00e1, Franco Balliana e molti altri.\nPremi e riconoscimenti.\nTra i numerosi riconoscimenti che Donatoni ha ricevuto nel corso della sua vita, vanno ricordati il premio SIMC (\"Societ\u00e0 Internazionale per la Musica Contemporanea\") attribuito per la composizione \"Puppenspiel\" nel 1961, il \"Premio Marzotto\" (attribuitogli nel 1966 per il brano \"Puppenspiel II\"), il \"Koussevitzky Award\" (1968, per la composizione \"Orts\"), il premio \"Janni Psacaropulo\" della critica musicale torinese per il brano \"Spiri\" (1979).\nInoltre, nel 1985 \u00e8 stato nominato \"Commandeur dans L'Ordre des Arts et des Lettres\" dal Ministro della Cultura francese.\nL'attivit\u00e0 di scrittore.\nAttivo anche come scrittore, ha esordito con \"Questo\" (Adelphi, 1970), un testo che presenta particolari formali molto singolari in quanto Donatoni applica al materiale verbale gli stessi procedimenti che utilizza nella composizione musicale in quegli anni.\nSuccessivamente ha dato alle stampe \"Antecedente X\" (1980), sottotitolato \"Sulle difficolt\u00e0 del comporre\", nel quale l'autore indaga sulle oscure origini dell'atto compositivo (gli \"antecedenti\", appunto).\nPochi anni dopo \u00e8 stato pubblicato \"Il sigaro di Armando\" (1982), raccolta di scritti su vari argomenti (sempre riguardanti la musica, ma non strettamente concentrati sulla composizione), che include anche alcune interviste con lo stesso autore; \"In-oltre\" (1988), invece, raccoglie gli scritti di presentazione che via via Donatoni stil\u00f2 per le prime esecuzioni dei suoi brani.\nGli ultimi anni.\nDi salute piuttosto malferma (sin dalla giovinezza soffr\u00ec periodicamente di depressioni nervose che lo costrinsero talvolta ad interrompere il suo lavoro per seguire le opportune terapie), gli ultimi anni della vita di Donatoni furono minati dal diabete, malattia di cui soffr\u00ec sin dai primi anni ottanta.\nNel 1998 venne colpito da un ictus cerebrale, e la sua salute si deterior\u00f2 al punto che per i suoi ultimi brani orchestrali (\"Prom\" e \"ESA - In cauda V\") dovette farsi aiutare per la stesura pratica delle partiture da alcuni allievi.\nUn secondo ictus, sopravvenuto nel 2000, lo porter\u00e0 alla morte, avvenuta il 17 agosto di quello stesso anno all'et\u00e0 di 73 anni. La cerimonia funebre (durante la quale venne eseguito il suo brano \"Cinis\", sorta di requiem laico che l'autore compose nel 1988) si tenne al conservatorio di Milano.\nLa musica.\nSguardo generale.\nLe sue musiche sono eseguite diffusamente nel mondo intero, sovente interpretate da grandi solisti, gruppi e direttori (Claudio Abbado, Salvatore Accardo, Claudia Antonelli, Irvine Arditti, Dino Asciolla, Pierre Boulez, Elisabeth Chojnacka, Dorothy Dorow, Ensemble 2e2m, Ensemble Intercontemporain, Lothar Faber, Severino Gazzelloni, Bruno Giuranna, Les Percussions de Strasbourg, Nieuw Ensemble, Bruno Maderna, Alain Meunier, Esa-Pekka Salonen, e molti altri).\nSpesso premiate in concorsi internazionali di composizione, le sue opere sono edite dalle edizioni Schott Musik International (Magonza-Londra), Boosey &amp; Hawkes (Londra), Suvini Zerboni (Milano) e Ricordi (Milano).\nFranco Donatoni arriv\u00f2 alla maturit\u00e0 artistica in epoca relativamente tarda, ovvero attorno ai cinquant'anni, dopo aver percorso un lungo cammino spinto dal desiderio di \"guardare avanti\", esplorando le varie strade possibili di un tragitto che fece uscire la Nuova Musica dal periodo seriale. Le sue composizioni a partire dai tardi anni settanta riguardano soprattutto la musica da camera (pur non mancando alcune interessanti e riuscite opere orchestrali e teatrali), e vengono universalmente apprezzate per la loro fresca originalit\u00e0, nonch\u00e9 per la libert\u00e0 e la brillantezza della loro scrittura.\nI periodi.\nNella musica di Donatoni si possono riconoscere vari differenti periodi: il primo \u00e8 segnato da un neoclassicismo bartokiano, non esente dall'influenza di Goffredo Petrassi.\nIn seguito la frequentazione e gli insegnamenti di Bruno Maderna lo indirizzeranno verso lo serialismo (anni cinquanta), mentre la prima parte degli anni sessanta vedranno Donatoni tra i protagonisti dell'Alea (o, come lo stesso Donatoni preferiva dire, dell'Indeterminazione), periodo che porter\u00e0 pi\u00f9 tardi (fine anni sessanta) all'utilizzo estremo di procedimenti quali gli \"automatismi combinatori\", volti alla ricerca di un distacco, alla rinuncia alla responsabilit\u00e0 soggettiva dell'atto del comporre.\nSono questi gli anni del \"periodo negativo\", in cui le esperienze legate alla de-composizione porteranno ad una desacralizzazione completa della creativit\u00e0, ad una dissociazione totale tra materiale e gesto compositivo. Durante questo periodo furono di importanza determinante le suggestioni e le influenze ricevute da autori letterari quali Franz Kafka, Gustav Meyrink, Heinrich von Kleist, Robert Walser e Marguerite Yourcenar.\nDa notare in questo periodo la totale assenza di composizioni vocali; brani emblematici di quei tempi sono \"Puppenspiel I\" (1961), \"Per Orchestra\" (1962) \"Black and white\" (1964), \"Etwas ruhiger im Ausdruck\" (1967).\nL'esercizio ludico dell'invenzione.\nDalla met\u00e0 degli anni settanta, Donatoni ritrov\u00f2 quello che lui stesso chiamava \"l'esercizio ludico dell'invenzione\", un atteggiamento, quindi, e un rapporto decisamente positivo con la scrittura, il che lo porter\u00e0 a produrre un notevolissimo numero di opere che godranno di un apprezzamento sempre pi\u00f9 vasto in campo internazionale; in senso temporale, i primi brani di questo lungo ciclo sono \"Ash\" (1976), \"Toy\" e \"Spiri\" (entrambi del 1977).\nI materiali compositivi utilizzati da Donatoni in questa sua ultima, lunga fase sono spesso minimali; essi vengono sottoposti a continui procedimenti di trasmutazione e permutazione tramite l'utilizzo di codici e automatismi miranti alla crescita della cellula originaria, quasi fosse un organismo vivente.\nA partire dagli anni ottanta si denota un ritorno verso la musica vocale, da lui accuratamente evitata per pi\u00f9 di un ventennio (\"L'ultima sera\" del 1980, \"In cauda\" per coro e orchestra del 1986, \"Madrigale\" del 1991, su testo di Elsa Morante), cos\u00ec come in altri lavori si noter\u00e0 una certa influenza (soprattutto a livello ritmico) della musica jazz (\"Hot\" del 1989, \"Sweet Basil\" del 1993).\nLa sua scomparsa, avvenuta nel 2000, gli impedir\u00e0 di portare a termine la sua trascrizione de \"L'arte della fuga\" di Johann Sebastian Bach.\nIl teatro.\nPer due volte si dedicher\u00e0 all'opera lirica: nel 1984 con \"Atem\", rappresentata al Teatro alla Scala di Milano, cercher\u00e0 di ribaltare il consueto rapporto tra compositore e soggetto, creando uno spettacolo senza trama, in cui il prodotto \"spettacolare\" doveva essere il risultato della visualizzazione della sua musica (infatti la partitura include molti dei suoi lavori precedenti, talora modificati, talora lasciati al loro stato originario). Il risultato finale, per\u00f2, non fu dei pi\u00f9 incoraggianti, tanto che lo stesso autore ebbe a dichiarare che si era trattato solo di un \"matrimonio in bianco\" tra lui stesso e l'opera.\nDonatoni ci riprov\u00f2 nel 1995 con \"Alfred, Alfred\", \"op\u00e9ra comique\" su testo proprio, rappresentata al Festival \"Musica\" di Strasburgo e poco dopo ripresa a Parigi e in varie citt\u00e0 italiane. L'esito fu questa volta esilarante: il protagonista dell'opera \u00e8 lo stesso compositore, il quale dal letto di una camera d'ospedale, colpito da una crisi diabetica assiste in silenzio ad un susseguirsi continuo di avvenimenti surreali che si prestano a tragicomiche riflessioni sulla vita.\nCronologia delle opere.\nGli inizi (gli anni cinquanta).\n1950\n1951\n1952\n1953\n1954\n1955\n1957\n1958\n1959\nIl periodo negativo (gli anni sessanta).\n1960\n1961\n1962\n1963\n1964\n1965\n1966\n1967\n1968\n1969\nTransizioni (gli anni settanta).\n1970\n1971\n1972\n1973\n1974\n1975\n1976\n1977\n1978\n1979\nL'invenzione (gli anni ottanta).\n1980\n1981\n1982\n1983\n1984\n1985\n1986\n1987\n1988\n1989\nL'ultimo decennio (gli anni novanta).\n1990\n1991\n1992\n1993\n1994\n1995\n1996\n1997\n1998\n1999\n2000"}
{"id": "224977", "revid": "1798099", "url": "https://it.wikipedia.org/wiki?curid=224977", "title": "Christian Schad", "text": "Biografia.\nChristian Schad nacque il 21 agosto 1894 nella cittadina di Miesbach, in Baviera. Studi\u00f2 all'accademia d'arte di Monaco di Baviera, dove impar\u00f2 le tecniche classiche della pittura.\nAllo scoppio della prima guerra mondiale, per evitare il servizio militare, fugg\u00ec in Svizzera: fu a Zurigo e a Ginevra che stava conoscendo il nascente movimento dada, dal quale rimase profondamente colpito.\nIn quegli anni realizz\u00f2 soprattutto xilografie, rilievi e lavori in legno policromo; svilupp\u00f2 inoltre il processo del fotogramma (chiamato anche schadografia) ottenuto impressionando direttamente la pellicola sensibile alla luce. A Zurigo conobbe lo scrittore boemo Walter Serner con cui strinse una profonda e duratura amicizia, tanto che nel 1971 ne scrisse una commovente biografia. Alla fine della prima guerra mondiale pass\u00f2 diversi anni a Roma e a Napoli, per poi trasferirsi a Vienna.\nFu in questo periodo che cominci\u00f2 a dipingere ritratti secondo modi riconducibili al movimento della Nuova oggettivit\u00e0, in particolare alla corrente del Realismo magico.\nVerso la fine degli anni venti si stabil\u00ec a Berlino, dove continu\u00f2 a sviluppare questo stile, fino ad arrivare ad un inquietante realismo analitico dell'immagine attraverso un'attenzione esasperata per l'ambiguo e il simbolico.\nI suoi soggetti tipici sono i caff\u00e8 caratteristici degli anni della repubblica di Weimar, in cui viene inserita un'aperta descrizione della sessualit\u00e0 tramite figure dall'aspetto freddo e tagliente; in questo \u00e8 rintracciabile lo sconvolgimento che la prima guerra mondiale aveva prodotto sulla cultura tedesca.\nCon la presa del potere da parte dei nazisti, Schad si ritir\u00f2 dalla vita pubblica; dopo pochi anni si trasfer\u00ec in Baviera, dove continu\u00f2 a dipingere in solitudine per il resto della vita. Mor\u00ec il 25 febbraio 1982 a Keilberg, piccolo paese della Baviera."}
{"id": "224978", "revid": "2175", "url": "https://it.wikipedia.org/wiki?curid=224978", "title": "Cavo cross girato", "text": ""}
{"id": "224981", "revid": "5296", "url": "https://it.wikipedia.org/wiki?curid=224981", "title": "Trittico romano", "text": ""}
{"id": "224983", "revid": "1226", "url": "https://it.wikipedia.org/wiki?curid=224983", "title": "Spazzatura spaziale", "text": ""}
{"id": "224986", "revid": "1226", "url": "https://it.wikipedia.org/wiki?curid=224986", "title": "Detriti spaziali", "text": ""}
{"id": "224987", "revid": "124404661", "url": "https://it.wikipedia.org/wiki?curid=224987", "title": "Associazione Luca Coscioni", "text": "L'Associazione Luca Coscioni per la libert\u00e0 di ricerca scientifica \u00e8 un'associazione di promozione sociale italiana, fondata nel 2002 da Luca Coscioni.\nLo Statuto prevede, fra gli scopi principali, la promozione della libert\u00e0 di ricerca scientifica, di cura e le altre libert\u00e0 civili, l'affermazione del diritto alla scienza e all'autodeterminazione individuale e quella dei diritti umani, civili e politici delle persone, a partire da quelle malate e con disabilit\u00e0.\nStoria.\nL'associazione viene fondata dall'economista e politico Luca Coscioni, docente universitario a contratto malato di sclerosi laterale amiotrofica, il 5 novembre 2002. La scelta di fondare l'associazione, avviene a seguito della candidatura di Luca Coscioni - che dal 2002 sino alla sua morte \u00e8 stato anche presidente di Radicali Italiani - come capolista della Lista Bonino Pannella alle elezioni politiche italiane del 2001.\nL'associazione mette al centro delle proprie proposte la libert\u00e0 di ricerca scientifica e di cura e si pone come centro di aggregazione di cittadini, malati, persone con disabilit\u00e0, accademici, ricercatori e scienziati avendo l\u2019obiettivo di affermare le libert\u00e0 civili, dalla libert\u00e0 di ricerca all\u2019autodeterminazione della persona attraverso proposte di legge, iniziative popolari e giudiziarie, e di dialogo con le istituzioni. Per questo l\u2019associazione sceglie come proprio manifesto la frase: \"Dal corpo dei malati, al cuore della politica\".\nLa storia dell'associazione \u00e8 segnata nei primi anni dalla decisione, nel 2004, di intraprendere la raccolta firme per la campagna referendaria volta a cancellare la legge sulla procreazione medicalmente assistita, approvata nel febbraio 2004 dal Parlamento italiano, che vieta la ricerca sulle cellule staminali e limita la possibilit\u00e0 di accesso alla fecondazione assistita, rendendo proibite diverse tecniche. Nonostante i voti favorevoli all'abrogazione avessero ottenuto la maggioranza, il relativo referendum non raggiunge il quorum ma suscita comunque profonda discussione nella popolazione, facendo in particolare attivare la CEI presieduta dal Cardinal Camillo Ruini con una campagna astensionista volta a far fallire gli esiti referendari.\nContemporaneamente, l'associazione in quel periodo estende la sua attivit\u00e0 sul piano internazionale convocando a Roma la sessione costitutiva del Congresso mondiale per la libert\u00e0 di ricerca scientifica, che diviene un congresso permanente di incontro tra cittadini, scienziati e politica a livello transnazionale e che nel tempo si riunir\u00e0 in sessioni congressuali e preparatorie a Roma, Bruxelles, Ginevra e Addis Abeba. \nIl 20 febbraio 2006 muore Luca Coscioni. Nel congresso straordinario che si tiene nell\u2019aprile dello stesso anno a Roma Piergiorgio Welby \u00e8 eletto co-presidente dell'associazione e con lui l'associazione decide di condurre una battaglia per il riconoscimento di una morte dignitosa che lo stesso Welby ottiene nel dicembre 2006, dopo una lotta durata 88 giorni che coinvolge l\u2019intera opinione pubblica, a partire dall\u2019attenzione del Presidente della Repubblica Giorgio Napolitano. Da allora l\u2019iniziativa dell\u2019associazione sul campo dell\u2019autodeterminazione della persona nelle scelte di fine vita diviene fra gli obiettivi prioritari con le iniziative di disobbedienza civile condotte da Marco Cappato, culminate nel 2017 con il pi\u00f9 conosciuto caso Cappato / Dj Fabo.\nNel 2015 Maria Antonietta Farina Coscioni, ex Presidente onorario dell'Associazione Luca Coscioni, ha deciso di lasciare l'Associazione, perch\u00e9 in disaccordo con l'accesso ai fondi del 5 per mille e fondando l'Istituto Luca Coscioni in memoria del marito.\nCampagne.\nIspirandosi al manifesto \"Dal corpo dei malati, al cuore della politica\", l'Associazione Luca Coscioni afferma di battersi, nelle sue campagne, per la libert\u00e0 di ricerca scientifica, i diritti dei disabili, l'antiproibizionismo, la fecondazione assistita e la libert\u00e0 di scelta individuale per quel che concerne il fine vita, l'aborto e la contraccezione.\nLibert\u00e0 di ricerca scientifica.\nL'associazione ha come motivo fondante la sua esistenza la promozione della libert\u00e0 di ricerca scientifica vista nello specifico come frontiera per cercare una cura per malattie ora inguaribili, in generale come strumento per rafforzare la democrazia e i diritti umani. Questa si attua sia con l'informazione verso la societ\u00e0 civile sul tema, sia attraverso un forte impegno politico che ha visto l'associazione (per molti anni anche a fianco il Partito Radicale) fortemente presente nel dibattito sull'eutanasia, la ricerca sulle cellule staminali embrionali, l'utilizzo di stupefacenti per le cure palliative, il testamento biologico, l'aborto.\nQuesta posizione \u00e8 stata criticata dai movimenti a tutela della sacralit\u00e0 della vita, alcuni legati alla chiesa cattolica. Questi infatti si oppongono non alla ricerca, vista come un servizio verso i malati, ma all'utilizzo delle staminali embrionali ricavate dalla soppressione di embrioni. L'errore, secondo queste associazioni, sta nel non considerare la fonte degli embrioni. Questi infatti sono quelli non utilizzati dalle coppie che usufruiscono della fecondazione assistita, e che quindi sono letteralmente abbandonati dai genitori. Poich\u00e9 se impiantati danno luogo allo sviluppo di una persona, il punto, secondo queste associazioni, non \u00e8 utilizzarli per la ricerca, ma permettere loro di avere una vita attraverso la loro donazione a coppie che vogliono avere figli. Questa posizione ha aperto un nuovo dibattito, spesso per\u00f2 poco considerato dai media.\nUniversit\u00e0 e ricerca.\nL'associazione afferma di battersi per l'introduzione della \"peer review\", ossia per l'introduzione del criterio di \"revisione tra pari\" nei meccanismi d'assegnazione dei fondi pubblici per la ricerca scientifica per le universit\u00e0 pubbliche italiane.\nPer questa iniziativa \u00e8 stato anche promosso un appello nel gennaio 2007.\nL'utilizzo di revisori anonimi \u00e8 gi\u00e0 comunque previsto (almeno a partire dal 1997) per la selezione dei programmi di ricerca finanziati dal MIUR.\nFecondazione assistita.\nSin dalla sua fondazione, l'Associazione Luca Coscioni si batte per una normativa che regoli e definisca l'accesso alle tecniche di procreazione medicalmente assistita in Italia. In tal senso, sostiene la necessit\u00e0 di una riforma della legge 40/2004, a partire dalla cancellazione di alcuni divieti in essa contenuti.\nUn primo metodo per raggiungere questo obiettivo \u00e8 stato l'attivazione degli strumenti di partecipazione popolare. L'Associazione Luca Coscioni \u00e8 stata, infatti, una dei promotori dei referendum del 2005, che prevedevano l'abrogazione parziale della legge sulla fecondazione assistita in quattro punti: i limiti alla ricerca clinica e sperimentale sugli embrioni, l'utilizzo di pi\u00f9 embrioni nella fecondazione assistita, l'abolizione delle norme concernenti finalit\u00e0, diritti, soggetti coinvolti e limiti nell'accesso alla procreazione medicalmente assistita ed il divieto di eterologa. Sempre l\u2019Associazione aveva proposto insieme a Radicali Italiani un quesito di abrogazione totale della legge 40/2004 che, tuttavia, era stato dichiarato inammissibile dalla Corte costituzionale.\nLa tornata elettorale si \u00e8 svolta il 12 e 13 giugno, ma ha visto il mancato raggiungimento del quorum. Fallita la strada referendaria, l'Associazione ha preso parte all'assemblea dei mille, convocata da scienziati, medici ed intellettuali per decidere quali idee ed iniziative intraprendere sul tema, tra cui anche quelle di tipo giudiziario a sostegno dei pazienti. Attraverso un gruppo di legali, coordinati dal segretario nazionale Filomena Gallo, e la collaborazione di altre associazioni di pazienti, l'Associazione ha partecipato, facendosi spesso promotrice, alle azioni in tribunale, tra cui alcune di quelle hanno posto alla Corte costituzionale questioni di legittimit\u00e0 costituzionale su specifici articoli della legge 40. Si \u00e8 arrivati cos\u00ec, nel 2014, alla cancellazione per mano della Consulta dei divieti di fecondazione eterologa e, nel 2015, all'eliminazione del divieto di accesso alle tecniche per le coppie fertili ma portatrici di patologie genetiche e di quello alla diagnosi genetica preimpianto.\nIn merito a quest\u2019ultima tecnica, l\u2019Associazione Luca Coscioni ha rilevato disparit\u00e0 nell'accesso perch\u00e9 i trattamenti, non essendo inseriti nei Livelli essenziali di Assistenza e non essendo, dunque, a carico del Servizio sanitario nazionale, non sono gratuiti n\u00e9 rimborsabili in tutte le Regioni italiane. Dal 2017, quindi, ha promosso un appello al ministro della Salute Beatrice Lorenzin (e poi reiterato ai successori Giulia Grillo e Roberto Speranza) affinch\u00e9 la diagnosi genetica preimpianto venga inclusa nei Livelli essenziali di assistenza.\nAltro modo cui l\u2019Associazione persegue una riforma della Legge 40 \u00e8 la strada parlamentare. Con lo scopo di superare il divieto di gestazione per altri, creando un quadro normativo entro cui rendere lecita in Italia questa tecnica, l\u2019Associazione ha presentato in collaborazione con altre associazioni la proposta di legge \u201cDisciplina della gravidanza solidale e altruistica\u201d, depositata dai parlamentari Guia Termini, Doriana Sarli, Elisa Siragusa, Riccardo Magi, Nicola Fratoianni durante la XVIII legislatura.\nFine vita.\nRiconducendosi alla battaglia di Piergiorgio Welby per il riconoscimento dell'autodeterminazione del malato, l'Associazione Luca Coscioni si impegna nella promozione di una legislazione in tema di testamento biologico e della legalizzazione dell'eutanasia. L'azione politica dell'Associazione su questo ambito si attua seguendo due direttrici.\nLa prima riguarda una azione di pressione nei confronti del Parlamento, attraverso anche gli strumenti di partecipazione popolare. Durante la XVI legislatura, l'Associazione Luca Coscioni mette in atto una lunga mobilitazione contro l'approvazione del cosiddetto disegno di legge Calabr\u00f2 sul testamento biologico che, secondo l'Associazione, rappresenta un passo indietro dopo le decisioni raggiunte sul piano giurisdizionale nei procedimenti attivati grazie all'iniziativa di Piergiorgio Welby. La legislatura si chiude nel 2013, senza che quel testo venga approvato.\nAlla fine del 2012, Marco Cappato lancia la campagna \"Eutanasia Legale\", volta alla raccolta di firme per la presentazione di una proposta di iniziativa popolare sul tema del fine vita. In questo contesto, con l\u2019inizio della XVII legislatura, il 13 settembre 2013, viene depositata alla Camera dei deputati una proposta di legge di iniziativa popolare riguardante il \"Rifiuto dei trattamenti sanitari e liceit\u00e0 dell'eutanasia\". Sempre sul fronte parlamentare, l'Associazione si \u00e8 fatta promotrice, nel 2015, di un Intergruppo parlamentare per le scelte di fine vita, sostenendo l'approvazione della legge 219/2017 che riconosce e disciplina il testamento biologico in Italia.\nNel 2021, quindi, l'Associazione promuove insieme ai rappresentanti di altre organizzazioni e partiti un referendum per la depenalizzazione dell'eutanasia, attraverso la parziale abrogazione dell'articolo 579 del Codice Penale che punisce l'omicidio del consenziente. Il quesito referendario \u00e8 stato depositato in Corte suprema di cassazione, il 20 aprile 2021.\nLa seconda direttrice riguarda, invece, le azioni in tribunale e quelle di disobbedienza civile promossa dai suoi dirigenti. Al fine di sensibilizzare la politica e l'opinione pubblica sulla necessit\u00e0 di una normativa che riconosca e disciplini tutte le scelte di fine vita, il tesoriere Marco Cappato, la co Presidente Mina Welby e il consigliere generale Gustavo Fraticelli annunciano di voler aiutare pubblicamente le persone che ne fanno richiesta ad ottenere l\u2019aiuto alla morte volontaria in Svizzera. Dopo i casi di Piera Franchini, Dominique Velati e Damiana Saba, Marco Cappato si autodenuncia per aver aiutato Fabiano Antoniani, rimasto cieco e tetraplegico a seguito di un incidente, a raggiungere una struttura svizzera, dove questi ha ottenuto il suicidio assistito.. Ne scaturisce un processo dinanzi la Corte di Milano con l'accusa di aiuto al suicidio, reato punito da 5 a 12 anni di carcere ai sensi dell'articolo 580 del Codice penale. La Corte costituzionale - cui il tribunale milanese si \u00e8 rivolta sollevando una questione di legittimit\u00e0 costituzionale - ha riconosciuto, con la sentenza 242/2019, la non punibilit\u00e0 dell'aiuto al suicidio fornito a persone che rispondono a quattro requisiti specifici, dopo aver evidenziato l'esistenza di un vuoto legislativo in materia e lasciando undici mesi al Parlamento per l'emanazione di una legge che tuteli tutte le scelte di fine vita.\nMarco Cappato, che \u00e8 stato assolto dalla Corte di Milano il 23 dicembre 2019, finisce nuovamente a processo insieme a Mina Welby per l'aiuto dato, sempre nel 2017, a Davide Trentini, affetto da sclerosi multipla. Il processo si \u00e8 concluso il 28 aprile 2021, dopo due gradi di giudizio, con l'assoluzione dei due imputati, che erano gi\u00e0 stati assolti in primo grado dinanzi alla Corte d'Assise di Massa. Quest'ultima decisione compie un ulteriore passaggio chiarificatore in merito all'applicazione della sentenza 242/2019, perch\u00e9 afferma che per trattamento di sostegno vitale non si devono intendere solo i macchinari, ma anche i trattamenti farmacologici, come nel caso di specie.\nIl progetto \"Soccorso civile\".\nDal 2008 \u00e8 attivo sul sito web dell'associazione il portale \"Soccorso civile\", che si propone di fornire informazioni utili a persone vittime del proibizionismo sulla salute.\nCariche.\nLo Statuto prevede che la dirigenza dell'associazione sia formata dalla \"Presidenza\", dal \"Segretario\", dal \"Tesoriere\", dal \"Consiglio di gestione di bilancio\", dal \"Consiglio generale\" e dal \"Consiglio dei revisori dei Conti\".. Le cariche vengono rinnovate ogni anno, in occasione del Congresso.\nPubblicazioni.\nLa rivista ufficiale dell'Associazione Luca Coscioni \u00e8 \"Agenda Coscioni\", fondata come mensile nel 2006. Tra il 2009 ed il 2010, invece, la pubblicazione era venduta in edicola insieme al mensile \"Terra\".\nCongressi nazionali.\nQuasi ogni anno l'associazione organizza il congresso ufficiale, dove iscritti e dirigenti s'incontrano per confrontarsi e fare il punto della situazione sulle varie campagne. Nell'occasione, gli iscritti votano le nuove cariche dirigenziali.\nGiuristi per libert\u00e0.\nGiuristi per libert\u00e0 \u00e8 un'associazione di avvocati e accademici costituita nel 2018, il cui comitato scientifico \u00e8 coordinato da Giulia Perrone."}
{"id": "224991", "revid": "103483", "url": "https://it.wikipedia.org/wiki?curid=224991", "title": "Luca Coscioni", "text": "La sua vita \u00e8 stata segnata dalla sclerosi laterale amiotrofica, che lo ha portato alla morte nel 2006 a soli 38 anni.\nGli studi e la carriera universitaria.\nDopo la maturit\u00e0 classica si iscrive alla Facolt\u00e0 d'Economia e Commercio presso l'universit\u00e0 La Sapienza di Roma, dove si laurea con il massimo dei voti nel 1991, presentando una tesi sui rapporti commerciali e agricoli fra Occidente e Paesi in via di sviluppo. \u00c8 ammesso poi al Dottorato di Ricerca in \"Economia Montana e dei Sistemi Foresta-Legno-Ambiente\", all'Universit\u00e0 di Trento. Tiene un seminario al Dipartimento di Scienze Economiche ed Estimative dell'Universit\u00e0 della Tuscia a Viterbo sulla contabilit\u00e0 forestale ed agraria, e tra il 1992 ed il 1993 svolge attivit\u00e0 di studio e di ricerca sempre a Viterbo.\nNel frattempo, orienta i propri interessi verso la sociologia e la politica, pur se ancora in ambito prettamente economico; tiene infatti un corso a Trento sulle linee comportamentali dei consumatori e poi due cicli di approfondimento per gli studenti di Economia Politica a Viterbo nel 1994, dove \u00e8 anche membro delle relative commissioni di esame. Tiene numerosi corsi di Economia politica ed internazionale e collabora come ricercatore in un importante istituto francese con sede a Nancy.\nUn anno dopo consegue il Dottorato di Ricerca presso l'Universit\u00e0 della Tuscia di Viterbo, dove \u00e8 attivo in qualit\u00e0 di \"cultore della materia\" in Politica Economica. Si candida e viene eletto consigliere comunale a Orvieto (TR), sua citt\u00e0 natale. Il 3 luglio 1997 si dimette da consigliere comunale a causa dell'aggravarsi delle sue condizioni di salute.\nLa malattia.\nNel 1995 gli viene diagnosticata la SLA (sclerosi laterale amiotrofica), e decide di dimettersi dagli incarichi pubblici. Inizia un periodo doloroso, dove viene visitato in vari ospedali, senza beneficio. La sclerosi lo condanna a una lunga e progressiva degenerazione dei muscoli, provocando crescenti problemi al movimento, alla nutrizione, alla parola.\nTuttavia, poich\u00e9 le capacit\u00e0 intellettive permangono intatte, nel 1999 sposa Maria Antonietta Farina. Decide di riprendere la vita pubblica e di ritornare alla politica, da cui la malattia l'aveva costretto ad allontanarsi quattro anni prima.\nL'impegno politico.\nSi candida alle elezioni amministrative, e conosce \u2013 tramite internet \u2013 i Radicali Italiani, con i quali comprende di condividere numerosi ideali e valori; le battaglie libertarie, segno distintivo dell'organismo politico creato da Marco Pannella, sono vicine ai temi che pi\u00f9 stanno a cuore a Coscioni: la libert\u00e0 di ricerca. Un anno dopo viene candidato dalla Lista Bonino alle elezioni regionali in Umbria, ma il successo tra i radicali arriva quando, nell'agosto 2000, vengono indette elezioni interne (per la prima volta on-line) per eleggere il proprio Comitato di Coordinamento; Luca Coscioni \u00e8 infatti tra gli eletti.\nNel febbraio 2001, partecipando al comitato, munito per la prima volta di un sintetizzatore vocale che gli permette di esprimersi, espone le sue idee sulla ricerca scientifica; il comitato approva entusiasticamente una mozione che iscrive l'impegno in questo senso nelle carte del movimento. Pronuncer\u00e0 un altro discorso importante poco dopo, durante la Commissione Temporanea del Parlamento Europeo sulla Genetica Umana e le Biotecnologie, istituita proprio per dare voce su questo tema a chi ne \u00e8 toccato pi\u00f9 direttamente: i malati. Coscioni apre cos\u00ec un dibattito che vede opposti i due schieramenti di chi sostiene la libert\u00e0 scientifica \"sempre e comunque\" e di chi invece intende regolarne l'applicazione, specialmente su quegli argomenti eticamente rilevanti di cui la Chiesa cattolica \u00e8 la principale sostenitrice.\nAlle elezioni politiche del 2001 i radicali eleggono Luca Coscioni - con voto all'unanimit\u00e0 - Presidente dei Radicali Italiani, riconoscendolo un simbolo delle proprie lotte. Coscioni accetta l'offerta di Emma Bonino e Marco Pannella di proporsi come capolista della Lista Bonino nel proporzionale.\nLa campagna elettorale punta molto sul ruolo che Coscioni vuole per la ricerca, ed in favore di questa posizione si esprimono premi Nobel, scienziati e ricercatori. \nNonostante tutto questo per\u00f2, la campagna elettorale ha ben poco successo, e i radicali non trovano posto per loro nelle due Camere.\nPer rimediare a questo scarso successo, e per continuare a porre agli occhi dell'opinione pubblica quelle che lui considera come istanze di libert\u00e0, egli - con il supporto dei Radicali Italiani - d\u00e0 vita, il 20 settembre 2002 all'Associazione Luca Coscioni per la libert\u00e0 di ricerca scientifica.\nL'associazione fu molto attiva nel 2004 al riguardo del referendum abrogativi sulla Legge n. 40 del 2004 riguardante la procreazione assistita, la quale poneva seri limiti alla ricerca nell'ambito della genetica, ma che - dopo un mese di lotte politiche e ideologiche anche molto aspre - si risolse con una sconfitta, e con un mantenimento della legge in vigore, a causa del mancato raggiungimento del quorum. Un anno dopo, Luca Coscioni si era fatto promotore di una lista a lui omonima, appoggiata dai Radicali, per le elezioni regionali, ma che non fu mai presentata.\nLa morte.\nLa morte di Luca Coscioni, avvenuta la mattina del 20 febbraio 2006 nella sua abitazione di Orvieto, in seguito a una crisi respiratoria, fu comunicata agli italiani da Marco Pannella su Radio Radicale. Questi l'apprese direttamente dalla moglie Maria Antonietta; con lei e Luca ogni mattina i vertici del partito organizzavano una riunione affinch\u00e9 la sua lotta potesse ogni giorno rinnovarsi e continuare.\nPer molti di costoro, Luca Coscioni ha rappresentato un simbolo ed un ideale. Tutto il mondo politico ha manifestato cordoglio per la sua scomparsa.\nCoerentemente con la sua volont\u00e0, il corpo fu cremato e le ceneri sparse in mare il 21 giugno 2006, nei pressi di Porto Santo Stefano sul Monte Argentario, vicino all'Isola del Giglio, un luogo che Luca Coscioni amava moltissimo e frequentava con il suo catamarano giallo, prima che la malattia lo colpisse."}
{"id": "224994", "revid": "1543377", "url": "https://it.wikipedia.org/wiki?curid=224994", "title": "Trionfo", "text": "Il trionfo era il massimo onore che nell'antica Roma veniva tributato con una cerimonia solenne al generale che avesse conseguito un'importante vittoria. Il primo a ottenerlo fu Romolo, il quale, dopo aver ucciso il re dei Ceninensi, pot\u00e9 celebrarlo percorrendo la via Sacra nel foro romano e salire sul Campidoglio, deponendo nel tempio di Giove Feretrio gli \"spolia opima\". Non fu invece possibile per il \"triumphator\" utilizzare un cocchio, per percorrere questo tragitto, come accadde in seguito, a partire dai Tarquini (VII secolo a.C.). Gli stessi Fasti trionfali celebrano per l'anno 752/751 a.C.:\nStoria.\nEpoca romana: trionfi memorabili.\nIn epoca regia si racconta che Romolo, dopo aver sconfitto i Veienti, nel corteo che seguiva il vincitore, c'erano molti prigionieri nemici, fra cui il comandante etrusco, un uomo anziano, che per\u00f2 sembra si fosse comportato con poca esperienza e scarsa saggezza, nonostante l'et\u00e0. Da quel trionfo i Romani, quando celebrano i sacrifici per una vittoria, conducono attraverso il Foro romano fino al Campidoglio un uomo anziano con la veste bordata di porpora, ma ornato con una bolla infantile, e proclamano che gli abitanti di Sardi (in questo caso gli Etruschi di Veio) sono in vendita.\nFu per\u00f2 Tarquinio Prisco che, per primo, celebr\u00f2 un trionfo su un cocchio dorato a quattro cavalli in Roma, vestito con una toga ricamata d'oro ed una tunica \"palmata\" (con disegni di foglie di palma), vale a dire con tutte le decorazioni e le insegne per cui risplende l'autorit\u00e0 del comando.\nInizialmente il trionfo poteva essere accordato solo dal Senato romano, che doveva ricevere il resoconto degli scontri, e sapere quanti nemici erano caduti, e quindi l'entit\u00e0 della battaglia finale. Per\u00f2 dal 449 a.C. in un periodo di \"impasse\" politica, anche l'assemblea del popolo romano riusc\u00ec a decretare il trionfo ai consoli, nella fattispecie Lucio Valerio Potito e Marco Orazio Barbato.\nInoltre solo membri della classe senatoriale o del rango consolare potevano riceverlo.\nConsisteva in un corteo formato dalle truppe vittoriose con alla testa il \"triumphator\", il trionfatore che, partendo dal Campo Marzio, entrava in Roma attraverso la \"Porta Triumphalis\". Al momento culminante del Trionfo per tradizione, lo schiavo che teneva l'alloro della vittoria sulla testa del generale gli sussurrava nell'orecchio: \"Respice post te! Hominem te memento!\" (in italiano: \"Guarda dietro te! Ricordati di essere un uomo!\").\nErano detti \"triumphalia ornamenta\" (o semplicemente \"triumphalia\") le decorazioni, i distintivi, le insegne di un \"triumphator\" (trionfatore): la \"corona aurea\", la \"toga picta\" (toga dipinta), la \"tunica palmata\" (tunica decorata con foglie di palma, attributo di Giove Capitolino), lo \"scipio eburneus\" (bastone d'avorio). Si devono anche aggiungere il \"currus triumphalis\" (carro trionfale) scolpito in avorio e la \"corona laurea\" (ghirlanda di alloro).\nL'origine della cerimonia si perde nella notte dei tempi, forse derivava dagli antichi rituali Etruschi ed inizialmente il trionfo era strettamente legato al significato religioso, assunse dopo un valore politico: intendeva cio\u00e8 celebrare la potenza romana. Dopo la riforma di Gaio Mario, invece, divenne un riconoscimento della grandezza del generale trionfatore, portava infatti prestigio al generale ed alla sua famiglia, e gli permetteva di stabilire un rapporto privilegiato con le proprie truppe. Era quindi un modo per accrescere agli occhi di tutti il suo personale potere.\nEt\u00e0 regia.\nIl primo comandante vittorioso a celebrare un trionfo fu Romolo, secondo i fasti trionfali, i quali celebrano la prima cerimonia per l'anno 752/751 a.C.:\nTale evento accadde, invece, secondo Plutarco, basandosi su quanto raccontato a sua volta da Fabio Pittore, solo tre mesi dopo la fondazione di Roma (nel luglio del 753 a.C.). Dopo la vittoria sui Ceninensi fu la volta degli Antemnati. La loro citt\u00e0 fu presa d'assalto ed occupata, portando Romolo a celebrare una seconda \"ovatio\". Ancora i Fasti trionfali ricordano sempre per l'anno 752/751 a.C.:\nEt\u00e0 repubblicana.\nCos\u00ec viene descritto il trionfo di Gneo Pompeo Magno celebrato il 29 settembre del 61 a.C. dopo la vittoria ottenuta su Mitridate VI, che dur\u00f2 per due interi giorni :\nEt\u00e0 alto imperiale.\nNumerosi furono i trionfi degli imperatori romani, come risulta anche dalle numerose emissioni monetali del periodo. Infatti, dopo il trionfo \"ex Africa\" di Lucio Cornelio Balbo nel 19 a.C., il trionfo fu celebrato solo da imperatori o membri della famiglia imperiale.\nBasta ricordare ad esempio che Augusto ottenne nel corso degli anni del suo principato:\nTito, figlio dell'imperatore Vespasiano, dopo aver portato a termine il difficile assedio di Gerusalemme, si imbarc\u00f2 per l'Italia (inizi del 71), disponendo che i due capi della rivolta, Simone e Giovanni, insieme ad altri 700 prigionieri, scelti per statura e prestanza fisica, fossero inviati a Roma per essere trascinati in catene in trionfo. Giunto nella capitale, gli venne riservata un'accoglienza entusiastica da parte della folla cittadina. Pochi giorni pi\u00f9 tardi, il padre Vespasiano accett\u00f2 di celebrare un unico trionfo, sebbene il senato ne avesse decretato uno per ciascuno. Una volta avvisati sulla data della cerimonia trionfale, l'immensa popolazione di Roma usc\u00ec a prendere posto dovunque si potesse stare, lasciando libero solo il passaggio per far sfilare il corteo.\nDopo le preghiere, Vespasiano conged\u00f2 i soldati, perch\u00e9 partecipassero pi\u00f9 tardi al tradizionale banchetto offerto dagli imperatori, e raggiunse la \"Porta Triumphalis\". Qui gli imperatori indossarono le vesti trionfali e, celebrato un nuovo sacrificio, diedero il via al corteo, il quale pass\u00f2 attraverso i teatri, perch\u00e9 la folla potesse assistere pi\u00f9 facilmente allo spettacolo. La processione mise in mostra una incredibile variet\u00e0 di oggetti mirabili e preziosi, dalle opere d'arte, a tesori e rarit\u00e0 naturali, a mostrare la magnificenza dell'impero romano.\nLa meta del corteo trionfale era il tempio di Giove sul Campidoglio, dove Vespasiano avrebbe dovuto attendere l'annuncio della morte del capo dei nemici. Questi era Simone bar Giora, che aveva prima sfilato insieme agli altri prigionieri e poi venne trascinato con una corda al collo, tra ingiurie e percosse, nel Carcere Mamertino, nei pressi del Foro romano, dove vengono eseguite le condanne a morte. Quando giunse la notizia che era stato ucciso, accolta con grandi acclamazioni, gli imperatori tornarono a celebrare nuovi sacrifici ed infine si ritirarono nel palazzo. Qui alcuni rimasero a banchettare, mentre per tutti gli altri approntarono mense nelle loro case.\nSi narra che la conquista della Dacia frutt\u00f2 a Traiano un enorme bottino, stimato in cinque milioni di libbre d'oro (pari a 163,6\u00a0t) e nel doppio d'argento, ed una straordinaria quantit\u00e0 di altro bottino, oltre a mezzo milione di prigionieri di guerra con le loro armi. Si trattava del favoloso tesoro di Decebalo, che lo stesso re avrebbe nascosto nell'alveo di un piccolo fiume (il \"Sargetia\") nei pressi della sua capitale, Sarmizegetusa Regia.\nAllo stesso imperatore venne tributato un grandioso Trionfo, con spettacoli gladiatorii, corse dei carri nel Circo Massimo, un nuovo Foro e la costruzione della famosa Colonna, alta trenta metri, nel cui fregio a spirale lungo duecento metri furono scolpite le imprese militari di Traiano e dei suoi generali. Un'opera di rara bellezza ed originalit\u00e0 dove, sotto la guida del grande architetto Apollodoro di Damasco, fino al giorno dell'inaugurazione (avvenuta il 12 maggio del 113), numerosi scultori lavorarono a 155 scene e 2500 figure.\nAltre testimonianze degli onori e dei trionfi tributati in tutto l'impero a Traiano, l'\"optimus princeps\", sono ancora oggi visibili, oltre che nella rappresentazione scultorea della guerra dacica sulla Colonna a Roma, anche negli archi di Benevento e di Ancona, nel Foro a lui dedicato, nel \"grande fregio\" a Roma o nel Tropaeum Traiani di Adamclisi del 107/108.\nTrionfo dopo la caduta di Roma.\nAltre forme di trionfo successive all'epoca romana le troviamo in Napoleone Bonaparte con la costruzione di un Arco di Trionfo a Parigi, nel 1806, in ricordo della sua vittoria nella battaglia di Austerlitz; oppure nella costruzione di Via dei Fori Imperiali per le parate militari, voluta da Benito Mussolini durante il Fascismo ed ancora oggi utilizzata nella festivit\u00e0 del 2 giugno.\nNapoleone Bonaparte.\nIl 15 dicembre 1840 ebbe luogo il funerale solenne a Parigi, a diciannove anni dalla morte di Napoleone Bonaparte, celebrato con tutti gli onori del rango imperiale. Disposto il feretro su un carro trainato da 16 cavalli, scortato dai Marescialli di Francia Oudinot e Molitor, l'ammiraglio Roussin e il generale Bertrand, a cavallo, sui quattro lati, il corteo funebre pass\u00f2 sotto l'arco di trionfo, tra due file di insegne con l'aquila imperiale, salutato dalle salve di cannone e accolto dalla famiglia regnante in nome della Francia. Il generale Bertrand, che aveva fedelmente accompagnato Napoleone all'Elba e a Sant'Elena, venne incaricato dal Re di porre la spada e il copricapo dell'imperatore sulla bara, ma non vi riusc\u00ec per l'emozione e fu sostituito dal generale Gourgaud. Pi\u00f9 tardi, nel 1843 Giuseppe Bonaparte invi\u00f2 il gran collare, il nastro, e le insegne della Legion d'Onore che suo fratello aveva indossato.\nForme di trionfo minori in epoca romana.\nL'importanza del trionfo in questo senso \u00e8 testimoniata dalla decisione di Augusto di concederlo e lasciarlo ottenere soltanto a membri della sua famiglia. Gli altri nobili e generali vennero cos\u00ec esclusi da una cerimonia di tale importanza. Ad essi erano concesse (a partire dal 12 a.C.), alcune onorificenze, dette \"ornamenta triumphalia\", che permettevano loro di sfilare con le vesti del \"triumphator\" insieme all'Imperatore.\nBelisario fu l'ultimo generale a ricevere un trionfo a Costantinopoli (formalmente \"in nome\" dell'imperatore Giustiniano), come riconoscimento della sua vittoria sui Vandali.\nAltra forma di trionfo era l'\"ovatio\" che ne costituiva una forma minore. In questo caso il generale vittorioso entrava in Roma non su una quadriga, bens\u00ec a piedi con la semplice toga praetexta, senza lo scettro, ed una corona di mirto al posto di quella d'alloro. La processione spesso coinvolgeva la folla, ma non comprendeva una parata di soldati, ed al termine della processione veniva sacrificata una pecora, non un toro."}
{"id": "224997", "revid": "729019", "url": "https://it.wikipedia.org/wiki?curid=224997", "title": "Cheratoplastica", "text": "La cheratoplastica \u00e8 l'intervento chirurgico di tipo oculistico consistente nel trapianto di cornea.\nCaratteristiche.\n\u00c8 un intervento di microchirurgia invasiva eseguito generalmente in anestesia generale. Consiste nella sostituzione, parziale o totale, della regione centrale della cornea, la calotta trasparente anteposta all'iride e alla pupilla, con un nuovo tessuto da donatore quando la cornea stessa risulti danneggiata e renda il paziente impossibilitato a vedere. La durata dell'intervento varia da trenta minuti ad un'ora e mezza.\nCasistica di intervento.\nSi esegue quando:\nTipologie di intervento.\nEsistono due modi di procedere chirurgicamente una volta che si siano curate infezioni e infiammazioni. In un primo caso viene sostituita tutta la cornea, cio\u00e8 tutti gli strati della superficie oculare: si tratta della cheratoplastica perforante (trapianto tradizionale).\nLa cheratoplastica perforante \u00e8 la forma di trapianto pi\u00f9 frequente e pu\u00f2 portare all'insorgenza di un astigmatismo irregolare. Si effettua asportando con l'ausilio di particolari trapani cilindrici cavi di varie dimensioni in base alle esigenze del momento la porzione di cornea da sostituire dall'occhio del donatore (un cadavere). Generalmente si asporta un tessuto del diametro di 8,25\u00a0mm, sebbene nel ricevente si sia creato lo spazio per tessuto corneale del diametro di 8\u00a0mm poich\u00e9 si tiene conto dei processi di cicatrizzazione e di retrazione cicatriziale della cornea del donatore.\nIl tessuto del donatore pu\u00f2 anche essere conservato in apposite soluzioni e ad adeguate temperature fino a 4-5 giorni. Ultimamente sono stati messi a punto dei nuovi metodi di sutura antitorsione in modo da impedire che la nuova cornea possa ruotare attorno al proprio asse.\nInvece nel secondo caso si mantiene lo strato pi\u00f9 interno e pi\u00f9 importante della cornea, cio\u00e8 il complesso membrana di Descemet-endotelio: l'intervento prende allora il nome di cheratoplastica lamellare. Le due principali tecniche di cheratoplastica lamellare, che si distinguono tra loro principalmente per lo spessore di tessuto corneale trapiantato, sono la Descemet stripping automated endothelial keratoplasty (DSAEK) e la Descemet membrane endothelial keratoplasty (DMEK).\nLa cheratoplastica lamellare \u00e8 un intervento che si esegue da molti anni, ma al contrario di quanto avveniva prima la nuova tecnica di aerodissezione consente un ottimo recupero della vista.\nIndicazioni.\nAlcune malattie corneali che provocano gravi diminuzioni della vista in pazienti di giovane et\u00e0, quali ad esempio il cheratocono o il cheratoglobo, risparmiano l'endotelio corneale. Queste patologie possono beneficiare della cheratoplastica lamellare perch\u00e9 lasciando \"in situ\" lo strato corneale pi\u00f9 importante, responsabile della trasparenza della cornea, si impedisce che questo strato corneale possa andare incontro a reazioni di rigetto o impoverimento progressivo come accade nel trapianto tradizionale."}
{"id": "224999", "revid": "767487", "url": "https://it.wikipedia.org/wiki?curid=224999", "title": "Alejandro Sanz", "text": "Nel corso della sua carriera \u00e8 stato riconosciuto con 4 Grammy Award e 22 Latin Grammy Awards, di cui tre nella categoria album dell'anno.\nDall'inizio della sua carriera ha pubblicato dodici album in studio, esordendo nove volte in vetta alla classifica spagnola, e numerosi singoli di successo, vendendo in tutto il mondo oltre 25 milioni di copie. Ha collaborato con numerosi artisti del panorama latino-americano, tra cui Shakira, Laura Pausini, Camila Cabello, Nicky Jam, Miguel Bos\u00e9, J Balvin, Ivete Sangalo, del panorama R&amp;B/Soul, come Alicia Keys, Zucchero Fornaciari, Emeli Sand\u00e9 e del panorama Rock come Michael Jackson e Roger Waters.\nBiografia.\nSecondo figlio di Mar\u00eda Pizarro Medina di Alcal\u00e1 de los Gazules, e Jes\u00fas S\u00e1nchez Madero di Algeciras, Sanz ha iniziato a suonare la chitarra quando aveva sette anni ed ha composto le sue prime canzoni tre anni pi\u00f9 tardi. All'et\u00e0 di 16 anni, trasferitosi a Moratalaz nelle vicinanze di Pueblo Nuevo, ha iniziato a frequentare corsi di management. Allo stesso tempo, ha registrato il suo primo album.\n1990-2000.\nNel 1991, Sanz ha pubblicato il suo album di debutto, \"Viviendo deprisa\", con Warner Brothers, diventando un cantante ben conosciuto in Spagna grazie alla sua hit \"Pisando fuerte\". Ha pubblicato nel 1993 \"Si t\u00fa me miras\", con contributi di Nacho Ma\u00f1\u00f3, Chris Cameron, e Paco de Luc\u00eda. Ha registrato \"3\" a Venezia.\nL'album successivo, \"M\u00e1s\" (1997), lo avvi\u00f2 internazionalmente, con singoli famosi come \"Coraz\u00f3n part\u00edo\" e \"Amiga m\u00eda\". \u00c8 divenuto anche il pi\u00f9 venduto in Spagna, con quasi 3 milioni di copie vendute. Nel 2001 ha pubblicato \"El alma al aire\" che raggiunse la Billboard 200 negli USA per la seconda volta, come fece \"M\u00e1s\" prima. Il suo album del 2003 \"No es lo mismo\" ha vinto nel 2004 il Grammy Award per il miglior album pop latino.\n2000-2010.\nNel 2004 pubblica \"Grandes \u00e9xitos 91_2004\" unendo i suoi pi\u00f9 grandi successi con 2 inediti (\"T\u00fa no tienes alma\" e \"Cuando sea espacio\"); questo disco gli varr\u00e0 2 Latin Grammy Awards:\n\"miglior disco dell'anno\" e \"miglior canzone dell'anno\" con \"T\u00fa non tienes alma\".\nNel 2005, venne presentata al pubblico la canzone \"La tortura\" della cantante colombiana Shakira in duetto con Sanz, ottenendo un grande successo internazionale.\nNel 2006 esce \"El tren de los momentos\", disco di inediti che gli far\u00e0 vincere (2008) il Grammy come \"Miglior disco pop latino\".\nIl 10 novembre del 2009 esce dopo la pubblicazione del primo singolo \"Looking for Paradise\" l'ottavo disco \"Para\u00edso Express\", che contiene 10 canzoni scritte e prodotte da Sanz.\n2010-presente.\nA giugno 2015 pubblica il duetto \"Un Zombie a la Intemperie\" insieme a Zucchero. Il brano \u00e8 destinato al mercato italiano, come singolo di traino per l'uscita dell'album \"Sirope\" in Italia.\nNel 2016 torna a collaborare con il bluesman italiano, realizzando il testo del brano \"Hechos de sue\u00f1os\", versione spagnola di \"Fatti di sogni\", contenuta in \"Black Cat\", nuovo lavoro di inediti di Zucchero Fornaciari.\nHa venduto pi\u00f9 di 25 milioni di copie dei suoi dischi in tutto il mondo e ha vinto 20 Latin Grammys e 3 Grammys americani.\nIl 19 gennaio 2017 annuncia un unico concerto: \"M\u00e2s es M\u00e1s\" nello stadio Vicente Calder\u00f3n di Madrid per celebrare i 20 anni del disco che lo ha reso famoso in tutto il mondo \"M\u00e1s\".\nIl 29 marzo 2019 esce \"Mi persona favorita\" in collaborazione con Camila Cabello, primo estratto dal suo dodicesimo album, \"El Disco\", pubblicato il 5 aprile successivo. L'album esordisce alla seconda della classifica messicana e alla prima posizione della classifica spagnola, ottenendo la doppia certificazione di disco di platino. Ai Latin Grammy Awards il progetto discografico viene nominato nella categoria album dell'anno, mentre la collaborazione vince il Latin Grammy Award alla registrazione dell'anno e alla miglire canzone pop. Ai Grammy Awards 2020 Sanz ottiene il suo quarto Grammy nella categoria Best Latin Pop Album.\nL'album \u00e8 stato seguito da una serie di concerti in Spagna, America Latina e USA, registrando in pi\u00f9 occasioni il sold out. Il tour, chiamato \"La Gira\", si concluder\u00e0 nel 2021 a causa della pandemia COVID-19 che ha costretto il cantante a spostare gran parte delle date previste per il 2020.\nVita privata.\nAlejandro Sanz sposa il 30 dicembre 1999 la modella messicana Jaydy Michel. Il 28 luglio 2001 nasce la loro figlia, Manuela. I due divorziano nel dicembre del 2004.\nIl 12 dicembre 2006, Sanz rende nota alla stampa l'esistenza di un figlio segreto di nome Alexander nato nel 2002 frutto di una relazione extraconiugale con Valeria Rivera, disegnatrice di moda. Intervistata dai media la Rivera chiede a Sanz di riconoscere legalmente il figlio e di stabilire un rapporto con lui.\nDiscografia.\nSingoli.\nDa \"Viviendo deprisa\":\nDa \"Si t\u00fa me miras\":\nDa \"3\":\nDa \"M\u00e1s\":\nSingoli con The Corrs:\nDa \"El alma al aire\":\nDa \"MTV Unplugged\":\nDa \"No es lo mismo\":\nDa \"El tren de los momentos\":\nDa \"Para\u00edso Express\":\nDa \"La m\u00fasica no se toca\":\nSingolo con Shakira: \"La tortura\", US numero 23\nSingolo con Lena: \"Tu coraz\u00f3n\"\nSingolo con Paolo Vallesi:\nSingolo con Zucchero Fornaciari:"}
{"id": "225011", "revid": "762947", "url": "https://it.wikipedia.org/wiki?curid=225011", "title": "The Theatre", "text": "The Theatre \u00e8 stato un teatro di Londra dell'epoca elisabettiana. La sua costruzione fu iniziata nel 1576 e l'edificio venne inaugurato nel 1577. Fu il primo edificio adibito esclusivamente alle rappresentazioni teatrali a pagamento.\nLe \"Inn's Courts\" e le \"arene inglesi\" fornirono il modello ideale dell'edificio teatrale elisabettiano che venne ideato e fatto costruire da James Burbage, padre del noto attore Richard Burbage, appartenente alla compagnia protetta dal Conte di Leicester."}
{"id": "225012", "revid": "287204", "url": "https://it.wikipedia.org/wiki?curid=225012", "title": "Schoenberg", "text": ""}
{"id": "225013", "revid": "1318658", "url": "https://it.wikipedia.org/wiki?curid=225013", "title": "Innere Stadt", "text": "Innere Stadt (; in italiano \"citt\u00e0 interna\") \u00e8 il primo distretto di Vienna, in Austria e corrisponde al centro storico, una volta circondata dalle mura prima dell'abbattimento delle medesime e l'espansione della citt\u00e0 cominciata nel 1850 con la fusione delle regioni circostanti.\nTradizionalmente \u00e8 divisa in quattro quartieri, chiamati secondo le corrispondenti principali porte d'accesso alla citt\u00e0: \"Stubenviertel\" (Nordest), \"K\u00e4rntner Viertel\" (Sudest), \"Widmerviertel\" (Sudovest), \"Schottenviertel\" (Nordovest).\nDai distretti pi\u00f9 esterni della citt\u00e0, \u00e8 delimitata dalla famosa Ringstra\u00dfe.\nTutto il distretto \u00e8 considerato patrimonio dell'umanit\u00e0 dall'UNESCO. Nella XLI sessione del Comitato per il patrimonio dell'umanit\u00e0, il 6 luglio 2017 il centro storico di Vienna \u00e8 stato inserito nella Lista dei patrimoni dell'umanit\u00e0 in pericolo a causa di un progetto di costruzione di un grattacielo all'interno dell'area del sito che rischia di danneggiarne la forma architettonica e il valore universale che da essa deriva."}
{"id": "225015", "revid": "120964808", "url": "https://it.wikipedia.org/wiki?curid=225015", "title": "Turoldo", "text": "Dato il fatto che non si conosce praticamente nulla sull'autore del grande poema nazionale francese, gli storici e i letterati si sono aggrappati a questo nome e all'interpretazione del verso che suggella il poema.\nTuroldo infatti viene nominato unicamente nell'ultimo verso della \"Chanson\" e solo nella versione del manoscritto di Oxford: \u00abCi falt la geste que Turoldus declinet\u00bb (\"La gesta scritta qui da Turoldo ha fine\"). \"Declinet\" \u00e8 un verbo colto e pu\u00f2 significare \"scrivere\", \"esporre\", \"tradurre\" ma anche \"copiare\" (in questo caso Turoldus potrebbe perci\u00f2 indicare il nome del modesto giullare che declamava la \"Chanson\", se non del semplice trascrittore, ma potrebbe anche serbare il nome autentico del poeta). La chiusa pu\u00f2 voler dire, alla lettera, \u00abQui (ici) termina (falt) la gesta che Turoldo declina\u00bb, perci\u00f2 \"declinare\", verbo di classe semantica elevata, intenso e poetico, vuol dire \"articolare\", \"strutturare\".\nCi sono alcuni indizi a favore della paternit\u00e0 dell'opera da parte di questo personaggio: ad esempio il nome Turoldo \u00e8 declinato in latino (Turoldus) e non \u00e8 nella volgare lingua d'o\u00efl (Torold &gt; Th\u00e9roude, Touroude, Troude, Throude; patronimi normanni). Questo fa pensare a un personaggio di un certo rango sociale, probabilmente di ambito ecclesiastico.\nIl nome Turoldus era frequente tanto in Normandia quanto in Inghilterra, vale a dire nei due paesi nel cui dialetto \u00e8 stato elaborato il poema rolandiano.\nPossibili identit\u00e0.\nFra i vari Turoldus sono tre quelli cui viene attribuita la paternit\u00e0 dell'opera:\nPer alcuni critici, infine, Turoldo simboleggia l'unit\u00e0 estetica del poema, sorto da una potente e organica ispirazione e sorretto da una forte coscienza umana, religiosa e lirica, pi\u00f9 che da un nome."}
{"id": "225017", "revid": "38120", "url": "https://it.wikipedia.org/wiki?curid=225017", "title": "La tosca", "text": ""}
{"id": "225018", "revid": "115230591", "url": "https://it.wikipedia.org/wiki?curid=225018", "title": "Eugenio Lazzareschi", "text": "Biografia.\nEugenio Lazzareschi nacque a Castel del Piano sull'Amiata da Domizio Lazzareschi e Giuseppina Ginanneschi. Dopo la licenza ginnasiale si iscrisse all'Universit\u00e0 di Firenze dove si dedic\u00f2 inizialmente agli studi storici seguendo le lezioni di Cesare Tocco, Augusto Del Vecchio, Pasquale Villari, del diplomatista Cesare Paoli e del paleografo Luigi Schiaparelli. Consegu\u00ec la laurea nel 1905 con il filologo Guido Mazzoni.\nDal 1906 divenne dipendente dell'Archivio di Stato di Lucca e nel 1908 fu promosso al grado di funzionario dirigente; nel 1931 assunse la direzione dell'Archivio, carica che detenne fino alla morte.\nLa vita di Eugenio Lazzareschi fu assorbita quasi completamente dal lavoro di archivista che svolse con molta passione. Accrebbe le raccolte dell'Archivio di Stato di Lucca incentivando il deposito e la donazione di molti archivi privati soprattutto quelli delle famiglie patrizie lucchesi. Prosegu\u00ec l'opera di ordinamento e pubblicazione degli inventari utili per la fruizione delle fonti custodite nell'Archivio.\nLe principali opere di Lazzareschi sono i regesti del \"Carteggio di Paolo Guinigi\" 1925, lavoro iniziato da Luigi Fumi, i regesti del \"Carteggio di Guido Manfredi cancelliere della Repubblica di Lucca\" 1933, il quinto volume dell\"'Inventario dell'Archivio di Stato di Lucca\" 1946, prosecuzione dei quattro volumi redatti da Salvatore Bongi fra il 1872 ed il 1888.\nA questi contributi di carattere prettamente archivistico, affianc\u00f2 un'intensa attivit\u00e0 pubblicistica molto variegata di quasi seicento titoli, frutto della sua attivit\u00e0 scientifica ma anche dei molteplici interessi che spaziarono dall'ambito storico a quello letterario, dalla storia delle istituzioni alla storia dell'arte, dall'agiografia alla letteratura religiosa. \nAlla vocazione letteraria appartengono le novelle pubblicate in et\u00e0 giovanile su quotidiani e riviste fra i quali \"Il Corriere della Sera\", \"Il Giornale d'Italia\", \"L'Illustrazione\", \"La Domenica del Corriere\" e le due biografie dedicate alle sorelle di Napoleone, Paolina Bonaparte, del 1932, ed Elisa Bonaparte Baciocchi, pubblicata postuma nel 1983."}
{"id": "225022", "revid": "7336", "url": "https://it.wikipedia.org/wiki?curid=225022", "title": "Polveri sottili", "text": ""}
{"id": "225025", "revid": "125860588", "url": "https://it.wikipedia.org/wiki?curid=225025", "title": "DC Animated Universe", "text": "DC Animated Universe (spesso abbreviato in DCAU, letteralmente \"Universo animato DC\") \u00e8 un termine non ufficiale utilizzato per indicare un insieme di serie televisive a cartoni animati ed i relativi spin-off basati sui personaggi dei fumetti della casa editrice DC Comics ed ambientati all'interno di una stessa continuity, prodotti dalla Warner Bros. Animation.\nLa prima serie del DC Animated Universe \u00e8 \"Batman\" del 1992, l'ultima invece \u00e8 stata \"Justice League Unlimited\" del 2006. A partire da 1993 sono usciti alcuni film direttamente collegati alla relativa serie animata: il primo, \"Batman - La maschera del Fantasma\", \u00e8 l'unico ad essere stato proiettato al cinema. In seguito al successo delle serie, sono state create numerose serie a fumetti e videogiochi tratti dal medesimo universo. \nAltre locuzioni che vengono impiegate dai fan per descrivere la continuity condivisa delle opere sono Timmverse e Diniverse, dai nomi dei due creatori principali delle serie animate: il produttore Bruce Timm e l'animatore Paul Dini (che lasci\u00f2 la Warner Bros. Animation dopo la serie \"Justice League\").\nProduzione.\nIl grande successo di \"Batman\".\nA dare inizio alla \"continuity\" animata dei supereroi DC ha pensato la serie animata di Batman, realizzata da Paul Dini e Bruce Timm (con gli sfondi di Eric Radomski) nel 1992 prodotta da Warner Bros. Animation e arrivata due anni dopo in Italia su Canale 5. La Warner si interessa subito al progetto cos\u00ec particolare e originale di Timm e Radomski e mette loro a disposizione il \"team\" di animatori utilizzati per la serie \"Tiny Toons\". La serie \u00e8 stata influenzata dai cartoni animati su Superman prodotti dai Fleischer Studios negli anni quaranta, e dai due film di Batman di Tim Burton. Timm e la sua squadra (tra cui si contano autori del calibro di Kelly Puckett e Darwyn Cooke) hanno anche inserito riferimenti al cinema e alla letteratura.\nQuesta \"continuity\" non ha niente a che vedere con i cartoni realizzati in passato, anche per il taglio dato a ciascuno show che porta nel cartone situazioni e psicologie decisamente adulte (con qualche tocco di ironia) portate nel fumetto da autori come Alan Moore e Frank Miller.\nLa serie di Superman e la seconda serie di Batman.\nDieci anni dopo il riavvio dei fumetti sul personaggio di Superman, la serie animata rese omaggio sia al Superman classico sia al nuovo Superman \"moderno\". Ad esempio, la rappresentazione di Krypton rifletteva la vecchia versione ideata nella Silver Age dei fumetti, mentre la portata dei poteri di Superman rifletteva il concetto contemporaneo sviluppato da John Byrne in quanto il supereroe doveva lottare ed effettuare imprese spettacolari, mentre Clark Kent si dimostrava di essere pi\u00f9 aperto e tranquillo, sicuro di s\u00e9 (simile alla raffigurazione di Batman ed il suo alter ego, Bruce Wayne, nella serie \"Batman\"). La serie \u00e8 stata realizzata dallo stesso team che ha creato i cartoni di Batman, (Alan Burnett, Paul Dini e Bruce Timm) e porta molto di quell'esperienza a livello grafico e di contenuti.\nA met\u00e0 della serie, venne trasmessa la serie \"Batman - Cavaliere della notte\" che in seguito divenne uno show unico intitolato \"Batman/Superman Adventures\". Secondo il libro \"Batman animato\", Paul Dini in origine voleva che \"Batman - Cavaliere della notte\" fosse intitolato \"Batman: Gotham Knights\", ma questa idea \u00e8 stata respinta dagli altri produttori. Per uniformit\u00e0 con la vecchia serie, l'uscita del DVD di questa serie \u00e8 stata intitolata \"Batman The Animated Series - From The New Batman Adventures\" ed \u00e8 stato dato il tema di apertura della serie precedente. Anche se molti credono che siano la terza e quarta stagione di \"Batman\" a causa di alcune cose in comune, questa serie \u00e8 ben diversa dalla prima per stile grafico e narrativo.\nLe ultime due serie sulla Justice League.\nInoltre \u00e8 da segnalare che la scena finale dell'ultimo episodio della seconda stagione di \"Justice League Unlimited\" (\"Epilogo\", che funge da conclusione all'intero universo) riprende la scena finale di \"Batman\", da cui tutto ha avuto inizio.\nContinuity.\nLe serie della continuity ufficiale.\nUna serie animata basata sui fumetti dei Giovani Titani \u00e8 stata progettata per l'universo animato DC durante la met\u00e0 degli anni '90, ma \u00e8 stata infine abbandonata. \u00c8 stata invece realizzata \"Teen Titans\", una serie sui Titani non correlata al DCAU. Inoltre, dopo il successo di \"Batman\" nei primi anni '90, Fox propose al produttore Bruce Timm di creare una serie spin-off incentrata su Catwoman, ma il progetto non si materializz\u00f2 mai.\nI film d'animazione.\nAppartengono alla continuity anche i seguenti film d'animazione:\nIl film \"\" presenta alcune somiglianze con il DC Animated Universe, ma nonostante ci\u00f2 non ne fa parte.\nPersonaggi e doppiatori.\nDi seguito ecco la lista di tutti i personaggi comparsi nel DCAU con i relativi doppiatori originali:\nIl doppiaggio in Italia.\nLa realizzazione del doppiaggio delle serie sopra elencate \u00e8 stata spartita tra le tre citt\u00e0 che in Italia adottano questa pratica: \"Batman\", \"Batman: Cavaliere della notte\", \"Batman of the Future\", la prima stagione di \"Justice League\" e \"Justice League Unlimited\" sono state doppiate a Milano, \"Le avventure di Superman\" a Roma, mentre \"Static Shock\" a Torino. Questo ha fatto s\u00ec che (a differenza della versione originale) i singoli personaggi possiedano voci differenti da una serie all'altra e fra loro vi siano differenze di adattamento (un esempio \u00e8 la terza stagione della serie \"Superman\", adattata e trasmessa molti anni dopo le prime due, con cast e direzione del doppiaggio differenti da quelli dei primi episodi).\nRestano ancora inedite \"The Zeta Project\" e la seconda stagione di \"Justice League\".\nI lungometraggi sono stati doppiati tutti a Milano, ad eccezione de \"La maschera del fantasma\" (unico prodotto ad essere andato in onda in chiaro in prima TV sulle reti Rai, anzich\u00e9 quelle Mediaset), mentre il film \"I migliori del mondo\" (anche conosciuto come \"Batman &amp; Superman - I due supereroi\") \u00e8 l'unico prodotto a presentare due doppiaggi (eseguiti rispettivamente a Roma e Milano), essendo stato trasmesso prima in TV all'interno della serie di Superman come episodio in tre parti, e solo successivamente rilasciato in home video. Nel secondo doppiaggio dei primi anni 2000 i personaggi di Batman sono doppiati dalle loro voci storiche, mentre quelli di Superman presentano doppiatori diversi rispetto a quelli che saranno loro assegnati in \"Justice League\".\nAltri media.\nFumetti.\nMolte delle produzioni DCAU hanno anche creato fumetti basati sui personaggi delle varie serie, sebbene la loro canonicit\u00e0 sia discutibile. I fumetti sono:\nVideogiochi.\nSono stati inoltre rilasciati numerosi videogiochi tie-in corrispondenti alle varie serie televisive e film animati. Alcuni di questi giochi hanno trame originali, mentre altri seguono storie precedenti; il loro stato nel canone DCAU \u00e8 sconosciuto. I giochi sono:\nFuturo del DCAU.\nCon la conclusione della serie animata \"Justice League Unlimited\", la Warner Bros. ha continuato a realizzare numerose serie e film d'animazione basati su fumetti della DC Comics, senza per\u00f2 ricollegarsi con il DCAU.\nL'ultima sceneggiatura realizzata per la continuity del DCAU \u00e8 stata quella del film mai realizzato \"Justice League: Worlds Collide\". Il film avrebbe dovuto fare da ponte tra la seconda stagione di \"Justice League\" e la prima di \"Justice League Unlimited\". Dwayne McDuffie scrisse la sceneggiatura e Andrea Romano ha formato il cast, ma la Warner Bros. ha scartato il progetto. Tuttavia, nel 2010, la trama del film \u00e8 stata utilizzata per il film \", in cui per\u00f2 sono stati rimossi tutti i riferimenti al DC Animated Universe e John Stewart \u00e8 stato sostituito da Hal Jordan come Lanterna Verde della Justice League.\nNel 2009 \u00e8 stato chiesto a Bruce Timm sul forum ToonZone se il DCAU torner\u00e0 in futuro e l'animatore ha risposto cos\u00ec:\nL'8 giugno 2015, durante un'intervista a Nerdist sul suo nuovo film \", a Bruce Timm \u00e8 stato nuovamente chiesto se un giorno il DCAU possa tornare. Anche se ha affermato che la continuit\u00e0 DCAU probabilmente non torner\u00e0, ha affermato che comunque, la possibilit\u00e0 di tornare esiste. Nel 2017 \u00e8 uscito il film \"Batman e Harley Quinn\", scritto e prodotto da Bruce Timm, che riprende fedelmente lo stile grafico della serie \"Batman - Cavaliere della notte\". Timm considera il film canonico con il DC Animated Universe, anche se non \u00e8 mai stato confermato ufficialmente."}
{"id": "225026", "revid": "767487", "url": "https://it.wikipedia.org/wiki?curid=225026", "title": "Sandra Mondaini", "text": "Prevalentemente attrice comica, la sua carriera artistica sessantennale \u00e8 stata strettamente legata a quella del marito, Raimondo Vianello, col quale ha formato una delle coppie pi\u00f9 celebri e amate della televisione italiana, realizzando dagli anni sessanta in poi molti variet\u00e0 televisivi e radiofonici e diversi film e telefilm, fra cui la nota sitcom \"Casa Vianello\", andata in onda dal 1988 al 2007.\nBiografia.\nGiovent\u00f9.\nOriginaria di Lambrate, era figlia di Giuseppina Lombardini (1900-1985) e di Giacinto Mondaini (1902-1979), pittore e umorista della rivista satirica \"Il Bertoldo\", il quale all'et\u00e0 di sei mesi la utilizz\u00f2 come piccola modella per una campagna contro la tubercolosi e poi di nuovo a due anni, quando la fece comparire su francobolli e manifesti murali. Frequent\u00f3 la scuola Leonardo da Vinci. Verso la met\u00e0 degli anni quaranta, dovendo aiutare la famiglia in difficolt\u00e0 economiche, Sandra cominci\u00f2 a lavorare come modella per il settimanale femminile \"Mani di fata\", poi per il noto fotografo Elio Luxardo e per Borsalino, la famosa casa di cappelli.\nDagli esordi alla fine degli anni cinquanta.\nEsordisce nel 1949 nella commedia \"Ghe pensi mi\" di Marcello Marchesi al teatro Olimpia di Milano, accanto a Tino Scotti e Franca Rame. Nel 1953 inizia la carriera come attrice cinematografica ed esordisce anche in radio nel programma \"Occhio magico\" condotto da Nino Taranto dove nasce il personaggio di Cutolina, una bambina terribile, che ha subito fortuna. Nel 1954 Sergio Pugliese la chiama a far parte della compagnia di rivista della televisione pubblica con Febo Conti, Pietro De Vico, Elio Pandolfi, Giulio Marchetti, Erica Sandri e Antonella Steni. Nel giorno dell'esordio della televisione italiana, Sandra \u00e8 gi\u00e0 presente con il programma \"Settenote\", accanto a Virgilio Riento; sempre nel 1954 partecipa alle trasmissioni \"Orchestra delle 15\", \"L'antologia del buon umore\" e \"I cinque sensi\", uno show musicale e satirico.\nNotevole successo lo ottiene anche nel programma televisivo \"Fortunatissimo\" al fianco di Mike Bongiorno, interpretando i personaggi di Cutolina e Pinuccia. Nello stesso anno riveste inoltre il ruolo di valletta in \"Attenti al fiasco\", il primo quiz della televisione italiana, condotto da Dino Falconi. Nel 1955 entra nella compagnia di rivista di Erminio Macario come soubrette. Recitando in una trilogia di riviste di Amendola e Maccari, \"L'uomo si conquista la domenica\" (1956), \"E tu biondina...\" (1956) e \"Non sparate alla cicogna\" (1957), Sandra ottiene un successo straordinario e dimostra grande versatilit\u00e0 e spiccato senso dell'umorismo.\nInoltre, afferma una nuova immagine di soubrette che sia soprattutto attrice brillante e che ribalti le convenzioni del lusso e del fascino alla francese della prima donna. Nel 1955 appare ancora sul piccolo schermo nell'adattamento televisivo del musical \"No, no, Nanette!\", al quale segue, sempre in televisione, la partecipazione al variet\u00e0 \"Lui e lei\" (1956) con Nino Taranto e Delia Scala. Il cinema intanto la vede impegnata in numerosi ruoli comico-brillanti, in commedie tratte da spettacoli teatrali o televisivi di successo, quali \"Attanasio cavallo vanesio\" (1953) con Renato Rascel, \"Il campanile d'oro\" (1955) e \"Motivo in maschera\" (1956).\nNel 1957 recita nel film \"Susanna tutta panna\" con Marisa Allasio e Bice Valori e nello spettacolo teatrale \"T\u00e8 per due\" con Ornella D'Arrigo. L'anno seguente porta la sua comicit\u00e0 nel programma radiofonico \"La trottola\" di Corrado, trasmissione che verr\u00e0 poi ripresa dai due in televisione agli inizi degli anni sessanta.\nNel 1958 conosce Raimondo Vianello, il quale quattro anni dopo diventer\u00e0 suo marito, nonch\u00e9 inseparabile compagno di vita e di lavoro; con Raimondo comincia subito a lavorare in teatro, in \"Sayonara Butterfly\", parodia dell'opera di Puccini.\nGli anni sessanta e settanta.\nNel 1960 per il cinema gira \"Le olimpiadi dei mariti\" con Raimondo Vianello e Ugo Tognazzi e \"Caccia al marito\" raggiungendo una straordinaria notoriet\u00e0; in teatro esordisce invece nella commedia musicale di Garinei e Giovannini \"Un mandarino per Teo\" affiancando Walter Chiari, Ave Ninchi, Riccardo Billi e Carlo Delle Piane, ottenendo grande successo sia di critica sia di pubblico. Nella stessa stagione Vianello e Mondaini presentano una rivista molto tradizionale, \"Un juke box per Dracula\", ricca di satira politica e sociale.\nPer la televisione \u00e8 fra gli interpreti dello sceneggiato televisivo \"Tom Jones\", a fianco di Pino Colizzi. Da qui in avanti la Mondaini si dedica soprattutto alla televisione, nella quale ha peraltro cominciato a lavorare fin dal 1953, ovvero dall'immediata vigilia delle prime trasmissioni sperimentali.\nIl primo grande successo televisivo arriva con la conduzione di \"Canzonissima 1961\", in cui Paolo Poli e la Mondaini interpretano i \"bambini terribili\" Filiberto e Arabella in sketch indimenticabili. Sandra conquista con la sua professionalit\u00e0 e simpatia un posto di rilievo nei cuori degli italiani. Nello stesso anno gira, insieme a Raimondo, i film \"La ragazza sotto il lenzuolo\", \"Le magnifiche 7\", \"Bellezze sulla spiaggia\" con Joe Sentieri, Valeria Fabrizi e Walter Chiari e \"Scandali al mare.\"\nNel 1962 viene chiamata a condurre nuovamente \"Canzonissima\" affiancata da Tino Buazzelli in sostituzione di Dario Fo e Franca Rame; nello stesso anno gira il film \"Il giorno pi\u00f9 corto\" diretto dal regista Sergio Corbucci, incide con Walter Chiari e Lucio Flauto \"I dialoghi degli snob\" e recita nella commedia \"Il coraggio\" di Augusto Novelli con Anna Campori, Sandro Merli e Aldo Fabrizi.\nNel 1963 l'umorista Marcello Marchesi, al suo esordio televisivo con \"Il signore di mezza et\u00e0\", sceglie Sandra Mondaini come interprete di Crudelia Delor, caricatura che si ispira al personaggio di Crudelia De Mon della disneyana \"Carica dei 101\"; con Lina Volonghi e Marcello Marchesi, ironizzavano sul piccolo schermo, sul boom economico, sui vizi degli italiani, e sull'et\u00e0 che avanzava. Per la regia di Marino Girolami recita nei film \"Siamo tutti pomicioni\", \"La donna degli altri \u00e8 sempre pi\u00f9 bella\" e nel film in quattro episodi \"Le motorizzate\". Sempre nel 1963 compare al fianco di Raimondo Vianello, che aveva sposato un anno prima, nel variet\u00e0 \"Il giocondo\", al quale faranno seguito numerose altre trasmissioni in cui li vediamo lavorare insieme. Nello stesso anno \u00e8 nel cast della commedia televisiva \"L'uomo che sorride ovvero la Bisbetica domata in un altro modo\", trasmessa sul Programma Nazionale.\nNel 1964 inizia a recitare i primi sketch matrimoniali con Corrado affiancandolo nella conduzione del programma televisivo \"La trottola\" (gi\u00e0 condotto dai due alla radio nel decennio precedente), per il quale canta anche la sigla iniziale \"Come una trottola\" scritta e firmata da Edoardo Vianello; \u00e8 inoltre protagonista del film \"Cadavere per signora\" di Mario Mattoli e gira il film \"I maniaci\" per la regia di Lucio Fulci. Partecipa inoltre a \"Biblioteca di Studio Uno\", nella rilettura dell\"Odissea\" nel ruolo di Nausicaa e nel \"Il fornaretto di Venezia\". A luglio dello stesso anno, accanto a Renzo Palmer, Enzo Garinei e Umberto D'Orsi, presenta \"Specialissimo\", uno speciale scritto da Antonio Amurri in omaggio a sei grandi cantanti, tre stranieri e tre italiani.\nNel 1965 \u00e8 protagonista di programmi televisivi come \"La trottola\" e \"Studio Uno\" accanto a Mina e alle gemelle Kessler; inoltre recita nei film \"Questo pazzo, pazzo mondo della canzone\" e \"Spiaggia libera\". Nello stesso anno \u00e8 la protagonista dello spettacolo teatrale \"Crazy Show\", passando dal teatro di rivista a un lavoro teatrale all'epoca innovativo.\nNel 1966 \u00e8 attrice nei film \"Mi vedrai tornare\" e \"Veneri in collegio\"; recita inoltre al Teatro Orfeo di Taranto nello spettacolo \"Le minidonne\" con Ave Ninchi e Antonella Steni e inoltre doppia A\u00efch\u00e9 Nana nel film thriller \"A... come assassino\" di Angelo Dorigo. Nello stesso anno affianca anche Renato Rascel, Antonella Steni e Alberto Lupo in \"Qua la mano\", uno show televisivo sull'amicizia tra il serio e il faceto diretto da Fernanda Turvani. Lo stesso spettacolo viene ripreso l'anno seguente; a condurre questa volta, oltre alla Mondaini, \u00e8 Raffaele Pisu, con la partecipazione di Carlo Dapporto e Oreste Lionello. Sempre nel 1967 partecipa alla conduzione della trasmissione \"Il tappabuchi\" con Raimondo Vianello e Corrado presentando le candid camera di Nanni Loy con protagonista la bella Mariella Palmich; l'anno seguente \u00e8 di nuovo in TV con il programma \"Su e gi\u00f9\" in cui lavora ancora con il marito e Corrado.\nNel 1968 oltre a tornare in radio conducendo con Lina Volonghi e con la partecipazione di Walter Chiari il programma musicale \"Batto quattro\", recita con Paolo Poli nella commedia TV \"Chi non prova non ci crede\" diretta da Carlo Di Stefano.\nNel 1969 si cimenta per la prima e unica volta in un ruolo non comico prendendo parte allo sceneggiato televisivo poliziesco \"La donna di cuori\" per la regia di Leonardo Cortese in cui affianca Ubaldo Lay, Amedeo Nazzari ed Emma Danieli e nello stesso anno \u00e8 pi\u00f9 volte ospite del variet\u00e0 \"Canzonissima\" condotto in quell'edizione dal marito Raimondo e da Johnny Dorelli.\nNel 1970 Sandra \u00e8 in teatro dove prende parte a un allestimento del \"Plauto\" insieme a Nino Taranto ed Enrica Bonaccorti.\nAlla fine degli anni sessanta, diretta dal regista Vito Molinari, partecipa all'operetta \"La principessa della Czarda\" accanto a Elio Pandolfi, Agostino Lezza, Edda Vincenzi e Anna Campori.\nInoltre in questi anni \u00e8 pi\u00f9 volte impegnata nella conduzione del programma radiofonico \"Gran variet\u00e0\" alternandosi con Raffaella Carr\u00e0, Walter Chiari, Paolo Villaggio e Gino Bramieri; \u00e8 anche interprete in coppia con Francesco Mul\u00e8 della commedia \"Con assoluta gratitudine\" scritta da Maurizio Costanzo.\nCon Raimondo porta i simpatici battibecchi coniugali in versione radiofonica nella trasmissione \"Io e lei\" mentre da sola presenta il programma radiofonico \"Kitsch\", al fianco di Luciano Salce, al posto di Bice Valori e prima di Anna Mazzamauro. Sempre in radio \u00e8 poi la volta di \"Monsieur le Professeur\" con la regia di Raffaele Meloni, divertente modo di apprendere la lingua francese con Carlo Dapporto in veste di insegnante e la Mondaini stessa in quella di allieva.\nPoi con Raimondo Vianello riscuote ancora grandissimo successo in televisione con numerosi spettacoli. Nel 1972 sono i protagonisti dello show \"Sai che ti dico?\" assieme a Iva Zanicchi e alla soubrette Minnie Minoprio; inoltre Sandra torna in teatro con Pippo Baudo nella commedia musicale \"L'ora della fantasia\" (da cui Billy Wilder trasse \"Baciami, stupido\"). Il 1973 vede Sandra impegnata ancora in televisione in \"Ah l'amore!\" assieme a Piero Parodi e Franca Valeri; il 30 dicembre 1973 partecipa allo spettacolo di fine anno \"73... ma li dimostra\", accanto al Quartetto Cetra, Valeria Fabrizi e Adriano Celentano. Nel 1974 la coppia Mondaini-Vianello torna in TV con lo spettacolo \"Tante scuse\", seguito l'anno successivo da \"Di nuovo tante scuse\" dove Sandra incide anche la sigla del programma, basata sull'effetto di uno scioglilingua. Sandra dimostra ancora una volta di essere una brava attrice, presentatrice, cantante e ballerina. In entrambe le edizioni sono ospiti fissi i Ricchi e Poveri, che interpretano, tra l'altro, la sigla finale di trasmissione. Inoltre, sono spesso presenti i comici caratteristi Tonino Micheluzzi ed Enzo Liberti.\nNel 1976 \u00e8 di nuovo in teatro nella commedia di Garinei e Giovannini \"Assurdamente vostri\" con l'attrice Anna Miserocchi; la commedia esordisce al Teatro Parioli di Roma il 6 febbraio 1976. Alla fine del 1976, Sandra e Raimondo lasciano da parte la televisione, per portare la loro comicit\u00e0 nel variet\u00e0 radiofonico \"Pi\u00f9 di cos\u00ec\", che prende il posto di \"Gran variet\u00e0\"; si tratta di uno show con ospiti, sketch e canzoni, registrato con il pubblico in sala. Al fianco dei due artisti che presentano lo spettacolo, partecipano anche Ornella Vanoni, i Ricchi e Poveri e Alighiero Noschese.\nNel 1977 la coppia Mondaini-Vianello torna in televisione con lo spettacolo \"Noi... no!\" (il loro primo programma TV a colori) dove Sandra incide entrambe le sigle del programma: quella d'apertura \"Cerco un uomo\", una sigla insolita rispetto alle altre cantate dalla Mondaini, con un testo sensuale e dalle sonorit\u00e0 disco-music; pi\u00f9 tradizionale \u00e8 quella di chiusura: la celebre \"Ma quant'\u00e8 forte Tarzan\", che ottiene un successo inaspettato.\nL'anno seguente i coniugi Vianello sono i protagonisti del variet\u00e0 abbinato alla Lotteria di Capodanno \"Io e la Befana\" con la partecipazione di Gigi Sammarchi e Andrea Roncato e trasmesso all'interno di \"Domenica in\" all'epoca condotta da Corrado. Sandra in questa occasione interpreta per la prima volta il clown Sbirulino, divenuto subito un beniamino del pubblico infantile, ispirandosi al clown Scaramacai, personaggio interpretato molti anni prima dalla soubrette Pinuccia Nava. Sempre nel 1978 Erminio Macario la vuole al suo fianco insieme a Marisa Del Frate, Rita Pavone e Tiziana Pini in \"Macario pi\u00f9\", lo show televisivo del sabato sera realizzato per festeggiare i suoi cinquant'anni di carriera; le tre soubrette recitano accanto all'artista torinese nelle sue commedie e ripropongono le riviste di cui sono state protagoniste. Nello stesso anno, Sandra presenta uno spettacolo su Telemontecarlo dal titolo \"Stasera mi sento milionaria\", la domenica pomeriggio su Raiuno \u00e8 invece protagonista della serie \"Tre camere e cucina\" con Ave Ninchi e Tullio Solenghi e inoltre con Raimondo incide il singolo \"Argentina my love\".\nAnni ottanta.\nNella stagione 1979-1980 Sandra \u00e8 nel cast della trasmissione \"Domenica in\" condotta da Pippo Baudo e nel 1980, dalla Bussola di Marina di Pietrasanta in Versilia, i coniugi Vianello presentano, insieme a Delia Scala, lo spettacolo \"Una rosa per la vita\", uno dei primi esempi di iniziativa televisiva destinata a raccogliere fondi per la ricerca sul cancro; il gala, che vede la partecipazione di numerosi personaggi del mondo dello spettacolo, viene riproposto per altri due anni con la stessa formula e gli stessi presentatori.\nNel 1981 Sandra e Raimondo conducono, con la partecipazione di Heather Parisi, Gianni Agus ed Enzo Liberti, lo show del sabato sera \"Stasera niente di nuovo\", ultimo loro spettacolo televisivo realizzato in Rai; inoltre Sandra incide la sigla finale della trasmissione \"Si chiama Zorro\" e canta e balla l'avan-sigla finale \"Occhi rosa per te\" con Heather Parisi. Sempre nello stesso anno il suo personaggio Sbirulino \u00e8 il protagonista della sigla del programma \"Fantastico bis\". L'anno seguente Sandra torna sul set con Gianni Agus e gira il film \"Sbirulino\" diretto da Flavio Mogherini che sar\u00e0 l'ultimo lavoro di Sandra Mondaini per il grande schermo.\nPer la trasmissione televisiva \"L'uovo mondo\" (1982), Sandra \u00e8 la voce narrante del cartone animato dedicato al Risorgimento.\nSia da sola sia in coppia con Raimondo Vianello, la Mondaini \u00e8 stata testimonial pubblicitaria di decine di prodotti negli sketch di \"Carosello\". Tra i prodotti reclamizzati, la crema \"Venus Bertelli\", il brandy \"Stock 84\", i materassi \"Permaflex\" e la camomilla \"Montania\".\nNel 1982, sempre insieme al marito, \u00e8 tra i primissimi artisti di grande popolarit\u00e0 a lasciare la Rai per approdare sul neonato network televisivo privato della Fininvest, con lo show \"Attenti a noi due\", in onda su Canale 5 in cui i due coniugi sono protagonisti con la partecipazione di Al Bano, Romina Power, i Ricchi e Poveri e la soubrette italo-francese Trixie Revelli, cui faranno seguito diversi altri spettacoli di intrattenimento insieme all'inseparabile Raimondo, tra cui ricordiamo \"Attenti a noi due 2\" nel 1983 (fu poi annunciato anche un \"Attenti a noi due 3\", che per\u00f2 non venne mai realizzato) e \"SandraRaimondo Show\" del 1987 con Cinzia Lenzi, Bonnie Bianco, Galyn G\u00f6rg, Alessandra Martines, Steve La Chance, Sabrina Salerno e Tracy Spencer. Durante l'estate del 1983 conduce con Cesare Cadeo su Canale 5 il programma \"Five Album\", nel quale vengono riproposti spezzoni dei programmi andati in onda durante la stagione 1982-1983 che vengono commentati con giornalisti e protagonisti in studio. Nella stagione 1987-1988 partecipa inoltre, nei panni di Sbirulino, alla trasmissione domenicale \"La giostra\" conducendo assieme a Enrica Bonaccorti lo spazio \"Ok Bimbi\" (versione per bambini del famoso game-show \"Ok, il prezzo \u00e8 giusto!\") incidendo anche la sigla dal titolo \"Quanto costa sognare\". Nel 1982 e nel 1984 \u00e8 stata inoltre autrice e presentatrice della trasmissione TV per bambini \"Il circo di Sbirulino\" a cui partecipa anche Tonino Micheluzzi e dove Sandra \u00e8 protagonista assoluta sempre con il suo Sbirulino.\nNel 1984 inizia a partecipare come ospite fissa alle puntate del luned\u00ec e del sabato della seconda edizione del game show preserale di Canale 5 \"Zig zag\" condotto da Raimondo Vianello con la partecipazione di Enzo Liberti, diventandone co-conduttrice per la terza e ultima edizione, dal 1985 al 1986. \nDal 1988 al 1990 \u00e8 ospite fissa su Canale 5 del quiz televisivo \"Il gioco dei 9\", anch'esso condotto dal marito Raimondo. Nell'autunno degli anni 1989 e 1990 \u00e8 nel cast del programma TV \"Sabato al circo\" in onda il sabato in prima serata su Canale 5: Sandra veste i panni del simpatico Sbirulino regalando momenti di spettacolo per tutta la famiglia.\nAnni novanta.\nA dieci anni dalla nascita della televisione commerciale, nel 1990 la coppia Vianello-Mondaini viene chiamata a condurre una puntata del variet\u00e0 \"Buon compleanno Canale 5\" con Heather Parisi, presenza fissa del programma; insieme a Mike Bongiorno, Corrado e Marco Columbro, l'11 gennaio 1991 tornano a presentare la puntata finale della trasmissione.\nDal 1991 al 1993, Sandra porta in scena per l'ultima volta il pagliaccio Sbirulino, affiancando Marco Columbro e Lorella Cuccarini nella conduzione di \"Buona Domenica\", uno dei primi programmi in diretta della televisione commerciale italiana.\nDal 1988 al 2007 Sandra e Raimondo sono i protagonisti di \"Casa Vianello\", la sit-com pi\u00f9 famosa e longeva prodotta dalla televisione italiana: vengono infatti realizzate 16 stagioni per un totale di 338 episodi mantenendo negli anni l'impianto classico del programma, che ne ha reso il grande e costante successo. Assieme alla coppia Mondaini-Vianello, anche l'attrice Giorgia Trasselli nei panni della tata.\nTra il 1996 e il 1997 la serie si \u00e8 trasferita in campagna, con cinque film per la TV intitolati \"Cascina Vianello\", a cui partecipa anche Paola Barale, e altri cinque dal titolo \"I misteri di Cascina Vianello\": in questi ultimi la coppia si cimenta in un'insolita attivit\u00e0 di investigazione per scoprire gli autori di delitti o furti, ma sempre in chiave umoristica. In questi due anni \u00e8 anche attrice nella fiction \"Caro maestro\" con Marco Columbro ed Elena Sofia Ricci, interpretando il ruolo dell'eccentrica zia Ottilia; nel cast anche Franca Valeri, Stefania Sandrelli, Francesca Reggiani, Nicola Pistoia e Antonella Elia.\nNella primavera 1995, Sandra e Raimondo partecipano anche a \"La grande avventura\", programma condotto da Marco Columbro e Lorella Cuccarini su Canale 5, dove venivano celebrati i 15 anni di vita dell'allora Fininvest, attraverso i racconti dei volti pi\u00f9 noti dell'azienda.\nA met\u00e0 degli anni novanta partecipa come doppiatrice d'eccezione alla famosa serie animata americana \"I Simpson\" nell'episodio \"La rivale di Lisa\" dando la voce ad Allison Taylor (nella versione originale doppiata da Winona Ryder).\nNel febbraio 1998 in coppia con Fabrizio Frizzi, Sandra conduce dal palco dell'Ariston di Sanremo una puntata speciale di \"Domenica in\" seguendo la serata finale del Festival presentato quell'anno da Raimondo Vianello. A giugno dello stesso anno conduce con Enrico Papi il programma \"Sapore d'estate\".\nAnni duemila.\nNel 2001 Sandra incide un CD di canzoni dedicate a Gorni Kramer, arrangiate dal maestro Giampiero Boneschi. Nel 2003 Sandra e Raimondo partecipano al programma \"La fabbrica del sorriso\", il primo progetto televisivo promosso da Mediafriends Onlus, condotto da Gerry Scotti, Claudio Bisio, Alessia Marcuzzi e Michelle Hunziker; oltre ai comici di \"Zelig\" e ad altri personaggi dello spettacolo, anche loro hanno aderito all'iniziativa con questo evento di solidariet\u00e0 a favore dell'infanzia disagiata.\nNel 2004, durante la stagione primaverile, prende parte come opinionista alla prima edizione del reality show \"La fattoria\", in onda su Italia 1 e condotto da Daria Bignardi. Sempre nel 2004, durante la stagione estiva, \u00e8 conduttrice, insieme al marito, del programma televisivo \"Sandra e Raimondo Supershow\", che ripercorre in 13 puntate le tappe della carriera della coppia attraverso filmati di vecchi programmi Mediaset; tale programma risulter\u00e0 essere l'ultimo condotto dalla coppia.\nNel 2007 Sandra viene scelta da Arturo Brachetti nel suo spettacolo teatrale \"L'uomo dai 1000 volti\", come voce narrante della mamma del protagonista (interpretato da lui stesso). Nello stesso anno la casa discografica Rhino Records pubblica un cd dal titolo \"Le pi\u00f9 belle canzoni di Sandra Mondaini\", contenente le migliori sigle e canzoni da lei interpretate.\nAnche a seguito di esperienze personali - sia Sandra sia Raimondo Vianello sono stati affetti dal cancro -, Sandra Mondaini \u00e8 stata impegnata per anni in innumerevoli iniziative per la raccolta di fondi per la ricerca contro il cancro.\nNel giugno 2008 Sandra e Raimondo tornano per l'ultima volta sul set come protagonisti del film TV \"Crociera Vianello\"; nel cast sono presenti anche Tosca D'Aquino, Massimo Wertm\u00fcller, Fabio Fulco e Sabina Began. Il 10 dicembre 2008, durante la conferenza stampa che precede la messa in onda, annuncia profondamente commossa il ritiro dalle scene per la diagnosi di vasculite, che la costringer\u00e0 poi all'uso della sedia a rotelle. Le apparizioni pubbliche si diradano: Sandra compare nello spot natalizio Mediaset del 2008 e, a gennaio 2009, come ospite d'onore della prima puntata del serale dell'ottava edizione del talent show \"Amici\" condotto da Maria De Filippi, sua cara amica anche nella vita privata. Nel settembre 2009 partecipa ai funerali di Mike Bongiorno in sedia a rotelle e successivamente concede, assieme al marito, qualche intervista in ricordo del conduttore scomparso, che oltre a essere un collega era anche un caro amico della coppia.\nUlteriormente provata dalla morte del marito Raimondo, avvenuta il 15 aprile 2010, la malattia si aggrava e Sandra subisce in seguito diversi ricoveri presso l'ospedale San Raffaele di Milano e la casa di cura San Rossore di Pisa; a luglio e ad agosto rilascia le ultime interviste telefoniche.\nSandra Mondaini muore il 21 settembre 2010, cinque mesi dopo la morte del marito, presso l'ospedale San Raffaele di Milano, dopo dieci giorni di ricovero per insufficienza respiratoria. La camera ardente viene allestita presso lo studio 4 di Mediaset a Cologno Monzese, lo stesso dove per pi\u00f9 di dieci anni i coniugi Vianello avevano registrato gli episodi della sit-com \"Casa Vianello\". Il funerale si svolge il seguente 23 settembre presso la chiesa di Dio Padre a Milano 2 alla presenza della famiglia di filippini che l'ha assistita e che Sandra ha amato come figli, designandoli eredi, e di molti personaggi dello spettacolo e della politica.\nSuccessivamente, seguendo le sue volont\u00e0 testamentarie, viene tumulata non a Roma al Cimitero del Verano vicino al marito Raimondo, ma a Milano nel Cimitero di Lambrate, accanto ai suoi genitori.\nDiscografia.\nOltre che attrice e conduttrice televisiva e radiofonica, Sandra Mondaini ha avuto anche una discreta carriera musicale, anche se lei non si \u00e8 mai considerata una cantante vera e propria: nonostante ci\u00f2 molti suoi 45 giri (che molte volte erano le sigle dei variet\u00e0 televisivi che la vedevano protagonista) ebbero uno straordinario successo, raggiungendo la cima della hit-parade musicale; la sua canzone pi\u00f9 celebre \u00e8 sicuramente \"Ma quant'\u00e8 forte Tarz\u00e0n\", sigla di chiusura del variet\u00e0 \"Noi no\". In alcune canzoni destinate ai bambini, la Mondaini cantava interpretando il personaggio di Sbirulino.\nPubblicit\u00e0.\nSia da sola sia in coppia con Raimondo Vianello (o anche con altri), la Mondaini \u00e8 stata \"testimonial\" pubblicitaria di decine di prodotti negli \"sketch\" di \"Carosello\". I prodotti reclamizzati:\nInoltre per Mediaset:\nPremi e riconoscimenti.\nNel 1956 grazie al successo ottenuto nel teatro di rivista con Erminio Macario, viene proclamata \"diva dell'anno\" dal Passerella Club.\nIl 7 dicembre 1991, giorno di Sant'Ambrogio, diventa insieme a Raimondo cittadina benemerita di Milano essendo stata insignita della Medaglia d'Oro del Comune.\nL'8 marzo 1999 riceve dalla Presidenza della Regione Lombardia il Premio \"Rosa Camuna\", un riconoscimento al suo ruolo di prestigio operato nel settore del lavoro, della creativit\u00e0, dell'educazione e dell'impegno sociale.\nNel 2001 la coppia riceve il \"Premio Campione\", un riconoscimento al loro contributo nel migliorare il proprio ambiente professionale lanciando messaggi positivi per l'opinione pubblica.\nSotto l'Alto Patronato del Presidente della Repubblica Carlo Azeglio Ciampi, con il Patrocinio del Ministero per i Beni e le Attivit\u00e0 Culturali, del Comune e Provincia di Roma, della Citt\u00e0 e Provincia di Torino e con la partecipazione della Regione Piemonte e Cinecitt\u00e0 Holding, il 2 dicembre 2002 al teatro Politeama Brancaccio di Roma si \u00e8 svolta la serata per la consegna del Premio Macario Speciale, istituito dall'Associazione Culturale Macario Celebrazioni. La giuria, nel corso della serata evento, ha consegnato il \"Premio Macario Speciale 2002\" a Sandra Mondaini e altri personaggi dello spettacolo che hanno lavorato e collaborato negli anni con il celebre artista torinese.\nSempre nel 2002 Sandra riceve a Pistoia il Premio Internazionale \"Giorgio La Pira\" da parte del Centro studi Donati, per ricordare e omaggiare fino ad allora tutta la sua carriera in campo cinematografico, televisivo e teatrale.\nIl 9 settembre 2003, in occasione della Giornata Nazionale per la Ricerca sul Cancro svoltasi al Palazzo del Quirinale, il Presidente della Repubblica Carlo Azeglio Ciampi consegna alla coppia Vianello il premio \"Credere nella Ricerca\"; entrambi sono infatti impegnati da molti anni come testimonial dell'AIRC.\nDurante la cerimonia di consegna del Premio Saint-Vincent per la Fiction, nel 2007 viene omaggiata insieme a Raimondo sul palco del \"palais\" di Saint-Vincent ricevendo il premio di \"Miglior Attrice di sit-com\" per \"Casa Vianello\".\nIl 1\u00ba marzo 2008 nella serata finale del \"Festival di Sanremo\" la coppia riceve il Premio alla Creativit\u00e0 della \"Societ\u00e0 Italiana degli Autori ed Editori\", un importante riconoscimento alla loro lunga carriera; a luglio dello stesso anno, il \"Roma Fiction Fest\" assegna alla coppia il premio RFF alla carriera.\nIl 14 maggio 2010, visibilmente commossa e sofferente, ritira in lacrime il \"Premio Isimbardi\" alla memoria del marito Raimondo Vianello, scomparso un mese prima. Si tratta della massima onorificenza attribuita dalla Provincia di Milano ai cittadini e alle associazioni che hanno dato lustro al territorio con la loro opera; a consegnare il riconoscimento a Sandra, il Presidente della Provincia Guido Podest\u00e0. Applausi calorosi di grande affetto da parte del pubblico presente in sala e dalle autorit\u00e0.\nSubito dopo la morte dell'attrice, il 1\u00ba ottobre 2010 viene intitolato a Sbirulino l'asilo nido comunale di Milano Due, il quartiere di Segrate dove la Mondaini viveva da anni con il marito. La cerimonia di intitolazione si \u00e8 tenuta nel giorno dell'esordio televisivo di Sbirulino alla trasmissione \"Io e la Befana\", il 1\u00ba ottobre 1978, ed erano presenti la famiglia adottiva della coppia e le autorit\u00e0.\nIl 2 novembre 2010 i nomi di Sandra e Raimondo Vianello vengono iscritti al Famedio, nel corso di una cerimonia pubblica."}
{"id": "225027", "revid": "834", "url": "https://it.wikipedia.org/wiki?curid=225027", "title": "Autodeterminazione", "text": ""}
{"id": "225028", "revid": "1005847", "url": "https://it.wikipedia.org/wiki?curid=225028", "title": "Elezioni presidenziali in Polonia del 2005", "text": "Le elezioni presidenziali in Polonia del 2005 si tennero il 9 ottobre (primo turno) e il 23 ottobre (secondo turno); videro la vittoria al secondo turno di Lech Kaczy\u0144ski, leader di Diritto e Giustizia, che sconfisse il candidato di Piattaforma Civica Donald Tusk.\nSebbene entrambi i candidati fossero di centro-destra e i loro due partiti fossero uniti nella coalizione di governo uscita dalle elezioni parlamentari del 2005, sussistevano differenze significative tra i due esponenti: Tusk \u00e8 considerato maggiormente liberale in economia ed europeista, Kaczy\u0144ski pi\u00f9 conservatore ed euroscettico.\nL'allora Presidente della Polonia Aleksander Kwa\u015bniewski, rimasto in carica per due mandati, non ha potuto correre per un terzo. L'Alleanza della Sinistra Democratica, dopo aver varato la candidatura dell'ex Presidente del Consiglio W\u0142odzimierz Cimoszewicz, ha appoggato Marek Borowski, che si \u00e8 aggiudicato solo il quarto posto dietro Andrzej Lepper, appoggiato dall'Autodifesa della Repubblica Polacca.\nL'affluenza alle urne del primo turno \u00e8 stata piuttosto bassa, con solo il 49,6% di voti espressi dagli aventi diritto."}
{"id": "225029", "revid": "901462", "url": "https://it.wikipedia.org/wiki?curid=225029", "title": "Nicola Bombacci", "text": "Dirigente socialista durante la Prima guerra mondiale e il primo dopoguerra, entusiasmato da Lenin e dalla rivoluzione d'ottobre, fu nel 1921 uno dei fondatori del Partito Comunista d'Italia, assieme ad Amadeo Bordiga, Bruno Fortichiari, Umberto Terracini, Onorato Damen ed Antonio Gramsci. In quegli anni egli era uno degli avversari politici pi\u00f9 temuti e odiati dai fascisti conservatori in quanto, pur essendo amico di Benito Mussolini, veniva idolatrato con passione dai suoi sostenitori.\nDopo l'instaurazione della dittatura fascista rimase in Italia e negli anni trenta si avvicin\u00f2 al Regime in maniera indipendente, dirigendo la rivista \"La Verit\u00e0\". Partecip\u00f2 alla creazione della Repubblica Sociale Italiana (RSI), convinto che la socializzazione dell'economia fosse la realizzazione della rivoluzione in favore dei lavoratori. Venne catturato dai partigiani alla fine della seconda guerra mondiale insieme al Duce e fucilato a Dongo assieme ad Alessandro Pavolini nell'aprile del 1945.\nGli anni socialisti (1879-1920).\nNicola Bombacci nacque in una frazione del Comune di Civitella di Romagna, in provincia di Forl\u00ec, il 24 ottobre 1879. La famiglia di Bombacci viveva coltivando un terreno di propriet\u00e0 della parrocchia di don Nicol\u00f2 Ghini, da cui Bombacci prese di fatto il suo nome proprio. Ancora bambino, si trasfer\u00ec con la famiglia a Meldola, centro di rilievo nella bassa valle del Bidente, dove concluse la scuola elementare e dove la famiglia rimarr\u00e0 a vivere. Nel 1895 venne iscritto al seminario di Forl\u00ec.\nA seguito dell'abbandono del seminario a causa di motivi di salute continu\u00f2 gli studi all'et\u00e0 di ventuno anni, presso il collegio \"Giosu\u00e8 Carducci\" di Forlimpopoli, per diventare maestro elementare. Fu iscritto alla classe III, la stessa in cui c'era Benito Mussolini, pi\u00f9 giovane di quattro anni. Si diplom\u00f2 nel 1901. \u00c8 in questo periodo che Bombacci si avvicin\u00f2 al movimento socialista. \nIl lavoro di insegnante, iniziato con piccoli incarichi nella provincia di Reggio Emilia, lo vide impegnato nel primo ruolo significativo a Villa Santina, in provincia di Udine nel 1904-1905. L'anno seguente ritorn\u00f2 in Emilia, a Baricella. In questo periodo spos\u00f2 Erissene Focaccia, anche lei maestra. Nel 1906 la famiglia si trasfer\u00ec a Cadelbosco di Sopra, in provincia di Reggio Emilia, dove trascorse un periodo di ristrettezze economiche prima di vedersi assegnati degli incarichi di supplenza prima a Villa Argine, poi a Cadelbosco di Sotto. Dal 1907 gli venne assegnata la cattedra a Monticelli d'Ongina, un comune del piacentino.\nNel 1909 abbandon\u00f2 l'insegnamento per dedicarsi alla politica. Divenne attivo nel mondo sindacale in varie zone e citt\u00e0, operando tra Crema, Piacenza e Cesena dove, nel 1910, l'incarico di segretario della federazione socialista e la direzione del settimanale \"Il Cuneo\", cogliendo l'opportunit\u00e0 di ritornare in attivit\u00e0 vicino a Meldola, dove ancora viveva la sua famiglia. Nel 1911 fu membro del Consiglio Nazionale della Confederazione Generale del Lavoro (CGdL).\nNel maggio di quello stesso anno, Bombacci rassegn\u00f2 le dimissioni dalla federazione di Cesena. Nei mesi seguenti, si ritir\u00f2 dall'attivit\u00e0 politica, per poi tornarvi nel novembre del 1911, come segretario della Camera del Lavoro di Modena.\nA Modena, durante la prima guerra mondiale, ebbe il suo trampolino di lancio divenendo il \"leader\" indiscusso del socialismo locale, tanto che lo stesso Mussolini (che lo conosceva sin dai tempi del collegio a Forlimpopoli, quando entrambi erano studenti) lo defin\u00ec \"il Kaiser di Modena\". Tra le guerre balcaniche e la rivoluzione russa fu contemporaneamente segretario della Camera del Lavoro, segretario della Federazione socialista provinciale modenese e direttore del periodico socialista \"Il Domani\".\nNel luglio 1917 Bombacci venne nominato membro della Direzione e vicesegretario del Partito Socialista Italiano (PSI), affiancando il segretario Costantino Lazzari nella redazione delle famose circolari dirette alle sezioni del partito e il direttore del periodico socialista Giacinto Menotti Serrati nell'opera di conquista del movimento operaio da parte della corrente socialista massimalista.\nNel 1918, con gli arresti di Lazzari nel gennaio e di Serrati nel maggio, rimase praticamente solo alla guida del partito. Egli stesso fu arrestato per \"disfattismo\" a gennaio e processato a piede libero, fino al successivo arresto del 31 ottobre 1918 e rilasciato il 20 novembre. Fautore di una politica fortemente antiriformista, centralizz\u00f2 e verticalizz\u00f2 tutto il socialismo italiano: le federazioni provinciali del partito e il Gruppo Parlamentare Socialista (GPS) diventarono dipendenti direttamente dalla Direzione del PSI, alla quale si collegavano anche le organizzazioni sindacali e cooperativistiche rosse.\nNell'ottobre 1919 redasse con Serrati, Gennari e Salvadori il programma della frazione massimalista, vincente al XVI Congresso Nazionale del Partito Socialista Italiano (Bologna, 5-8 ottobre 1919): eletto segretario del Partito (11 ottobre 1919) e, il mese seguente, nelle prime elezioni politiche generali del dopoguerra (16 novembre 1919) deputato alla Camera nella circoscrizione di Bologna con oltre centomila voti fu una delle figure pi\u00f9 potenti e visibili del socialismo massimalista nel biennio rosso.\nNel gennaio 1920 present\u00f2 un progetto di costituzione dei Soviet in Italia, che ottenne pochi consensi e molte critiche, contribuendo per\u00f2 ad aprire un acceso dibattito teorico sulla stampa di partito. La non accettazione della proposta di costituzione dei Soviet port\u00f2 Bombacci, il 25 febbraio 1920, a cedere la carica di segretario del Psi a Egidio Gennari. In aprile, fu il primo socialista italiano a incontrare dei rappresentanti bolscevichi a Copenaghen, mentre in estate fu uno dei membri della delegazione italiana che and\u00f2 nella Russia sovietica, partecipando anche al II Congresso dell'Internazionale Comunista.\nFondatore nell'autunno della Frazione comunista insieme ad Antonio Gramsci, Amadeo Bordiga, Egidio Gennari e Antonio Graziadei, oltre che direttore del periodico \"Il Comunista\", al XVII Congresso Nazionale del PSI (Livorno, 15-21 gennaio 1921) opt\u00f2 decisamente per la scissione e fu uno dei fondatori del Partito Comunista d'Italia, Sezione Italiana della III Internazionale (PCd'I), nel quale divenne membro del Comitato Centrale.\nGli anni comunisti (1921-1927).\nRieletto deputato nelle elezioni politiche generali della primavera del 1921 nella circoscrizione di Trieste, Bombacci, non avendo una sua corrente nel nuovo partito, si trov\u00f2 piuttosto isolato rispetto al gruppo ordinovista di Gramsci, Togliatti, Terracini e Tasca e agli astensionisti di Bordiga. Si situ\u00f2 nell'ala destra del PCd'I con Francesco Misiano, propenso a un riavvicinamento coi massimalisti e contrario al partito settario e ideologizzato voluto dal Bordiga.\nFu presto estromesso dai centri direttivi comunisti, cominciando dal Comitato Centrale del Partito. La polemica arriv\u00f2 fino alle alte sfere sovietiche nel novembre 1923, quando il Comitato Esecutivo del PCd'I ne decise unilateralmente l'espulsione senza consultare l'Internazionale Comunista. Si accusava Bombacci, allora segretario del Gruppo Parlamentare Comunista, di aver fatto riferimento a una possibile unione delle due rivoluzioni - quella bolscevica e quella fascista - in un intervento alla Camera dei deputati il 30 novembre 1923. Semplicemente, su indicazione dell'ambasciatore russo in Italia, Jordanskij, aveva prospettato un trattato economico italo-russo, fortemente voluto dal Cremlino. \nNel gennaio del 1924 Bombacci termin\u00f2 il mandato parlamentare alla Camera, e fu richiamato a Mosca, dove rappresent\u00f2 la delegazione italiana ai funerali di Lenin: Grigorij Zinov'ev ne decise il reintegro nel PCd'I.\nAl suo ritorno in Italia, Bombacci inizi\u00f2 a lavorare all'Ambasciata russa a Roma, al servizio del commercio e della diplomazia sovietica. Nel 1925 fond\u00f2 la rivista \"L'Italo-Russa\", poi un'omonima societ\u00e0 di import-export, che ebbero entrambe vita breve. \nIl suo distacco dal Partito divenne palese: nel 1927 i dirigenti comunisti in esilio ne decretarono l'espulsione definitiva. La sua espulsione fu sancita con uno scarno comunicato su un numero de \"l'Unit\u00e0\": \"Nicola Bombacci \u00e8 espulso dal partito comunista d'Italia per indegnit\u00e0 politica\".\nL'inattivit\u00e0 politica e l'avvicinamento al fascismo.\nNegli \"anni del silenzio\", Bombacci continu\u00f2 a vivere a Roma con la famiglia, mentre la collaborazione con l'Ambasciata sovietica sembra che non si prolung\u00f2 pi\u00f9 in l\u00e0 del 1930. Date le gravi condizioni economiche e le gravi condizioni di salute del figlio Wladimiro, il Duce gli concesse alcune sovvenzioni in denaro per le cure del figlio e gli trov\u00f2 un impiego all'Istituto internazionale per la cinematografia educativa della Societ\u00e0 delle Nazioni a Roma.\nDal 1933 Bombacci si avvicin\u00f2 poco a poco sempre pi\u00f9 chiaramente al fascismo, tanto che con il 1935 si pu\u00f2 parlare di una vera e propria adesione. Mussolini, all'inizio del 1936, gli concesse di fondare \"La Verit\u00e0\" (da \"Pravda\"), una rivista politica finanziata dal ministero della cultura popolare con una tiratura iniziale di 25.000 copie e allineata sulle posizioni del regime, che, a parte alcune interruzioni dovute all'opposizione del fascismo intransigente di gerarchi come Roberto Farinacci e Achille Starace, dur\u00f2 fino al luglio del 1943.\nAl progetto collaborarono svariati altri ex-socialisti come Alberto e Mario Malatesta, Ezio Riboldi, Arturo Labriola, Walter Mocchi, Giovanni e Renato Bitelli ed Angelo Scucchia.\nL'adesione alla RSI.\nDopo la caduta del regime fascista il 25 luglio 1943 e, in settembre, la liberazione di Mussolini dal Gran Sasso e la creazione della Repubblica Sociale Italiana (RSI), Bombacci decise volontariamente di recarsi a Sal\u00f2, dove divenne una sorta di consigliere di Mussolini. Negli ultimi mesi di guerra (settembre 1944 - marzo 1945) non smise di sostenere la causa del fascismo come unica vera rivoluzione e realizzazione del trionfo del lavoro, dando conferenze e facendo comizi tra gli operai nelle piazze del Nord della penisola.\nDa allora l'ex-fondatore del Partito Comunista d'Italia ebbe pi\u00f9 spazio e visibilit\u00e0 e decise di dedicarsi anima e corpo al fascismo con la sua innata capacit\u00e0 oratoria e la sua vicinanza alle classi lavoratrici: pubblic\u00f2 alcuni opuscoli sui pericoli del bolscevismo e la degenerazione staliniana dei principi comunisti, e partecip\u00f2 al Congresso di Verona. Proprio a Bombacci si attribuisce il progetto di socializzazione delle imprese e dei mezzi di produzione, notevolmente propagandato dal fascismo repubblicano e approvato dal consiglio dei ministri della RSI nel febbraio del 1944, ma boicottato (di nascosto) dagli industriali e fortemente osteggiato dai comunisti: gli operai risposero con gli scioperi. Fin\u00ec addirittura in farsa quando si tratt\u00f2 di votare per i consigli di gestione, in cui furono fatti votare nomi di personaggi celebri come Henry Ford o Greta Garbo. \nBombacci, che aveva 65 anni, rimase al fianco di Mussolini fino all'ultimo momento: i partigiani lo catturarono sul lago di Como, nella stessa vettura del duce, e lo fucilarono insieme ad altri gerarchi fascisti, quali Alessandro Pavolini e Ferdinando Mezzasoma, a Dongo sulle rive del lago il 28 aprile 1945 (Mussolini mor\u00ec invece a Giulino di Mezzegra). Le sue ultime parole furono, appena prima di essere fucilato: \"Viva l'Italia! Viva il Socialismo!\" o forse \"Viva Mussolini! Viva il Socialismo!\", gridate al plotone d'esecuzione; di certo, nelle due versioni, vi \u00e8 il fatto che la sua ultima frase inneggi\u00f2 al socialismo. La mattina del 29 aprile lo appesero per i piedi al distributore di benzina di Piazzale Loreto, a Milano, insieme a Benito Mussolini, Claretta Petacci e alcuni gerarchi fascisti; nel documento attestante la fucilazione sotto il suo nome vi era la scritta a mano \"Supertraditore\"."}
{"id": "225032", "revid": "1318658", "url": "https://it.wikipedia.org/wiki?curid=225032", "title": "Abraham Simpson", "text": "Abraham Jebediah Simpson II, meglio noto come Abe Simpson o nonno Simpson, \u00e8 un personaggio della serie animata \"I Simpson\". \u00c8 il padre di Homer Simpson, suocero di Marge Simpson, nonno paterno di Bart, Lisa e Maggie.\nNel 2015 Matt Groening ha pubblicato \"Grampa Simpson\u2019s Guide to Aging\" (\"La guida all'invecchiamento di Nonno Simpson\"), quinto libro della serie \"Vault of Simpsonology\".\nBiografia.\nNato da Orville J. Simpson e da Yuma Hickman, seppur discendente secoli prima da una donna di una ricca famiglia di latifondisti e da uno schiavo di colore al servizio del padre del signor Burns durante il colonialismo americano, non si conosce come, ma la sua famiglia \u00e8 del vecchio continente e lui \u00e8 emigrato da l\u00ec in giovane et\u00e0 (precisamente dall'Irlanda) ed \u00e8 giunto a New York, dove ha vissuto alla meno peggio all'interno della statua della Libert\u00e0.\nDa ragazzo, per guadagnare un nichelino fece il lustra scarpe alla stazione di Springfield, dove in questa occasione incontra Clark Gable e involontariamente gli dona la famosa battuta in \"Via col vento\". Crescendo ha vissuto anche come truffatore arrivando persino, a scrivere in vecchiaia un libro delle sue esperienze e memorie su come avere successo nel delinquere. Sempre in giovent\u00f9 ha anche inventato un tonico rinvigorente per uomini per avere successo a letto con le donne, perfezionandolo poi anni dopo con il figlio Homer.\nVeterano della seconda guerra mondiale, spesso racconta storie autobiografiche sul suo passato, che sono quasi sempre inverosimili e comiche, anche quando parla di avvenimenti ai quali ha potuto assistere: in una puntata, ad esempio, afferma di essersi salvato dal secondo conflitto mondiale travestendosi da sciantosa e in tali circostanze attir\u00f2 le attenzioni addirittura di Adolf Hitler (che appare seduto accanto a Mussolini), pur ammettendo che quella storia fosse solo \"parzialmente vera\".\nIn un'altra puntata, si viene a scoprire che era al comando di un commando di militari, il \"Pescediavolo battagliero\" e che tent\u00f2 di uccidere proprio il F\u00fchrer ma fall\u00ec a causa di Montgomery Burns. Nella stessa puntata Bart, il nipote, afferma che il nonno abbia raccontato alla sua classe che \u00e8 stato proprio lui, Abraham Simpson, a far diventare nemici cani e gatti. Afferma inoltre di essere stato anche un veterano della prima guerra mondiale, mentendo sulla sua et\u00e0 visto che all'epoca era un bambino, e di essere stato uno \"stronca-scioperi\" negli anni trenta: per questo scopo, in un episodio, viene reclutato da Montgomery Burns, che nell'occasione aveva problemi con i sindacati.\nAbraham Simpson negli anni '50 \u00e8 stato un wrestler chiamato \"Glamour Godfrey\" (\"Glamorous Godfrey\" nell'originale), esperienza sulla quale \u00e8 incentrata l'episodio \"Magnifico nonno\". Un ulteriore alter ego di Nonno Simpson \u00e8 quello del supereroe \"Cacatua cremisi\" (\"Crimson Cockatoo\"), cosa che si evince nell'episodio \"Bartman Begins\" in \"Vita da star\".\nIn altre circostanze afferma di aver scoperto il \"terribile segreto\" di John Fitzgerald Kennedy (ossia che fosse una spia nazista avendolo sentito dire la sua famosa frase \"Ich bin ein Berliner\"), di esser stato eletto \"ragazzo pi\u00f9 bello di Albany\", di esser stato sculacciato da Grover Cleveland \"in due occasioni non consecutive\" e, addirittura, di essere figlio naturale di Lindbergh. Ogni volta che inizia un racconto si addormenta, talvolta anche in piedi; Abe ricorda di continuo eventi passati vissuti in prima persona in storie che vengono raramente ascoltate dalla famiglia, che lo considera vecchio, petulante e brontolone, nonostante tutto la famiglia dimostri di essergli affezionata in pi\u00f9 episodi. In altre circostanze aiuta Bart nelle sue marachelle con consigli spesso bellicosi.\nSi scopre in una puntata che, per aiutare Homer a comprare casa, vendette la sua cascina in campagna (che aveva vinto in un quiz truffaldino negli anni '50) e diede i soldi al figlio. Homer propose al padre di vivere a casa sua, e questi accett\u00f2. Dopo circa tre settimane sar\u00e0 per\u00f2 spedito alla casa di riposo, in quanto Homer non riusc\u00ec a sopportarlo 24 ore su 24 oltre quel periodo di tre settimane. Da quel momento in poi abiter\u00e0 sempre all'ospizio (pur andando spesso a trovare la famiglia).\nVive in un ospizio (il \"Castello di riposo di Springfield\") insieme ad altri anziani. Il suo migliore amico \u00e8 Jasper Beardley, un signore anziano calvo ma dalla folta barba con cui condivide la stanza nell'ospizio. L'unica cortesia che Jasper nega ad Abraham \u00e8 il prestito della dentiera, che tra l'altro Nonno Simpson perde frequentemente, spesso con effetti comici.\nCarattere.\nDa giovane aveva un carattere molto simile a quello di Homer, infatti come lui amava bere birra e guardare la TV. \u00c8 sempre stato un uomo all'antica, molto rigido, con ideali patriottici; crebbe il figlio con molto distacco, non incoraggiandolo mai, e dandogli consigli pessimi e traumatici, come accettare passaggi dagli sconosciuti. Lo stesso Homer dimostra il pi\u00f9 delle volte di non sopportarlo, anche se in fondo gli vuole bene. Si scoprir\u00e0 essere il marito della criminale Mona Simpson, ovvero la madre di Homer, ricercata per aver manifestato contro Burns e il suo programma di sviluppo di armi batteriologiche, mettendo una bomba di antibiotici nell'edificio dove Burns coltivava antrace e altri batteri.\nAbraham per\u00f2 non ha mai approvato le azioni della moglie, non riuscendo a sopportare il fatto che lei fosse hippy. \u00c8 inoltre padre anche di due figli illegittimi, Herbert Powell, avuto da una prostituta, e di Abbie, avuta da una relazione con una donna inglese che incontr\u00f2 durante la seconda guerra mondiale. Non conosceva Mona all'epoca quindi non la trad\u00ec mai come invece fece lei con un bagnino, come scoprir\u00e0 molto tempo dopo. Abe ha inoltre cinque fratelli, tra questi vi sono Bill, comunista, Cyrus, con il quale ha combattuto nella seconda guerra mondiale e che attualmente vive a Tahiti con numerose mogli, Chet, proprietario di una azienda di gamberetti, Tyrone, vecchio burbero sempre triste, e Hubert (di quest'ultimo si sa molto poco, essendo deceduto negli spezzoni del Tracy Ullman Show).\nOltre al matrimonio con Mona, l'anziano uomo nel corso della sua vita si \u00e8 sposato altre tre volte: Amber, che prima aveva sposato Homer durante una notte brava a Las Vegas, lo stesso Homer (con la complicit\u00e0 della famiglia) la far\u00e0 ubriacare e il mattino dopo la donna scoprir\u00e0 di aver sposato Abe, cosa che la spinger\u00e0 ad abbandonare Springfield. Sposer\u00e0 anche Selma, la sorella della nuora, la quale era intenerita dalla gentilezza dell'uomo, nonostante Homer e Patty non approvavano la loro unione; comunque i due decideranno di lasciarsi quando Selma comprender\u00e0 che per lei \u00e8 impossibile gestire la carriera e contemporaneamente un matrimonio con un uomo molto pi\u00f9 vecchio di lei. Homer e Marge scopriranno che Abe poco dopo che Mona abbandon\u00f2 lui e il figlio, si sposo con la cantante Rita Lafleur, sua collega al tempo in cui componeva per lei testi musicali con il pianoforte, ma i due furono costretti a lasciarsi dato che Rita voleva portare la sua carriera a un livello pi\u00f9 alto con una tourn\u00e9e in Europa, mentre Abe non sentendosela di lasciare Homer da solo (all'epoca ancora un bambino, tra l'altro maldestro e bisognoso di attenzione) decise di rimanere a Springfield, comunque lui e Rita formalmente sono ancora sposati.\nIn un episodio parodia del film \"Il laureato\" si contender\u00e0 con il Signor Burns la mano della madre di Marge, Jaqueline Bouvier, anche se la donna alla fine non sposer\u00e0 nessuno dei due.\nHa inoltre fatto parte di un gruppo massonico, il Sacro Ordine dei Tagliapietre, che sar\u00e0 costretto a sciogliersi a causa delle nefandezze compiute dal figlio. Nella stessa puntata mentre lui cerca la tessera dell'Ordine da dare a Homer trova nel suo portafoglio quella del Partito Comunista degli Stati Uniti d'America (nonostante in un episodio lo si veda denunciare comunisti - tra cui incredibilmente Iosif Stalin - davanti alla Commissione per le attivit\u00e0 antiamericane) ed un documento da presidente dell'alleanza gay e lesbiche.\nNell'episodio \"Million Dollar Abe\" della diciassettesima stagione Abe afferma di avere 83 anni d'et\u00e0. Anche lui \u00e8 affetto dal \"gene Simpson\" che rende poco intelligenti gli uomini della famiglia.\nAbe Simpson compare anche nel film basato sulla serie, nel quale crolla in chiesa e pronuncia delle profezie di sventura, prevedendo la caduta di Springfield.\n\u00c8 il tipico anziano confuso e disorientato. Non ricopre il ruolo tradizionale del nonno nella gerarchia famigliare, risultando al contrario il personaggio con meno potere nella famiglia.\nVoci.\nIn originale Abe, sia da giovane che da anziano, \u00e8 doppiato da Dan Castellaneta (gi\u00e0 doppiatore del figlio Homer); in italiano fu scelto Mario Milita, che doppiava il personaggio da anziano, alternandosi con Tonino Accolla, gi\u00e0 doppiatore di Homer, quando il personaggio compariva nei flashback da giovane.\nNel 2012, alla fine della 22\u00aa stagione (ultima stagione con Li\u00f9 Bosisio e Ilaria Stagni come Marge e Bart e penultima con Accolla come Homer), Milita si ritira dal mondo del doppiaggio; al suo posto, nella 23\u00aa stagione, viene inizialmente scelto Dante Biagioni, per poi essere a sua volta sostituito da Mino Caprio. Dalla 24\u00aa stagione, con la morte di Accolla, Massimo Lopez assume il ruolo di voce di Homer e di Abe da giovane, alternandosi su quest'ultimo con Mino Caprio. Nel decimo episodio della sesta stagione, viene doppiato da Marco Mori, in un flashback di quando era giovane."}
{"id": "225033", "revid": "169913", "url": "https://it.wikipedia.org/wiki?curid=225033", "title": "GNU Guile", "text": "GNU Guile \u00e8 un interprete per il linguaggio Scheme distribuito nella forma di libreria, con lo scopo di facilitare l'embedding di questo linguaggio nelle applicazioni GNOME.\nGuile gode di una ricca serie di estensioni e librerie per accedere oltre che a GNOME/GTK+ anche a TCP/IP, database SQL, e molte altre componenti fondamentali e non.\nOrigine e scopo.\nGuile \u00e8 un interprete Scheme creato come parte del progetto GNU, con l'intento di permettere l'estensione/\"scripting\" di altre applicazioni. Guile \u00e8 nato come risultato di un'accesa discussione (pi\u00f9 tardi nota come la \"guerra di Tcl\") iniziata da Richard Stallman, in cui questi affermava che Tcl non era abbastanza potente per la realizzazione di \"script\" all'interno di un'applicazione, e presentava Scheme come il linguaggio preferito per l'estensione delle applicazioni GNU. Visto che un interprete Scheme adatto non esisteva ancora, Guile \u00e8 stato creato assemblando diverso materiale esistente.\nUno degli scopi iniziali di Guile era di permettere la traduzione di altri linguaggi in Scheme, in modo da fornire un ambiente di esecuzione indipendente dal linguaggio. Questo scopo non \u00e8 mai stato raggiunto, nonostante qualche tentativo sia stato fatto (una sintassi simile al C, una traduzione di elisp, un convertitore Tcl e persino qualcosa di rozzamente simile al linguaggio Logo).\nAlcuni programmi che usano Guile sono MEEP e GNU Texmacs."}
{"id": "225034", "revid": "2160814", "url": "https://it.wikipedia.org/wiki?curid=225034", "title": "Giulio Paolo", "text": "Biografia.\nPaolo esercit\u00f2 la carica di prefetto del pretorio al tempo dell'imperatore Alessandro Severo, ma \u00e8 ricordato come giureconsulto per i suoi commenti a opere giuridiche e testi normativi, compilati durante la Roma repubblicana.\nDopo Eneo Domizio Ulpiano, di cui fu contemporaneo, risulta essere l'ultimo rappresentante della giurisprudenza di epoca classica e l'autore pi\u00f9 utilizzato nella compilazione del \"Corpus iuris civilis\", voluto dall'imperatore Giustiniano I, con l'utilizzo di passi tratti dalle sue 86 opere, suddivise in 319 libri. I suoi \"Commentari\" sono organizzati cos\u00ec\u02d0 \"Ad sabinum\" (16 libri) e \"Ad edictum\" (78 libri). I 23 libri di \"Brevium\" sono un abbreviato commento dell'editto pretorio e i 5 libri delle sue \"Sentenze\", in cui ha raccolto massime arricchendole di glosse, hanno particolare interesse, per il diritto privato e il diritto penale. Altri suoi scritti sono didattici\u02d0 le \"Regulae\" e le \"Institutiones\". \u00c8 considerato un \"raccoglitore\" di precedenti dottrine. Giulio Paolo era uno dei cinque giuristi dell'antichit\u00e0, le cui opinioni contavano nei tribunali. Circa un sesto del \"Digesto\" \u00e8 formato da elaborazioni di suoi scritti.\nIn un costituto del 239 dell'imperatore Gordiano in materia di nozze, dove \u00e8 citato un suo responso, Paolo \u00e8 chiamato \u00abvir prudentissimus Paulus\u00bb (\"Codex\", 5, 4, 6).\nIn epoca postclassica una raccolta di pareri giurisprudenziali romani a lui attribuita, dal titolo \"Pauli sententiae\", ebbe grande fortuna e influenz\u00f2 notevolmente la scienza giuridica del tempo. L'effettiva paternit\u00e0 dell'opera \u00e8 tuttavia oggetto di discussione.\nI padovani lo ricordano come uno dei loro grandi concittadini, assieme a Tito Livio, Pietro d'Abano e Alberto da Padova dell'ordine agostiniano degli Eremitani (questi ultimi due vissuti tra il XIII e il XIV secolo), nelle lunette poste sopra le quattro porte pretorie sotto le logge del Palazzo della Ragione. \nL'iscrizione latina posta sotto il bassorilievo che ritrae Giulio Paolo recita:"}
{"id": "225036", "revid": "2225", "url": "https://it.wikipedia.org/wiki?curid=225036", "title": "Abe Simpson", "text": ""}
{"id": "225038", "revid": "2225", "url": "https://it.wikipedia.org/wiki?curid=225038", "title": "Nonno Simpson", "text": ""}
{"id": "225039", "revid": "1522738", "url": "https://it.wikipedia.org/wiki?curid=225039", "title": "Valcellina", "text": "La Valcellina (Val Cellina, \"Valceline\" in friulano standard, \"Valcelina\" in friulano locale) \u00e8 una vallata alpina del Friuli-Venezia Giulia (provincia di Pordenone) che separa dal punto di vista orografico le Prealpi Carniche a nord dalle Prealpi Bellunesi a sud, percorsa dal torrente Cellina da cui prende il nome. \u00c8 parzialmente ricompresa nel Parco naturale delle Dolomiti Friulane (UNESCO).\nDescrizione.\nVi appartengono i comuni di Claut, Cimolais (bench\u00e9 quest'ultimo si trovi allo sbocco della Val Cimoliana, il cui omonimo torrente confluisce pi\u00f9 a valle nel Cellina), Barcis, Andreis e, in fondo alla valle e gi\u00e0 adagiati sulla pianura, Montereale Valcellina e Maniago; questi Comuni appartengono alla Provincia di Pordenone. Bench\u00e9 non si trovi nella sede morfologica del fiume Cellina, ma sulle sponde della Val Vajont, fa parte della Valcellina anche il comune di Erto e Casso. Questi costituisce, inoltre, il limite estremo del Friuli Venezia Giulia al confine con la regione Veneto."}
{"id": "225041", "revid": "1335892", "url": "https://it.wikipedia.org/wiki?curid=225041", "title": "Uranismo", "text": "Uranismo \u00e8 un termine del XIX secolo che denota l'omosessualit\u00e0 maschile. Il termine deriva dal nome del dio Urano, che secondo una controversa ipotesi del periodo, poi abbandonata, avrebbe assunto un comportamento omosessuale passivo dopo aver perso i genitali per mutilazione.\n\"Uranismo\" e \"terzo sesso\".\nLa persona connotata da uranismo si definisce \"urningo\" (dal tedesco \"urning\"), \"uranita\" e soprattutto \"uranista\" (quest'ultimo fu il termine preferito nella lingua italiana), mentre il corrispettivo femminile di questi termini, \"urningina\", non ha mai attecchito in italiano. Nel suo opuscolo \"Inclusa\" Ulrichs specific\u00f2 il concetto con la definizione latina \"Anima muliebris corpore virili inclusa\" (Un'anima femminile imprigionata in un corpo maschile).\nLa differenza fra questo termine e omosessualit\u00e0, creato nel 1869 da un altro militante omosessuale, Karl-Maria Benkert, rispecchia anche una differenza di punti di vista sulla natura delle persone che amavano persone del loro stesso sesso:\nSuccesso e decadenza del concetto.\nI due termini e i due concetti si fecero concorrenza, e fino alla fine del XIX secolo sembr\u00f2 che \"uranismo\" l'avesse vinta. La tesi del \"terzo sesso\" venne accettata da giuristi e neurologi ottocenteschi come tesi del \"kontr\u00e4re Sexualempfindung\" (concetto tradotto in italiano come \"sentire sessuale contrario\" e, nel 1870, come inversione sessuale da Arrigo Tamass\u00eca; in inglese prese il nome di \"sexual inversion\", in francese \"inversion sexuelle\", ecc...). La ricerca di una spiegazione che togliesse l'omosessualit\u00e0 dal campo della morale per portarlo in quello della scienza accomunava Ulrichs e gli scienziati del XIX secolo. Questo fu possibile perch\u00e9 fino al 1949 i concetti di omosessualit\u00e0 e transessualismo non furono separati, dal punto di vista teorico.\nTuttavia, attorno al 1890 il termine \"omosessualit\u00e0\" inizi\u00f2 ad apparire sempre pi\u00f9 spesso in pubblicazioni scientifiche di medici e psichiatri che avevano direttamente o (pi\u00f9 spesso) indirettamente letto le tesi di Benkert. Il neurologo Richard von Krafft-Ebing ipotizz\u00f2 che il maschio omosessuale possedesse un cervello e un sistema nervoso di tipo femminile, dato che a suo dire le donne possedevano un cervello \"inferiore\", pi\u00f9 piccolo e meno sviluppato. Per l'intermediario della letteratura medico-scientifica \"omosessualit\u00e0\" pass\u00f2 alla psicoanalisi, che rifiutava a priori l'idea di una \"causa organica\" dell'omosessualit\u00e0, come quella sottintesa in \"uranismo\". Furono per\u00f2 i grandi scandali d'inizio secolo (Oscar Wilde, Friedrich Alfred Krupp, Moltke-Eulemburg) a rendere noto il termine omosessualit\u00e0 alla popolazione generale essendo questo un eufemismo percepito come \"scientifico\" e quindi \"neutrale\", perci\u00f2 adatto ai giornali.\nControversie.\nLa tesi del \"terzo sesso\" fu combattuta fin dal suo nascere da altri militanti omosessuali, che avevano sulla loro identit\u00e0 di genere meno dubbi di quanti ne avesse Ulrichs. In particolare fu Karl-Maria Kertbeny a creare un altro concetto e un'altra definizione, quella di omosessualit\u00e0, che se all'inizio fra gli scienziati ebbe meno successo di quella di Ulrichs, fin\u00ec per prevalere. Ci\u00f2 non toglie che la tesi del \"terzo sesso\" continu\u00f2 ad avere un certo successo anche come concetto utile alle lotte del movimento di liberazione omosessuale quando fu recuperata dal medico Magnus Hirschfeld, fondatore del primo vero movimento omosessuale, sotto forma del concetto di \"Sexuelle Zwischenstufe\" (condizione sessuale intermedia), che si appoggiava sugli studi relativamente agli ormoni sessuali per individuare una causa ormonale (cio\u00e8 fisiologica, e quindi moralmente non punibile per legge, perch\u00e9 non dipendente dalla volont\u00e0 del soggetto) per l'omosessualit\u00e0\nPrima del secondo conflitto mondiale divenne per\u00f2 evidente che gli ormoni sessuali determinano gli aspetti sessuali del corpo, ma non quelli della psiche e tanto meno l'orientamento sessuale, nonostante gli \"esperimenti\" compiuti dai medici nazisti nei lager su cavie umane omosessuali (per approfondire), che non ebbero alcun risultato.\nEntro il 1945, la tesi del \"terzo sesso\" era ormai screditata fra gli studiosi, e fu quindi facilmente sostituita dalla spiegazione di tipo psicoanalitico delle cause dell'omosessualit\u00e0. Dopo la seconda guerra mondiale, la parola ed il concetto di \"uranismo\" scomparvero definitivamente dall'uso.\nLa sconfitta della proposta di Ulrichs non dipese solo dal fatto che essa esprimeva una concezione che pass\u00f2 di moda, ma anche dall'ansia catalogatrice di Ulrichs che, per paura che qualche tipo di omosessuale fosse dimenticato (e quindi privato del \"diritto di cittadinanza\" che egli chiedeva) arriv\u00f2 a una macchinosissima costruzione che affastellava l'\"urningo\" (maschio omosessuale) e l'\"urningina\" (lesbica), contrapposti al \"dioningo\" (uomo eterosessuale) e alla \"dioningina\" (donna eterosessuale), nonch\u00e9 all'\"uraniastro\" (pseudo-omosessuale) e all'\"urningo-dioningo\" (bisessuale).\nA tale labirinto venne contrapposta la pi\u00f9 comoda e simmetrica costruzione di omo- / etero- / bi- sessuale, linguisticamente molto pi\u00f9 agile, e quindi alla lunga preferita."}
{"id": "225044", "revid": "1805885", "url": "https://it.wikipedia.org/wiki?curid=225044", "title": "Cellina", "text": "Il Cellina (\"Ciline\" in friulano standard, \"Cilina\", \"Silina\" e \"Thelina\" in friulano occidentale) \u00e8 un torrente del Friuli-Venezia Giulia che scorre interamente in provincia di Pordenone.\nPercorso.\nIl torrente nasce a \"Margons\", localit\u00e0 del comune di Claut, ad una quota di circa 650 m s.l.m. Percorre la Valcellina per una trentina di chilometri e all'uscita dalla valle le sue acque si infiltrano in un ampio ghiaione che pi\u00f9 a valle ne incrocia un altro, quello che ha inghiottito il fiume Meduna. Le acque dei due torrenti riappaiono in superficie nella zona delle risorgive, in territorio di Cordenons, per poi scendere sino a confluire nel fiume Livenza.\nAffluenti.\nTra i suoi affluenti principali, oltre agli innumerevoli ruscelli, ci sono:\nSfruttamento.\nAll'altezza di Barcis, una diga artificiale ne raccoglie le acque a formare il lago che prende il nome dal paese, dall'intenso colore verde.\nPi\u00f9 a valle, dopo una lunga gola, il torrente incontra un altro sbarramento, la \"stretta di Ravedis\", in comune di Montereale Valcellina, impiegata spesso per laminare le piene del Livenza. Nel passato furono realizzati numerosi canali o rogge che portavano l'acqua corrente dal corso del torrente verso comuni situati ad altitudini pi\u00f9 elevate grazie ad un ingegnoso sistema idraulico inventato da Antonio dell'Angelo, detto Pellegrin, che, sfruttando le differenze di pendenza fra il torrente e il suo conoide, permise grazie a questa insolita risalita del corso delle acque la soluzione del problema dell'approvvigionamento idrico dei paesi montani."}
{"id": "225045", "revid": "2014063", "url": "https://it.wikipedia.org/wiki?curid=225045", "title": "Francesco Pennisi", "text": "Biografia.\nManifest\u00f2 interesse verso la musica fin da giovane; nell'immediato dopoguerra ebbe occasione di assistere a un concerto dove Luigi Dallapiccola present\u00f2 sue musiche, e ne rimase impressionato. Cominci\u00f2 a scrivere le prime composizioni da autodidatta, influenzato soprattutto da Webern e Debussy.\nNei primi anni cinquanta, dalla natia Sicilia si trasfer\u00ec a Roma, dove frequent\u00f2 la facolt\u00e0 di lettere dell'Universit\u00e0, allo stesso tempo inizi\u00f2 gli studi di composizione sotto la guida di Robert W. Mann. Rimase comunque sempre legato alla sua regione nat\u00eca, amore di cui rimangono echi evidenti in molte sue composizioni, spesso ispirate al mito di una Sicilia classica, antica (\"Aci, il fiume\", \"\", \"Eclisse a Fleri\", eccetera).\nNegli anni sessanta \u00e8 stato tra i fondatori dell'associazione \"Nuova Consonanza\" assieme a Aldo Clementi, Franco Evangelisti e Daniele Paris.\n\u00c8 stato anche grafico e pittore, lasciando una consistente produzione; oltre alle scenografie per le sue opere \"Sylvia simplex\" e \"Descrizione dell'Isola Ferdinandea\" ha pubblicato due libri, \"Deragliamento\" (Venezia, 1984) e \"Paesaggi di memoria inattendibile\" (Valverde, 1994), nonch\u00e9 le illustrazioni per \"Giona e il Leviatano\" di Giacoma Limentani (Roma, 1993); suoi lavori sono stati esposti in mostre personali a Roma e Palermo. Come pittore am\u00f2 e pratic\u00f2 spesso la tecnica dell'acquarello, tecnica che sovente mise in relazione anche alla sua musica, riguardo alla leggerezza dei toni ed alla chiarezza del segno.\nColpito da un cancro, \u00e8 morto prematuramente nella sua casa di Roma nel 2000.\nLa musica.\nSguardo generale.\nPartito da posizioni vicine alla Seconda scuola di Vienna, Pennisi tocc\u00f2 in seguito numerose alcune correnti della musica del Novecento quali il serialismo e l'Alea, per approdare abbastanza presto (ovvero a met\u00e0 circa degli anni sessanta) ad un linguaggio molto personale, dove il timbro diventa il parametro di primaria importanza. La sua scrittura fu sempre molto raffinata, con combinazioni armoniche molto ricercate (anche queste strettamente collegate con il loro effetto timbrico), e con un costante utilizzo di elementi prettamente decorativi che diverrano ben presto una delle strutture portanti della sua produzione musicale.\nLe sue opere sono pubblicate da Suvini Zerboni (Milano), Ricordi (Milano) e Edipan (Roma).\nGli esordi.\nLe sue prime composizioni (forse sarebbe meglio chiamarli \"saggi compositivi\") risalgono agli anni cinquanta, ma \u00e8 nel decennio successivo che si ebbero le prime esecuzioni pubbliche di sue musiche. Il suo esordio compositivo vero e proprio avviene a Palermo nel 1962, con il brano \"L'anima e i prestigi\"; nel 1970 la sua musica appare per la prima volta alla Biennale di Venezia, dove la sua composizione \"A Cantata on melancholy\" \u00e8 stata diretta in prima assoluta da Bruno Maderna.\n\u00c8 a partire dagli anni settanta che ha inizio la sua carriera internazionale: da quel momento la sua musica sar\u00e0 eseguita ed apprezzata, oltre che in Italia, nelle maggiori manifestazioni musicali in Belgio, Francia, Germania, Svizzera ed in altri centri europei, africani, americani e asiatici.\nOpere teatrali.\nNel 1972 compie la sua prima opera di teatro musicale, \"Sylvia Symplex\", rappresentata alla Biennale di Venezia; in questo lavoro, per il quale Pennisi realizz\u00f2 pure le scenografie (comprendenti anche un cartone animato da proiettarsi durante l'esecuzione), un conferenziere parte da una disquisizione seria sul mondo degli uccelli, per toccare poco dopo il fantastico ed il surreale, parlando di uccelli falsi o mai esistiti, di uccelli meccanici, sino ad arrivare all'uccellagione ed alla conseguente declamazione di ricette culinarie riguardanti i pennuti.\nAl 1982 risale il suo secondo , 'Isola Ferdinandea\", una sorta di celebrazione di un evento storico avvenuto nel primo Ottocento (ovvero l'emersione, ed il conseguente inabissamento di un'isola verificatisi tra Sciacca e l'isola di Pantelleria nel 1831).\"\nNel 1987 realizza per Radiodue-Rai \"Aci, il fiume\", di cui scrive testi e musiche. La direzione \u00e8 di Marcello Panni e la regia \u00e8 di Giuseppe Rocca. Il lavoro \u00e8 segnalato al XXXIX Premio Italia (Vicenza, settembre '87).\nNel 1988, su commissione di Radiotre-Rai, scrive le musiche sui testi medievali del LUDUS DEI TRE RE E DI ERODE, elaborati e diretti da Giuseppe Rocca. La direzione musicale \u00e8 di Lanzillotta. La messa in onda avviene in diretta dall'Universit\u00e0 di Torvergata (con Mario Scaccia, Arturo Bandini, Sara Di Nepi e altri).\nNe \"L'esequie della luna\", rappresentato la prima volta alle \"Orestiadi\" di Gibellina nel 1991, la metafora della caduta della luna diventa un tema comune per differenti riflessioni sul tramonto di una civilt\u00e0.\n\"Tristan\" (1995), opera commissionata dalla Biennale di Venezia e dal Teatro Comunale di Bologna, si basa su un testo ermetico (ed avanguardista) del poeta Ezra Pound, rimasto inedito fino al 1987, mentre \"Nox Erat\", melologo per voce recitante e orchestra su testi tratti dall'Eneide di Virgilio, \u00e8 uno degli ultimissimi lavori di Francesco Pennisi, ed \u00e8 stato rappresentato postumo al Teatro Ponchielli di Cremona e al Maggio Musicale Fiorentino nel 2000.\nMusica strumentale e vocale.\nNotevole rimane pure la sua produzione di musica da camera (tra cui spicca \"Carteggio\", raccolta di brani per flauto, violoncello e clavicembalo che \u00e8 stata anche rappresentata in forma scenica alla \"Piccola Scala\" di Milano) e di musica orchestrale con e senza solisti (di particolare rilievo i lavori per flauto e orchestra, \"Arioso mobile\", 1981, \"Eclisse a Fieri\", 1985, e \"Scena\", 1996, che stanno a testimoniare la grande passione di Pennisi, pi\u00f9 volte dichiarata, per questo strumento).\nLa musica vocale segna tutto l'iter compositivo di Francesco Pennisi, dagli esordi (\"L'anima e i prestigi\", del 1962) fino agli ultimi lavori (\"Farfalle\", del 2000); la vocalit\u00e0 delle musiche pennisiane non rinuncia ai tratti peculiari della sua scrittura, pur presentando delle caratteristiche di cantabilit\u00e0 che non rompono completamente con il passato (senza per questo risultare passatiste). Oltre ai brani citati, sono di particolare rilievo le composizioni \"Era la notte\" su versi di Torquato Tasso, \"Medea Dixit\" da Ovidio, \"Altro effetto di luna\" su testo di Eugenio Montale, \"Serena\", \"L'ape iblea\" su testo di Vincenzo Consolo."}
{"id": "225046", "revid": "53508", "url": "https://it.wikipedia.org/wiki?curid=225046", "title": "Terragen", "text": "Terragen \u00e8 un programma finalizzato alla creazione di \"landscape\" ovvero paesaggi.\nSi basa su mappe altimetriche in formato *.ter che possono essere create partendo da immagini in scala di grigi (bianco e nero) o da file DEM o SRTM con estensione *.dem o *.hgt, questi file sono ottenuti scansionando la superficie della terra con scanner altimetrici da aerei o shuttle (sito della NASA dedicato), ordinati per zone e coordinate.\nTerragen \u00e8 disponibile in versione gratuita o commerciale, per Windows XP, Mac OS 9 e Mac OS X, attualmente v.0.9 per Macintosh e per Windows Xp v.0.9.43\nTerragen 2.\nTerragen 2 \u00e8 la seconda versione di Terragen.\n\u00c8 stata riscritta completamente da zero e, una delle principali differenze rispetto alla versione precedente, permette di creare oggetti oltre al terreno (es. alberi, rocce, case)."}
{"id": "225049", "revid": "2056951", "url": "https://it.wikipedia.org/wiki?curid=225049", "title": "Concavit\u00e0", "text": ""}
{"id": "225050", "revid": "830939", "url": "https://it.wikipedia.org/wiki?curid=225050", "title": "Semipiano", "text": "In geometria \u00e8 detto semipiano una delle parti di un piano delimitata da una retta giacente sullo stesso piano, denominata \"origine\" del semipiano. Il semipiano si definisce chiuso se e solo se contiene i punti dell'origine; altrimenti si parla di semipiano aperto (Vedere anche insieme chiuso e insieme aperto).\nDal momento che esiste un numero infinito di rette che giacciono su un piano, esistono anche infiniti modi di dividere un piano in due semipiani: uno chiuso, l'altro aperto.\nOgni semipiano costituisce un insieme convesso.\nUn angolo piatto \u00e8 un semipiano."}
{"id": "225052", "revid": "149485", "url": "https://it.wikipedia.org/wiki?curid=225052", "title": "Campionato del Mondo Rally", "text": ""}
{"id": "225053", "revid": "1075510", "url": "https://it.wikipedia.org/wiki?curid=225053", "title": "Jean-Fran\u00e7ois S\u00e9guier", "text": "Biografia.\nJean-Fran\u00e7ois S\u00e9guier nacque in una famiglia agiata: il padre, infatti, occupava un ruolo di prestigio nella magistratura di N\u00eemes. Da piccolo studi\u00f2 al collegio dei gesuiti, dove ben presto si distinse per la sua intelligenza e per l'amore per lo studio, e acquis\u00ec una conoscenza perfetta del latino. Fin da adolescente inizi\u00f2 a collezionare e studiare le monete antiche, e si interess\u00f2 presto anche di botanica, grazie agli insegnamenti del medico Pierre Baux, suo concittadino.\nIl padre, desideroso di riservare il proprio posto di magistrato per il figlio, lo invi\u00f2 a Montpellier per studiare diritto. La citt\u00e0 era da tempo famosa per lo studio della medicina e della botanica; qui il giovane studente frequent\u00f2 assiduamente le lezioni di botanica tenute all'aperto da Aym\u00e9-Fran\u00e7ois Chicoyneau, ma non per questo trascur\u00f2 gli studi di diritto, obbedendo agli ordini del padre.\nTerminati gli studi, rientr\u00f2 a N\u00eemes dove, cedendo alle sollecitazioni paterne, entr\u00f2 nella magistratura cittadina, fino a quando il suo destino fu cambiato da un evento imprevisto. Nel 1732, il marchese Scipione Maffei, uno studioso veronese, arriv\u00f2 a N\u00eemes attirato dai monumenti di epoca romana. Avendo bisogno di un conoscitore dell'antichit\u00e0 per fargli da guida durante il soggiorno, chiese a chi avrebbe potuto rivolgersi e gli fu indicato Jean-Fran\u00e7ois S\u00e9guier. Colpito dall'intelligenza del giovane e dalla vastit\u00e0 delle sue conoscenze, decise di condurlo con s\u00e9 nel suo viaggio attraverso l'Europa, vincendo non poche resistenze da parte della famiglia.\nLa loro prima tappa fu Parigi, dove S\u00e9guier decise di occuparsi per alcuni mesi della classificazione dell'erbario del \"Jardin du roi\", che contava all'epoca pi\u00f9 di 22.000 esemplari di piante essiccate, ma che versava in uno stato di grande disordine.\nDopo un soggiorno piuttosto lungo a Parigi, i due viaggiatori visitarono l'Inghilterra, i Paesi Bassi, la Germania e l'Austria. Mentre si trovava a Vienna, S\u00e9guier si impegn\u00f2 anche nel campo dell'astronomia, e cercando di osservare il passaggio di Mercurio sul Sole e l'occultamento di Venere da parte della Luna, scopr\u00ec una nuova cometa. In seguito S\u00e9guier e Maffei visitarono Roma e l'Italia, dedicandosi soprattutto all'archeologia, raccogliendo antiche iscrizioni e monete.\nInfine, Maffei ritorn\u00f2 a stabilirsi a Verona, sua citt\u00e0 natale, con il suo ormai inseparabile amico. Qui S\u00e9guier, per pi\u00f9 di vent'anni, esplor\u00f2 la pianura, le colline e prealpi venete, raccogliendo piante e minerali, ma anche i fossili di Bolca, che studi\u00f2 a lungo. Fu durante il soggiorno veronese che S\u00e9guier pubblic\u00f2 le opere che lo resero celebre ai suoi contemporanei: \"Bibliotheca botanica\" (1740) e i tre volumi di \"Plantae Veronenses\" (pubblicati tra il 1745 ed il 1754). Inoltre collabor\u00f2 con Maffei nel suo lavoro chiamato \"Museum Veronense\".\nIn seguito alla morte di Maffei, avvenuta nel 1755, S\u00e9guier fece ritorno alla sua citt\u00e0 natale, portando con s\u00e9 grandi collezioni di varia natura (iscrizioni antiche, monete, minerali, fossili, piante e conchiglie), che custod\u00ec in una dimora che si fece costruire nella periferia di N\u00eemes. In quella casa visse negli ultimi trent'anni della sua vita, intrattenendo rapporti epistolari con numerosi studiosi della sua epoca: tra gli altri, il fisico ed entomologo Ren\u00e9-Antoine Ferchault de R\u00e9aumur, il geologo Barth\u00e9lemy Faujas de Saint-Fond, lo scrittore Antoine Court de G\u00e9belin.\nNel 1758, collaborando con L\u00e9on M\u00e9nard, riusc\u00ec a ricostruire il testo dell'iscrizione della \"Maison Carr\u00e9e\", un tempio di epoca romana, basandosi sulla posizione dei fori nei quali erano fissate anticamente le lettere in metallo. In seguito si occup\u00f2 del restauro del monumento, guidandone i lavori. Scrisse il \"Recueil des Inscriptions antiques\", un lavoro immenso rimasto per\u00f2 inedito: si tratta di un catalogo di tutte le iscrizioni antiche gi\u00e0 pubblicate, ma sparse in un gran numero di raccolte. Nel 1772 \u00e8 stato nominato associato dell'\"Acad\u00e9mie des inscriptions et belles-lettres\".\nMor\u00ec improvvisamente il 1\u00ba settembre 1784, all'et\u00e0 di 81 anni, lasciando in eredit\u00e0 la sua dimora e le sue collezioni all'Accademia di N\u00eemes. La maggior parte di queste collezioni, sopravvissuta alla furia della rivoluzione e all'incuria degli uomini nei decenni successivi, \u00e8 al giorno d'oggi custodita nel museo di storia naturale della citt\u00e0 francese.\nIn onore di S\u00e9guier, Pehr L\u00f6fling, un botanico svedese, ha dato il nome di \"Seguieria\" ad un genere di arbusti della famiglia delle Phytolaccaceae. Altre piante portano un epiteto in memoria di S\u00e9guier, ad esempio \"Ranunculus seguieri\", un ranuncolo alpino."}
{"id": "225055", "revid": "119756462", "url": "https://it.wikipedia.org/wiki?curid=225055", "title": "Microverso", "text": "Il microverso \u00e8 una dimensione alternativa, ipotizzata dagli scrittori di fumetti e fantascienza, il cui accesso si renderebbe possibile se si riducessero le dimensioni di un ipotetico viaggiatore a quelle paragonabili ad un atomo. Il microverso, noto anche come spazio interno e come universo subatomico (cos\u00ec lo chiama Ant-Man in una puntata della serie televisiva), ha permesso lo sviluppo di racconti sull'\"infinitamente piccolo\" (celebre la frase ricorrente \"esistono mondi nei mondi\") e viene considerato in opposizione e in alternativa all'\"infinitamente grande\". \nFumetto.\nNei fumetti Marvel Comics, il \"Microverso\" \u00e8 un universo interno a quello in cui si trova la razza umana ed \u00e8 stato visitato diverse volte da Ant-Man e dai Fantastici Quattro attraverso l'utilizzo delle particelle Pym. Sono molti i tiranni che si trovano al suo interno, tra cui Psycho-Man (nemico dei \"Fantastici Quattro\") e Lord Gouzar (nemico di \"Wasp\").\nIn un'occasione, il Dottor Destino ha tentato di dominare il \"Microverso\", ma le forze combinate del primo Ant-Man e dei Fantastici Quattro sono riuscite a sconfiggerlo. Inoltre, anche Spider-Man \u00e8 rimasto, per un breve periodo, intrappolato nel \"Microverso\", quando ha erroneamente inalato le particelle Pym del secondo Ant-Man.\nDurante l'invasione segreta degli Skrull, Janet van Dyne viene trasformata da uno di loro in una bomba costretta a esplodere. Per evitare una catastrofe, Wasp riesce a rimpicciolirsi cos\u00ec tanto da rimanere bloccata nel Microverso. Dopo diverse avventure, la ragazza viene salvata dall'ex marito Giant-Man e dai Vendicatori.\nIl tempo nel \"Microverso\" scorre inoltre pi\u00f9 lentamente rispetto all'Universo."}
{"id": "225056", "revid": "446353", "url": "https://it.wikipedia.org/wiki?curid=225056", "title": "Periodo paleolitico del Giappone", "text": "Il periodo paleolitico del Giappone inizia circa nel 100.000 a.C., et\u00e0 a cui risalgono i primi manufatti in pietra ritrovati, fino a circa il 12000 a.C. alla fine dell'Era glaciale che corrisponde all'inizio del Periodo Mesolitico (Periodo J\u014dmon).\nAmbiente paleolitico.\nLe isole giapponesi sono state probabilmente connesse al continente asiatico in diverse occasioni nel passato, specialmente durante i periodi pi\u00f9 freddi dell'era glaciale, quando il livello del mare recedeva considerevolmente di 100-120 metri. Questo punto non \u00e8 comunque scevro da controversie poich\u00e9 lo Stretto di Corea tra il Giappone e la Corea cos\u00ec come lo stretto di Tsugaru tra le isole di Honsh\u016b e Hokkaid\u014d sono profondi circa 140 metri. Pare che alle volte gli stretti siano emersi ed alle volte no, durante i vari picchi dell'era glaciale.\nPrimi manufatti giapponesi.\nLa maggior parte dei ritrovamenti del primo periodo Giapponese Paleolitico risalgono a circa il 100.000 a.C., rendendo questa data la pi\u00f9 generalmente accettata per la prima colonizzazione del Giappone. I ritrovamenti della prefettura di Miyagi, fatti inizialmente risalire al 500.000 a.C. vennero successivamente rivelati essere dei falsi (vedi lo scandalo Shin'ichi Fujimura).\nManufatti ground stone e manufatti levigati.\nIl Giapponese Paleolitico \u00e8 molto originale dato che incorpora i primi ritrovamenti conosciuti di manufatti ground stone e di pietra levigata nel mondo, datati a circa il 30000 a.C., una tecnologia tipicamente associata, nel resto del mondo, con l'inizio del Neolitico intorno al 10000 a.C. Non si sa perch\u00e9 questi manufatti siano stati creati cos\u00ec presto in Giappone, sebbene il periodo sia associato con un clima mondiale pi\u00f9 caldo (30.000-20.000 anni dal presente) e le isole potrebbero averne beneficiato particolarmente.\nA causa di questa originalit\u00e0 il periodo paleolitico giapponese in Giappone non corrisponde esattamente alla definizione tradizionale di Paleolitico associato con la tecnologia (manufatti in pietra scheggiata). Gli strumenti del paleolitico giapponese dimostrano perci\u00f2 tratti Mesolitici e Neolitici gi\u00e0 nel 30000 a.C.\nPaleo-antropologia.\nLe popolazioni paleolitiche del Giappone cos\u00ec come le successive popolazioni del periodo Jomon appaiono essere correlate ad un antico gruppo Paleo-Asiatico che ha occupato gran parte dell'Asia prima dell'espansione delle popolazioni Mongoliche caratteristiche delle popolazioni odierne di Cina, Corea, Giappone e Vietnam.\nLe caratteristiche degli scheletri indicano molte similarit\u00e0 con gli altri popoli aborigeni del continente asiatico. La struttura ossea appartiene al gruppo sinico, distribuito principalmente nelle antiche popolazioni del sud-est asiatico (mentre i popoli mongoli appartengono al gruppo sudmongolico). I lineamenti dei teschi tendono ad essere pi\u00f9 forti con occhi comparativamente recessi, carattere essenzialmente paleoeuropoide, ma anche presente negli australiani aborigeni.\nLa popolazione aborigena Ainu oggi circoscritta principalmente alla zona settentrionale dell'isola di Hokkaid\u014d pare essere la discendente di questi popoli Paleolitici e mostra caratteristiche che sono state nel passato interpretate come caucasoidi, ma al giorno d'oggi tendono ad essere considerata pi\u00f9 generalmente come parte del primo gruppo umano Paleolitico (Uomo di Combe-Capelle).\nIn definitiva il primo uomo in Giappone dalle caratteristiche essenzialmente mongoloidi \u00e8 considerato l'uomo di Minatogawa (Okinawa), datato al 20000 a.C. Sembra quindi che, mentre le isole meridionali erano abitate da una popolazione proto-mongoloide, la maggior parte del Giappone fosse abitata dalle popolazioni Jomon, riferibili al tipo europoide di Combe-Capelle.\nL'analisi genetica sulla popolazione odierna non \u00e8 cos\u00ec chiara e tende ad indicare un discreto ammontare di interscambi genetici tra l'originale popolazione aborigena del Giappone ed i successivi arrivi mongolici (Cavalli-Sforza). \u00c8 stato stimato che dal 10% al 20% del materiale genetico della popolazione giapponese odierna deriva dagli antenati del periodo Paleolitico-Jomon, mentre il resto discende dai contributi delle popolazioni mongoliche del continente, specialmente durante il periodo Yayoi, in particolare uno studio genetico del 1988 indica nelle popolazioni mongoliche settentrionali gli antenati del popolo giapponese.\nArcheologia giapponese del periodo paleolitico.\nLo studio del periodo Paleolitico in Giappone \u00e8 piuttosto recente: il primo sito Paleolitico \u00e8 stato scoperto appena dopo la fine della seconda guerra mondiale. Dato che si assumeva che gli esseri umani non fossero vissuti in Giappone prima del periodo Jomon, gli scavi si fermavano al livello di tale periodo (12000 a.C.) e non venivano proseguiti. Da allora circa 5.000 siti paleolitici sono stati scoperti, alcuni di essi in corrispondenza di siti archeologici Jomon.\nLo studio del periodo paleolitico giapponese \u00e8 caratterizzato da un alto livello di informazioni stratigrafiche a causa della natura vulcanica dell'arcipelago: le grandi eruzioni tendono a coprire le isole con strati di cenere facilmente databili e rintracciabili ovunque come riferimento. Uno strato molto importante \u00e8 la pomice AT (Aira-Tanzawa) che ha coperto tutto il Giappone circa 21.000-22.000 anni fa."}
{"id": "225057", "revid": "1656773", "url": "https://it.wikipedia.org/wiki?curid=225057", "title": "Congruenza (geometria)", "text": "In geometria, due figure si dicono congruenti (dal latino \"congruens\": concordante, appropriato), quando hanno la stessa forma e dimensioni, quindi quando sono perfettamente sovrapponibili. Formalmente, sono congruenti quando \u00e8 possibile trasformare l'una nell'altra per mezzo di una isometria, ovvero per mezzo di una combinazione di traslazioni, rotazioni e riflessioni.\nLa congruenza di due figure piane si pu\u00f2 interpretare visivamente in questo modo: tagliando una figura con le forbici \u00e8 possibile sovrapporla all'altra in modo che entrambe combacino perfettamente.\nNel suo Grundlagen der Geometrie, Hilbert descrive la congruenza come una delle tre relazioni binarie primitive della geometria euclidea e ne delinea le propriet\u00e0 transitiva, riflessiva e simmetrica. Pertanto, la congruenza \u00e8 una relazione d'equivalenza.\nLe prime due figure sono congruenti. La terza ha s\u00ec la stessa forma, ma \u00e8 pi\u00f9 piccola: essa \u00e8 perci\u00f2 simile alle prime due, ma non congruente. L'ultima figura non \u00e8 n\u00e9 congruente, n\u00e9 simile alle altre tre.\nNotazione.\nIl simbolo pi\u00f9 comunemente usato per la congruenza \u00e8 il simbolo uguale con una tilde sopra, \u2245, che corrisponde al carattere Unicode 'circa uguale' (U+2245). Nel Regno Unito viene a volte usato il simbolo uguale a tre lineette, \"\u2261\", (U+2261)."}
{"id": "225061", "revid": "767487", "url": "https://it.wikipedia.org/wiki?curid=225061", "title": "Amok (Sentenced)", "text": "Amok \u00e8 il terzo album della band finlandese Sentenced, pubblicato dalla Century Media nel 1995."}
{"id": "225067", "revid": "983767", "url": "https://it.wikipedia.org/wiki?curid=225067", "title": "Katmandu", "text": "Katmandu, o anche Kathmandu (pron. ; in nepalese \u0915\u093e\u0920\u092e\u093e\u0921\u094c\u0902, \"K\u0101\u1e6dham\u0101\u1e0dau\u1e43\"; anticamente \"Kantipur\", \u0915\u093e\u0928\u094d\u0924\u093f\u092a\u0941\u0930, \"K\u0101ntipura\"; \"Yen\" in lingua nevari, \u092f\u0947\u0902, \"Ye\u1e43\"), in passato adattata in italiano come Catmand\u00f9, \u00e8 la capitale del Nepal, il maggiore stato himalayano dell'Asia. \u00c8 la maggiore metropoli dello stato, con una popolazione di 1,4 milioni nella citt\u00e0, che raggiungono i 5 milioni nell'agglomerato urbano della Valle di Katmandu, che comprende le citt\u00e0 di Patan, Kirtipur, Madhyapur Thimi e Bhaktapur. Kamandu \u00e8 inoltre la maggiore metropoli della regione collinare dell'Himalaya.\nLa citt\u00e0 si trova ad un'altezza di circa 1.400 metri sul livello del mare, nella conca della Valle di Kathmandu, nel Nepal centrale. La valle \u00e8 storicamente chiamata il \"Nepal proprio\" ed \u00e8 il luogo di origine del popolo Newa, una civilt\u00e0 urbana cosmopolita della regione collinare himalayana. La citt\u00e0 fu capitale reale del Regno del Nepal e ospita palazzi, residenze e giardini dell'aristocrazia nepalese. \u00c8 sede dell'Associazione sud-asiatica per la cooperazione regionale (SAARC) dal 1985 e oggi \u00e8 la sede del governo della repubblica nepalese istituita nel 2008. Fa parte della Zona del Bagmati nella geografia amministrativa nepalese.\nKatmandu \u00e8 sempre stata al centro della storia, arte, cultura ed economia del Nepal. Ha una popolazione multietnica con maggioranza ind\u00f9 e buddista. Le festivit\u00e0 religiose e culturali costituiscono una parte consistente della vita delle persone che risiedono a Katmandu, e il turismo \u00e8 una parte importante dell'economia della citt\u00e0, che si trova ai piedi dell'Himalaya nepalese. In citt\u00e0 vi sono anche diversi casin\u00f2. Nel 2013 Katmandu si posizion\u00f2 terza tra le prime dieci migliori destinazioni al mondo, secondo TripAdvisor, e fu la prima citt\u00e0 dell'Asia. Le aree storiche di Katmandu furono devastate dal terremoto di magnitudo locale 7,8 che colp\u00ec la nazione il 25 aprile 2015. La lingua nepalese \u00e8 la principale lingua parlata in citt\u00e0, mentre la lingua inglese \u00e8 compresa dai residenti che hanno frequentato le scuole.\nGeografia fisica.\nKatmandu si trova nella parte nord-occidentale della Valle di Katmandu, a nord del fiume Bagmati, e copre un'area di 50,7\u00a0km\u00b2. L'altezza media \u00e8 di 1.400 metri sul livello del mare. la citt\u00e0 confina con molti altri comuni della Valle: a sud del Bagmati si trova la citt\u00e0 sub-metropolitana di Patan, con cui forma un'area urbana circondata da una strada ad anello. A sud-ovest confina con Kirtipur e ad est con il comune di Madhyapur Thimi. A nord l'area urbana si estende in diversi Comitati di Sviluppo dei Villaggi. Tuttavia, l'agglomerato urbano si estende ben oltre le municipalit\u00e0 confinanti, fino a Bhaktapur e copre quasi l'intera Valle di Katmandu.\n\u00c8 la pi\u00f9 grande citt\u00e0 del Paese, con una popolazione di circa 950.000 abitanti nella sola area urbana propriamente detta (stima 2007). Nell'intera area metropolitana, che comprende anche le conurbate citt\u00e0 di Patan, Bhadgaon, Thimi e altre, supera i due milioni di abitanti (stima 2007).\nSi trova nell'omonima valle del Nepal centrale, ed \u00e8 lambita dai fiumi Bagmati e Vishnumati. Quest'ultimo confluisce nel primo insieme a numerosi altri torrenti che drenano la valle. Questi due fiumi ne delimitano sostanzialmente l'area urbana propriamente detta: il secondo la lambisce ad ovest, mentre il primo, fiume sacro agli hindu, la delimita ad est ed a sud, separandola dalla contigua citt\u00e0 di Patan. L'area urbana \u00e8 caratterizzata da una morfologia che presenta numerose gibbosit\u00e0 corrispondenti alle varie colline che separano le vallate dei numerosi corsi d'acqua che defluiscono nel Bagmati prima che questo entri nella celebre Gola di Chobar.\nLe coordinate geografiche di Katmandu sono di 27\u00b043' Nord, 85\u00b022' Est.\nCaratteristiche.\nIl centro urbano della citt\u00e0 presenta un nucleo storico risalente perlopi\u00f9 al XVII secolo (tarda epoca \"Malla\"), che si sviluppa nell'intorno della celeberrima Piazza Durbar, ricca di templi induisti. Numerosi altri templi sorgono isolati gli uni dagli altri presso molti incroci stradali (nepalese: \"chowk\"), sicch\u00e9 nella citt\u00e0 si concentrano, come del resto nell'intera valle, centinaia di templi hindu; fra questi il pi\u00f9 noto \u00e8 quello di Pashupatinath, sulle rive del sacro fiume Bagmati nella cui vasta area si trovano, per lo pi\u00f9 allineate sulla riva destra del corso d'acqua, anche numerosi plinti lapidei atti alle pire per la cremazione dei cadaveri. Vi sono anche numerosi luoghi sacri buddhisti come quello celebre di Swayambhunath (noto anche come il Tempio delle Scimmie), posto su una collina ad ovest della citt\u00e0; e quello di Bodhnath nella periferia orientale a cui fa capo una consistente comunit\u00e0 tibetana sfuggita alle persecuzioni cinesi. Non \u00e8 un caso dunque che in questi luoghi vi sia la maggiore concentrazione di edifici a carattere religioso del pianeta. Molti degli edifici del centro storico sono stati in passato danneggiati dai terremoti, e pi\u00f9 recentemente dall'inquinamento.\nNella stessa parte della citt\u00e0 si trova anche un'estesa spianata erbosa in parte attrezzata a parco, con zone per attivit\u00e0 sportive. Quest'area costituisce un continuum urbano con quella rettangolare del Palazzo Reale e dei suoi parchi, recintata da alte mura e cancellate.\nNell'espansione edilizia, la citt\u00e0 ha inglobato caoticamente villaggi e piccoli agglomerati vicini, raggiungendo e superando le rive dei sopracitati fiumi fino a unirsi completamente con Patan, posta a sud del Bagmati ed unita a Katmandu da un grande ponte.\nAppena a nord del centro storico e senza soluzione di continuit\u00e0 con esso, a partire dagli anni ottanta del XX secolo si \u00e8 sviluppato, anche in questo caso abbastanza caoticamente, il quartiere turistico di Thamel, caratterizzato da anguste stradine trafficatissime di veicoli a pedali, a motore e pedoni, nel quale si trovano centinaia di alberghi, guest houses, ristoranti, bazar, negozi per lo pi\u00f9 ad uso dei turisti occidentali che affollano questa parte della citt\u00e0 sia per visitarne l'immenso patrimonio monumentale, sia per organizzare viaggi nelle altre zone del Nepal a scopo di trekking, rafting sui fiumi o alpinismo.\nIl tessuto urbano della citt\u00e0 \u00e8 caratterizzato pertanto da un disordine urbanistico notevole, indice anche di una crescita urbana e demografica tumultuosa: si stima che la popolazione dell'area metropolitana stia crescendo al ritmo di oltre 150.000 persone all'anno. Basti osservare ad esempio che a Katmandu le strade, tranne poche eccezioni riguardo alle arterie principali, non hanno una denominazione, motivo per cui non esistono indirizzi ma ci si orienta, ad esempio, col riferimento dei \"chowk\" principali: \"Indra Chowk\", \"Asan Tole\", \"Thaiti Tole\", \"Chhetrapati\" e tanti altri sono il riferimento urbano per la miriade di esercizi commerciali, abitazioni, alberghi e ristoranti che si trovano nel loro intorno, nel raggio di 100 o 200 m a seconda dei casi.\nNella zona orientale della citt\u00e0, oltre il corso del Bagmati, sorge l'aeroporto di Tribhuvan che, seppure sia l'unico del Nepal a carattere internazionale (collegamenti diretti con l'India, col Medio ed Estremo Oriente, ma anche con qualche citt\u00e0 dell'Europa), si caratterizza per un modesto traffico passeggeri: meno di 500.000 passeggeri/anno.\nIl centro storico \u00e8 stato inserito dall'UNESCO nella lista dei Patrimoni dell'umanit\u00e0.\nA partire dagli anni sessanta, Katmandu \u00e8 divenuta una meta molto popolare per turisti occidentali, e si \u00e8 trasformata in una sosta obbligata per i seguaci della cultura \"hippy\".\nStoria.\nKatmandu fu fondata dal re Guna Kamadeva nel 723 d.C., e divenne la capitale del Nepal unito nel 1768, dopo essere stata presa dal re Prithvi Narayan Shah.\nSecondo un'antica leggenda buddhista, l'area in cui si trova in passato era occupata da un lago, ma Ma\u00f1ju\u015br\u012b, Buddha della Consapevolezza, tagli\u00f2 con la sua spada una collina creando la gola di Chobar, permettendo cos\u00ec alle acque di defluire e rendendo abitabile la regione.\nIl 25 aprile 2015 un forte terremoto di magnitudo 7,9 colpisce tutto il Nepal provocando circa vittime. L'epicentro \u00e8 stato localizzato a circa 80\u00a0km a nord-ovest da Katmandu.\nInfrastrutture e trasporti.\nL'estensione totale delle strade in Nepal ammonta a 17.182\u00a0km (dato del 2003-2004); queste dimensioni, sufficientemente elevate per il Paese, hanno aiutato lo sviluppo economico della nazione, in particolare nel campo dell'agricoltura, orticoltura, nell'industria e nel turismo. Dato il terreno collinare, i trasporti nell'area di Katmandu avvengono principalmente via strada o via aerea; la citt\u00e0 \u00e8 collegata tramite l'Autostrada Tribhuvan a sud, tramite l'Autostrada Prithvi ad ovest e con l'Autostrada Araniko verso nord. L'Autostrada B.P. Koirala collega Katmandu con le parti orientali del Nepal, ed \u00e8 in via di costruzione.\nIl principale aeroporto internazionale che serve Katmandu e pertanto tutto il Nepal \u00e8 l'Aeroporto Internazionale Tribhuvan, situato a circa 6\u00a0km dal centro cittadino. Operato dall'Autorit\u00e0 dell'Aviazione Civile del Nepal l'aeroporto conta due terminal, uno per i voli domestici e uno per quelli internazionali. Attualmente 22 compagnie aeree collegano il Nepal con altre destinazioni in Europa, Asia e con il Medio Oriente, con citt\u00e0 come Istanbul, Delhi, Mumbai, Bangalore, Calcutta, Singapore, Bangkok, Kuala Lumpur, Dacca, Islamabad, Paro, Lhasa, Chengdu e Canton. Una recente espansione del terminal internazionale ha reso pi\u00f9 agevole l'accesso agli aerei e dall'ottobre 2009 divenne possibile volare direttamente a Katmandu da Amsterdam con TUIfly Nederland. Dal 2013 la Turkish Airlines collega Istanbul a Katmandu. A livello regionale, operano diverse compagnie, tra cui Agni Air, Buddha Air, Cosmic Air, Nepal Airlines e Yeti Airlines, e offrono destinazioni in tutto il Nepal."}
{"id": "225068", "revid": "1442080", "url": "https://it.wikipedia.org/wiki?curid=225068", "title": "Gray Fox", "text": "Gray Fox, il cui vero nome \u00e8 Frank Jaeger, \u00e8 un personaggio della serie di videogiochi \"Metal Gear\". Nel primo \"Metal Gear\" pubblicato per MSX e NES, l'obiettivo iniziale del giocatore era trarre in salvo Gray Fox da Outer Heaven. In \"\", Fox diventa l'antagonista principale di Snake, comandando un'armata di mercenari di Zanzibar Land e diventando il pilota del nuovo Metal Gear chiamato Metal Gear D. Tuttavia, \u00e8 molto conosciuto poich\u00e9 rappresentato in \"Metal Gear Solid\" come un esperimento genetico di \"Cyborg Ninja\".\nNella versione giapponese \u00e8 stato doppiato da Kaneto Shiozawa (1954-2000) all'epoca quarantaquattrenne, nella versione inglese Greg Eagles (con lo pseudonimo di George Byrd) e da Rob Paulsen, in \"\". Nella versione italiana il doppiaggio \u00e8 affidato a Massimo Marinoni.\nStoria.\nNegli anni sessanta, in Mozambico, Frank Jaeger \u00e8 un bambino soldato che combatte tra le file dei FRELIMO. Approfittando del proprio aspetto di bambino innocente, Frank uccide senza piet\u00e0 molti soldati nemici, e dalla crudelt\u00e0 dimostrata deriva il suo soprannome, Hunter (cacciatore), che si \u00e8 trasformato in Jaeger a causa del suo tedesco imbastardito.\nNel 1966, Jaeger viene preso in custodia da Big Boss, il quale si era unito alla guerra d'indipendenza del Mozambico, ma i Filosofi lo rapiscono per usarlo come cavia negli esperimenti del soldato perfetto: dopo ogni missione, Jaeger viene rinchiuso in un serbatoio di coltura per annullargli la memoria e privarlo delle emozioni.\nNel 1970, Jaeger, arruolato nell'unit\u00e0 FOX di con il nome in codice \"Null\", prende parte agli avvenimenti della penisola sudamericana di San Hieronymo: dopo un primo scontro con Big Boss, quest'ultimo gli salva la vita per la seconda volta distruggendo il suo serbatoio di coltura.\nSuccessivamente, in Rhodesia (l'attuale Zambia e Zimbabwe), Jaeger adotta una ragazza dopo averne ucciso i genitori e la chiama Naomi, prendendosi cura di lei come se fosse il suo fratello maggiore.\nDurante i Giochi olimpici invernali del 1988 svoltisi a Calgary (Canada), Frank s'innamora di una campionessa ceca di pattini, Gustava Heffner, alla quale per\u00f2 viene negato il diritto di espatriare insieme a lui. A causa di questo incidente, Frank inizia a sentire un forte risentimento verso gli uomini di politica.\nNegli anni novanta, grazie alle sue straordinarie qualit\u00e0 di soldato, Frank diventa un membro dell'unit\u00e0 FOXHOUND, fondata da Big Boss, e assume il nome in codice \"Gray Fox\". Frank \u00e8 l'ultimo membro della FOXHOUND ad aver ottenuto il nome in codice \"Fox\" (volpe), la commemorazione che veniva data al miglior membro dell'unit\u00e0.\nNel 1995, Big Boss invia Fox in missione per ottenere informazioni su un'arma segretamente sviluppata nello Stato di Outer Heaven, ma pochi giorni dopo, Fox viene catturato dalle truppe nemiche. Tuttavia riesce a trasmettere un ultimo messaggio al quartier generale, contenente solamente le parole \"Metal Gear\". Fox viene salvato nel corso dell\"'Operazione Intrusione N313\" da una nuova recluta tra i membri della FOXHOUND, Solid Snake, al quale comunica tutto ci\u00f2 che conosce sul Metal Gear. Dopo la caduta di Outer Heaven, Fox diserta l'unit\u00e0 FOXHOUND e scompare, seguendo Big Boss.\nNel 1999, durante l\"'Operazione Intrusione F104\", Fox trasmette messaggi anonimi, indirizzati a Snake, aiutandolo a superare gli ostacoli e le trappole di Zanzibar Land. I due si rincontrano quando Fox, alla guida del Metal Gear D, per ordine del Dr. Madnar distrugge il ponte che conduce al campo d'internamento, il luogo dove veniva tenuto prigioniero il Dr. Marv, impedendo a Snake di proseguire oltre. Cos\u00ec facendo, per\u00f2, Fox causa la morte della sua amata, Gustava, che in quel momento stava attraversando il ponte. Dopo aver recuperato la cassetta MSX contenenti i piani dell'OILIX, Snake riesce a distruggere il Metal Gear D e affronta Fox a mani nude in un campo minato. Snake riesce a uccidere Gray Fox facendolo finire sopra una mina, dopodich\u00e9 fugge, lasciandosi alle spalle il suo avversario.\nCyborg Ninja.\nDopo la presunta morte di Big Boss e la caduta di Zanzibar Land, il corpo di Fox viene recuperato di nascosto dai Patriots e preso in custodia dall'allora capo medico della FOXHOUND, la dottoressa Clark, che, dopo averlo rianimato, lo usa come cavia per il progetto di terapia sui geni, facendogli assumere droghe che gli alterano la mente. Per migliorare la sua mobilit\u00e0, gli impianta un esoscheletro sperimentale, simile a un completo ninja, direttamente nel corpo, il quale gli consente di aumentare la sua agilit\u00e0 e la sua forza e di compensare gli arti mancanti. La sorella adottiva di Fox, Naomi Hunter, entra a far parte della FOXHOUND come assistente della dottoressa Clark. Naomi aiuta Fox a fuggire e dichiara che la morte della dottoressa Clark, avvenuta per mano di Gray Fox, \u00e8 stata un incidente di laboratorio.\nNel corso del 2005, durante l'incidente di Shadow Moses, Fox, dotato di un esoscheletro rinforzato, una mimetica ottica e una lama ad alta frequenza, s'infiltra all'interno dell'isola in cerca di Solid Snake, verso cui nutre un profondo rancore, quest'ultimo chiamato a neutralizzare la nuova unit\u00e0 corrotta FOXHOUND, guidata da Liquid Snake. Fox aiuta di nascosto Snake fornendogli consigli via Codec, facendosi chiamare \"Gola Profonda\". Durante il duello tra Snake e Revolver Ocelot, Gray Fox irrompe all'improvviso e amputa la mano destra di Ocelot. Successivamente, dopo aver eliminato un folto gruppo di soldati genetici, Fox incontra ancora una volta Snake all'interno del laboratorio di Hal Emmerich, e gli chiede di combattere fino alla morte. Prima che si raggiunga la fine dello scontro, Fox grida dal dolore (presumibilmente a causa di un \"feedback\" proveniente dall'esoscheletro sperimentale) e fugge dal laboratorio. All'inizio dello scontro, Snake non riesce a riconoscere il Ninja, ma al termine del combattimento corpo a corpo, comprende la vera l'identit\u00e0 di Fox. Durante lo scontro con il Metal Gear REX, Fox arriva in aiuto di Snake attaccando il radome del REX. Mentre Liquid, con il sensore del REX danneggiato, tenta di localizzare Solid Snake e Gray Fox, quest'ultimo rivela a Snake che, molti anni prima, era stato lui ad assassinare i genitori di Naomi. Tuttavia non riusc\u00ec ad uccidere la figlia, che allora era troppo giovane per ricordare l'incidente, e chiede a Snake di raccontarle la verit\u00e0:\nIn quel momento Liquid riesce a individuare i due, perci\u00f2 Fox esce dal nascondiglio per attaccare di nuovo il Metal Gear REX, e riesce finalmente a distruggerne il radar, obbligando Liquid ad aprire la cabina e rendendolo quindi pi\u00f9 vulnerabile. Tuttavia, durante questo secondo assalto, Fox perde il braccio sinistro, tagliato dal laser del REX, e viene bloccato contro il muro, prima di essere lasciato cadere sul pavimento dell'hangar. Liquid cerca di uccidere Fox schiacciandolo sotto una delle massicce gambe del Metal Gear, tuttavia l'esoscheletro di Fox resiste al primo colpo. Al secondo tentativo, per\u00f2, Gray Fox muore. Le sue ultime parole, dirette verso Snake, sono le seguenti:\nQueste parole hanno un significato profondo per Solid Snake, che le tramanda a Raiden, durante la missione della Big Shell.\nDopo la fuga da Shadow Moses, Snake contatta Naomi. Le racconta dell'ultimo messaggio di Frank per lei, ovvero che l'ha sempre amata, ma preferisce nascondere la confessione finale di Fox riguardo ai suoi genitori."}
{"id": "225071", "revid": "508036", "url": "https://it.wikipedia.org/wiki?curid=225071", "title": "Cargnacco", "text": "Cargnacco (; \"Cjargn\u00e0\" in friulano) \u00e8 una frazione del comune di Pozzuolo del Friuli. Il nome deriva dal prediale latino \"Carniacum\", riferito alla popolazione dei Carni, che domin\u00f2 l'intero Friuli fra III e II secolo a.C., e dal cui nome deriva anche il toponimo \"Carnia\".\nGeografia fisica.\nCargnacco si trova nella pianura veneto-friulana, ad approssimativamente 5 chilometri a nordest del capoluogo di comune Pozzuolo del Friuli, 10 chilometri a sud di Udine (capoluogo di provincia), 77 chilometri a nordovest di Trieste (capoluogo di regione del Friuli-Venezia Giulia), 120 chilometri a nordest di Venezia, e 645 chilometri a nordest di Roma.\nCargnacco si sviluppa su quattro vie principali a partire da Piazza IV Novembre. Verso est, Via Manzoni passa di fronte all vecchia scuola elementare ed alla canonica. Quest'ultima si trova accanto alla vecchia chiesa (ora sconsacrata) ed al parco giochi del paese. Via Manzoni incontra Via Leonardo da Vinci nella piazza principale, dove si trova il Tempio di Cargnacco, dedicato ai caduti nella Campagna di Russia. La seconda direttrice verso est \u00e8 Via Buttrio, al cui inizio si trova l'antico pozzo. All'incrocio tra Via Buttrio e Via Leonardo da Vinci si trova l'antica residenza di campagna dei Conti Della Torre di Villalta, comunemente chiamato \u201cPala\u010dat\u201d (derivato da \u201cpala\u010d\u201d, termine friulano per \u201cpalazzo\u201d). \nVia Buttrio continua poi verso la zona industriale Z.I.U. o Casali Moschione, mentre Via Leonardo da Vinci prosegue verso Luminagnacco (comune Pavia di Udine), passando accanto al campo sportivo Romanello, ed all'area dedicata alla sagra ed alle feste paesane. Da Via Leonardo da Vinci si dirama Via Niccol\u00f2 Paganini che prosegue fino ai Casali Tosolini. Sempre a partire da Piazza IV Novembre, Via Dante Alighieri prosegue brevemente verso sud, fino a raggiungere poi la strada di campo che porta al cimitero del paese, mentre Via Galileo Galilei continua verso ovest e nord, diramandosi in Via San Giorgio, che porta al cavalcavia (sull'autostrada A23) per Terenzano, e Via Giosu\u00e8 Carducci, che porta all'incrocio della Casa Rossa (localit\u00e0 Terenzano), tra Via Giuseppe Verdi, Via Tomba Antica, e la Strada Provinciale 94.\nStoria.\nTrattandosi di una piccola frazione, la storia di Cargnacco non \u00e8 stata documentata dettagliatamente. \u00c8 tuttavia possible documentare l'esistenza di Cargnacco almeno a partire dal XIII secolo.\nIl libro \u201cMonumenta Patrie Fori Iuli 1257-1386\u201d documenta la compravendita di terreni a Cargnacco a partire dal 1295. Il libro \u201cSpese per la fortezza di Gradisca\u201d di Rizzardo Sbroiavacca riporta notizie della presenza dei conti Della Torre a Cargnacco a partire dal 1479. Il libro \u201cDiari udinesi\u201d di Girolamo Amaseo menziona il paese di \u201cCirgnia\u201d (Cargnacco), vicino a \u201cTerenzano\u201d e \u201cLumigna\u201d (Lumignacco), il 27 luglio 1509. Il libro \u201cIl Castello di Villalta\u201d conferma che Cargnacco era sotto la giurisdizione della signoria del Castello di Villalta, e dunque dei Conti Della Torre, fino alla fine del XVII secolo. L'archivio di stato riporta la presenza di 14 famiglie a Cagrnacco nel periodo che va dal 1527 al 1532. I Conti Della Torre mantennero comunque la propriet\u00e0 delle terre a Cargnacco fino agli inizi del XX secolo, quando la famiglia cominci\u00f2 a vendere parte della terra ai coloni.\nDocumenti della Curia Arcivescovile di Udine documentano la presenza della Chiesa di Sant'Andrea Apostolo di Cargnacco, situata accanto all'attuale canonica ed ora sconsacrata, a partire dal 1473. Una lettera della Curia Arcivescovile di Udine attesta la presenza della chiesetta dei Santi Ilario e Taziano (ora sconsacrata) nel bosco di Cargnacco a partire dal 1558, ma una descrizione risalente al 1607 definisce la stessa chiesetta come \u201cantichissima\u201d. La stessa lettera tuttavia illustra come non vi siano menzioni della chiesetta dei Santi Ilario e Taziano successive al 1796, e che dunque la chiesetta debba esser caduta in rovina agli inizi del XIX secolo. La chiesetta si trovava ove ora via Buttrio incrocia la ferrovia, all'inizio dell'attuale zona industriale Z.I.U., presso le \"Acciaierie Bertoli Safau.\"\nEconomia.\nCargnacco ospita, nella sua estremit\u00e0 orientale, in \"via Buttrio\", una porzione della Zona Industriale Udinese (ZIU), di competenza del \"Consorzio per lo sviluppo industriale del Friuli centrale\", dove hanno sede le due maggiori industrie del comune: le \"Acciaierie Bertoli Safau\" (\"ABS\"), con un fatturato annuo di oltre 500 milioni di euro ed oltre mille dipendenti, e l'impresa generale di costruzioni del gruppo \"Rizzani de Eccher\", con oltre 500 milioni di euro di fatturato e pi\u00f9 di mille dipendenti."}
{"id": "225100", "revid": "11771", "url": "https://it.wikipedia.org/wiki?curid=225100", "title": "Paludismo", "text": ""}
{"id": "225101", "revid": "119739460", "url": "https://it.wikipedia.org/wiki?curid=225101", "title": "Albert Uderzo", "text": "Figlio di genitori italiani, nella sua brillante carriera ha realizzato fumetti avventurosi ed umoristici, giungendo alla consacrazione ed alla celebrit\u00e0 grazie alla serie \"Asterix\", realizzata assieme a Ren\u00e9 Goscinny. Dopo la prematura scomparsa di Goscinny, Uderzo ha continuato la realizzazione della serie.\n\u00c8 morto il 24 marzo 2020 per una crisi cardiaca all\u2019et\u00e0 di 92 anni.\nBiografia.\nLe origini.\nNacque a Fismes, nella Marna, da Silvio Leonardo Uderzo e Iria Crestini, emigranti italiani (lui di Piovene Rocchette, lei toscana) che si erano trasferiti in Francia con i due figli maggiori qualche tempo prima. Due anni dopo la famiglia si sposta a Clichy-sous-Bois (Senna-Saint-Denis) e nel 1934 Albert ottiene la cittadinanza francese; nel 1938 si trasferiscono stabilmente a Parigi.\nLa vocazione per il disegno di Albert Uderzo si manifesta sin dall'infanzia. All'et\u00e0 di sette anni \u00e8 un attento lettore di fumetti e inizia a disegnare proprie storie anche se presto scopre di essere daltonico. Questo deficit visivo lo ostacoler\u00e0 nel dipingere, ma non nel disegnare.\nQuando ha tredici anni, viene assunto dalla Soci\u00e9t\u00e9 Parisienne d'\u00c9dition in qualit\u00e0 di letterista, ritoccatore di fotografie, correttore di bozze, grafico, ecc. Uderzo \u00e8 quasi completamente autodidatta e impara presto ad essere eclettico.\nDal 1941 al 1943, evita il servizio militare trasferendosi in Bretagna con il fratello Bruno. Fugge e torna a vivere con i suoi genitori, con i quali vive nella clandestinit\u00e0 fino alla liberazione di Parigi il 25 agosto 1944.\nPrimi disegni.\nIn quel tempo Albert Uderzo progetta un cortometraggio d'animazione e poi crea il suo primo fumetto: \"Flamberge Gentilhomme Gascon\" (storia di moschettieri, su sceneggiatura di Marcel Reville (noto con lo pseudonimo Em-R\u00e9-Vil).\nNel 1945 inventa Clopinard, un vecchio soldato con una sola gamba che diceva di dover la sua lunga vita al fatto di aver mangiato grandi quantit\u00e0 di polvere da sparo. Scopre i cortometraggi e i film di Walt Disney ma, assunto come aiuto-disegnatore per uno studio di cartoni animati, comprende ben presto che il lavoro in catena di montaggio non fa per lui.\nNel 1946 crea Arys Buck, Prince Rollin e Belloy per la nuova rivista \"OK\". Arys Buck \u00e8 un bellissimo e fortissimo principe per il quale Uderzo aveva gi\u00e0 ideato un piccolo e brutto alter ego, provvisto di un gran nasone e un elmo alato (vedi nascita di Asterix).\nNel 1948 trascorre il servizio militare ad Innsbruck in Austria, e al suo ritorno conosce Robert Dansler, segretario del \"Syndicat des Dessinateurs pour Journaux d'Enfants\", che gli consiglia di tentare la fortuna con i quotidiani. Accetta un lavoro come reporter-disegnatore per \"France-Dimanche\" e in seguito viene assunto da \"France Soir\" nel 1950.\nL'incontro con Goscinny.\nA Bruxelles, assunto da \"World Press\", conosce Victor Hubinon e Jean-Michel Charlier, insieme ai quali riprende pi\u00f9 tardi la serie Belloy che aveva abbandonato fin dal 1948. Yvan Ch\u00e9ron e il suo amico Georges Troisfontaines hanno fondato due agenzie indipendenti, la \"World Press\" e la \"International Press\", due agenzie che per\u00f2 condividevano gli stessi locali e gli stessi autori.\nAlbert conosce casualmente negli uffici parigini della \"World Press\" Ren\u00e9 Goscinny, un giovane autore francese appena arrivato dagli Stati Uniti. Tra i due impiegati nasce una grande amicizia.\nLa coppia Goscinny-Uderzo.\nTroisfontaines affida all'inedita coppia un compito inatteso: la rubrica del galateo, sul femminile \"Bonnes Soir\u00e9es\". Goscinny e Uderzo per scriverne i testi si rifanno ad un manualetto belga, pieno di regole comicamente desuete. Tra una risata e l'altra i due imparano a lavorare insieme.\nI due provano il lavoro in coppia: nasce cos\u00ec Jehan Pistolet, \"corsaire prodigieux\", testi di Goscinny e disegni di Albert Uderzo.\nLavorando insieme essi creano anche Luc Junior.\nNel 1952 World Press sogna un grande lancio negli Stati Uniti ed il duo risponde con una nuova serie: Oumpah-Pah \"le peau-rouge\". Un indiano moderno con lavatrici e televisori sotto il teepee. Il personaggio non desta alcun interesse inizialmente e presto viene abbandonato: la serie verr\u00e0 pubblicata nuovamente nel 1958 nel \"Journal de Tintin\".\nNel 1953 crea, con Ren\u00e9 Goscinny, il personaggio di Sylvie, ripreso in seguito da Martial.\nLe agenzie Edilpresse e Edilfrance.\nNel 1956 Ren\u00e8 Goscinny viene licenziato all'improvviso da Troisfontaines, convinto che l'umorista sia diventato un agitatore sindacale. Albert, che lavorava in esclusiva, rimane con un pugno di mosche in mano. Fortunatamente la redazione di \"World Press\" decide di mettersi in proprio. Nasce \"Edipresse\", agenzia di stampa e pubblicit\u00e0. Jean H\u00e9brard porta il denaro e i locali, Goscinny, Uderzo e Charlier contribuiscono \"en nature\", cio\u00e8 con il loro lavoro.\nIl gruppo d\u00e0 vita anche a \"Edifrance\", agenzia di pubblicit\u00e0 con sede a Parigi. Creano la rivista \"Clairon\" per la societ\u00e0 \"Fabrique-Union\", e il settimanale \"Pistolin\" per la pubblicizzazione del cioccolato \"Pupier\".\nPistolet compare su \"Pistolin\" con il nome di Jehan Soupolet e poi Uderzo crea su sceneggiatura di Ren\u00e9 Goscinny, la serie realista dell'avventuriero Bill Blanchart, per il giornale \"Jeannot\". Successivamente riprendono assieme la serie \"Benjamin et Benjamine\" per il giornale che si chiama allo stesso modo.\nCrea, in collaborazione con Andr\u00e9 Franquin, Maurice de B\u00e9v\u00e8re (pseudonimo:Morris) e Pierre Culliford (noto con lo pseudonimo Peyo), un supplemento settimanale per i giornali da week-end, per i quali Charlier scrive \"Banjo 3 ne r\u00e9pond plus!\" (serie d'aviazione), mentre Goscinny crea il personaggio di Antoine l'Invincible. Il progetto non funziona.\nNell'arco dal 1957 al 1962 collabora al \"Journal de Tintin\" per il quale Goscinny ed Uderzo creano i personaggi di Poussin e Poussif, la Famille Cokalane (pagina di pubblicit\u00e0 per la lozione \"P\u00e9trole Hahn\"), la Famille Moutonet e riprendono il personaggio di Oumpah-Pah.\nIl giornale per adolescenti Pilote e la nascita di Ast\u00e9rix.\nNel 1959 Radio Luxembourg fa una proposta coraggiosa per quei tempi: fondare un giornale per i giovani, sfruttando la radio come supporto pubblicitario.\nFondare un giornale \u00e8 una prospettiva allettante, che Goscinny e Uderzo affrontano con entusiasmo. Tutti a Radio Luxembourg vogliono dire la loro. Fran\u00e7ois Clauteaux, futuro direttore del giornale, inventa il titolo: \"Pilote\", il giornale che pilota i bambini.\nSu \"Pilote\" debutta anche una nuova serie, introdotta da un breve commento:\nL'intenzione di Fran\u00e7ois Clauteaux, direttore del giornale, era di dare ai lettori un po' di folklore francese, invece dei soliti gialli e western. Goscinny e Uderzo decidono allora di adattare a fumetti le \"Roman de Renart\".\nPer evitare paragoni con altre serie bisogna trovare una nuova idea.\nIl 29 ottobre 1959 esce il primo numero di \"Pilote\" \"Ca, c'est un journal!\" (\"Questo s\u00ec che \u00e8 un giornale!\"), edito dalla Societ\u00e9 Nouvelle du Journal Pilote (creata per l'occasione). Albert Uderzo ne \u00e8 il direttore artistico.\n\"Ast\u00e9rix le Gaulois\", \"Asterix il gallico\", su sceneggiatura di Goscinny viene pubblicato sul n\u00b0. 1 di \"Pilote\" nel 1959 assieme a \"L'Ecole des Aigles\" e \"Tanguy et Laverdure\", su sceneggiatura di Jean-Michel Charlier.\nAvventura dopo avventura la serie si consolida, il pubblico si appassiona e le vendite aumentano in maniera esponenziale. Il logo di \"Pilote\" viene modificato per includere Ob\u00e9lix.\nOb\u00e9lix e il villaggio dei galli.\nUderzo insiste affinch\u00e9 Asterix abbia una spalla. Un personaggio grasso, placido e gioviale, che non porta ancora un menhir, ma un'ascia. Durante la prima avventura questa figura ha un ruolo di contorno, limitandosi ad aspettare il ritorno del protagonista.\nGoscinny lo recupera nelle avventure successive e ridistribuisce i ruoli: Ast\u00e9rix diventa un eroe a tutto tondo, limitato solo dal fisico mentre i difetti franco-gallici vanno a ricadere sul suo compare: Ob\u00e9lix \u00e8 suscettibile, irascibile e goloso.\nIl villaggio viene posizionato in Armorica. Fior di analisi sono state fatte su questo dettaglio: la Bretagna come alto simbolo di testardaggine contadina e di ostilit\u00e0 contrapposta al centralismo di Parigi. La realt\u00e0 \u00e8 molto pi\u00f9 prosaica: per Goscinny ogni posto andava bene, e Uderzo ha scelto la Bretagna perch\u00e9 si ricordava bene dei suoi paesaggi. Il villaggio ha sempre delle scaramucce a portata di mano grazie agli accampamenti romani che lo circondano. Ma come in \"Lucky Luke\" le battaglie sono incruente. Occhi neri e braccia rotte, ma nulla di irreparabile.\nIl risultato dei loro sforzi \u00e8 ben ripagato. L'angolo della posta, i conoscenti, tutti elogiano Ast\u00e9rix come la vera star di \"Pilote\".\nGli anni successivi e le pubblicazioni.\nDa questo momento in poi Uderzo lavora all'incredibile ritmo di cinque pagine alla settimana: tre per \"Pilote\" (una di Tanguy e due Asterix), due per il \"Journal de Tintin\" (Oumpah-pah).\nNel 1966, travolto dal successo di Ast\u00e9rix, cedette il personaggio Tanguy a Joseph Gillain (in arte Jij\u00e9). Nel 1960 \"Pilote\" viene riscattato da Georges Dargaud:\nTutte le avventure di Asterix vengono man mano raccolte in albi.\nI film.\nCartoni animati.\nNel 1967 su iniziativa di Georges Dargaud e all'insaputa degli autori Goscinny e Uderzo gli studi \"Belvision\" di Bruxelles fanno uscire l'adattamento in cartone animato di \"Ast\u00e9rix il gallico\" (\"Ast\u00e9rix le Gaulois\"). Il film \u00e8 un enorme successo di pubblico.\nNel 1968 esce il film \"Asterix e Cleopatra\" (\"Ast\u00e9rix et Cl\u00e9opatre\"), supervisionato questa volta da Goscinny e Uderzo.\nNel 1974 Dargaud, Goscinny e Uderzo creano lo \"Studio Idefix\", per fare i propri film animati. Si tratta di un progetto in grande stile, sulla falsariga degli studios Disney, ma il progetto \u00e8 troppo ambizioso per il mercato europeo.\nDopo l'uscita, nel 1976, del cartone animato \"Le dodici fatiche di Asterix\" (\"Les douze travaux d'Ast\u00e9rix\") lo \"Studio Idefix\" chiude nel 1978.\nAltre pubblicazioni.\nNel 1962 esce il secondo album delle avventure di Tanguy e Laverdure: \"Pour l'Honneur des Cocardes\".\nNello stesso anno, in seguito ai risultati catastrofici di un referendum effettuato sul \"Journal de Tintin\", Ren\u00e9 Goscinny e Albert Uderzo decidono di interrompere Oumpah-Pah.\nLe premature morti di Goscinny e Charlier.\nGoscinny ha un malore mentre accompagna suo fratello all'aeroporto: angina pectoris, secondo il cardiologo.\nDurante l'estate 1977 Goscinny \u00e8 sempre pi\u00f9 teso: i rapporti con Dargaud sono difficili, sua moglie \u00e8 malata, gli \"Studios\" non decollano. Diventa l'ombra di s\u00e9 stesso, nervoso e aggressivo. Stufo di seguire le cure e consigliato da amici e parenti si affida ad un nuovo cardiologo. Il dottor Charpentier gli dice che sta bene, che pu\u00f2 tranquillamente gettare le medicine e presentarsi per un test sotto sforzo.\nSabato 5 novembre Ren\u00e9 Goscinny entra in una clinica di rue Choiseul, a Parigi. Non ne uscir\u00e0 vivo.\nRen\u00e9 Goscinny muore all'eta di 51 anni. Stava lavorando assieme a Uderzo alla pubblicazione di \"Asterix e i Belgi\" (\"Ast\u00e9rix chez les Belges\", 1979). In medicina si parla di \"caso Goscinny\": i test sotto sforzo andavano preceduti da vari test e realizzati in presenza di un medico e di servizi di rianimazione.\nAlbert Uderzo perde un altro grande amico nel luglio del 1989: all'et\u00e0 di 64 anni muore Jean-Michel Charlier.\nLe edizioni Albert-Ren\u00e8.\nUderzo decide di continuare la grande avventura di Asterix.\nCuriosit\u00e0 e riconoscimenti.\nImpiegando circa tre mesi per la storia e i dialoghi e sei mesi per i disegni. Dopo la morte di Goscinny, Uderzo scrisse e disegn\u00f2 personalmente ogni nuova storia. Da quando Asterix fu ideato, per le oltre 30 diverse storie che sono state sinora vendute in oltre 300 milioni di copie in tutto il mondo, Uderzo ha realizzato pi\u00f9 di 14.000 disegni."}
{"id": "225102", "revid": "124355779", "url": "https://it.wikipedia.org/wiki?curid=225102", "title": "Toonami", "text": "Toonami \u00e8 un programma contenitore statunitense operante nelle ore notturne sul blocco televisivo Adult Swim di Cartoon Network.\nCreato da Sean Akins e Jason DeMarco, il blocco \u00e8 prodotto da Williams Street, divisione della Warner Bros. Entertainment. Il nome \u00e8 una parola macedonia tra \"cartoon\" e \"tsunami\".\nStoria.\n1997-1999: L'era di Moltar.\nToonami \u00e8 stato creato da Sean Akins e Jason DeMarco il 17 marzo 1997 su richiesta di Mike Lazzo, all'epoca direttore alla programmazione di Cartoon Network. Dopo svariati tentativi di cercare il nome e definire il format del nuovo blocco, Akins e DeMarco idearono inizialmente un blocco d'azione con un'intelligenza artificiale e una ragazza adolescente come presentatori che tuttavia cambiarono.\n\u00c8 nato originariamente come blocco televisivo dalla durata di due ore che trasmetteva serie animate d'azione nei giorni festivi come \"Le avventure di Jonny Quest\", \"Thundercats\", \"Voltron\" e \"Robotech\". In seguito al successo degli anime nei loro paesi d'origine, il blocco ha cominciato a trasmetterie serie come \"Dragon Ball Z\" e \"Sailor Moon\", presentate in precedenza con versioni pesantemente modificate. Presentato in sostituzione di Power Zone, a sua volta preceduto da Super Adventures, il blocco era ospitato da Moltar, un nemico di Space Ghost nell'omonima serie animata, che ha condotto presso la fittizia Ghost Planet Industries (da cui prende il nome dello studio in seguito rinominato Williams Street) fino al 9 luglio 1999.\n1999-2000: L'era di T.O.M. 1.\nIl 10 luglio 1999, Cartoon Network ha rilanciato Toonami in un nuovo ambiente, la Ghost Planet Spaceship Absolution, con un nuovo conduttore, un robot chiamato T.O.M. (doppiato da Sonny Strait). Lo stesso giorno \u00e8 stato introdotto un altro blocco televisivo chiamato Midnight Run, che trasmetteva cinque ore il sabato sera (tecnicamente la domenica mattina) fino a marzo 2000, quando \u00e8 stato distribuito nei giorni feriali in un formato di un'ora fino a gennaio 2003. Il blocco consisteva prevalentemente in anime come \"Dragon Ball Z\", \"Sailor Moon\", \"Voltron\", \"Robotech\", \"Gundam Wing\", \"The Big O\" e \"Outlaw Star\". Midnight Run tendeva ad essere pi\u00f9 cruento e violento nei suoi contenuti, lasciando le serie in versione integrale.\nA partire dal settembre 2000, Toonami ha presentato speciali eventi interattivi noti come Total Immersion Events (TIE). Questi TIE si sono svolti sia durante la trasmissione di Toonami che online sul suo sito ufficiale, verificandosi ogni volta la settimana in cui la serie pi\u00f9 popolare del blocco, \"Dragon Ball Z\", tornava con una nuova stagione. Il primo TIE \u00e8 stato \"The Intruder\", una miniserie di otto episodi che ha presentato la compagna di TOM, un'intelligenza artificiale matrice nota come Sara. La serie ha coinvolto un blob alieno noto come \"The Intruder\" (letteralmente L'intruso) che \u00e8 riuscito ad infiltrarsi nella Absolution e a divorare T.O.M.\n2000-2003: L'era di T.O.M. 2.\nSebbene The Intruder abbia portato alla distruzione di T.O.M., quest'ultimo \u00e8 stato aggiornato subito dopo da S.A.R.A. con l'aiuto di un piccolo personaggio in stile Bomberman in un'incarnazione pi\u00f9 alta, elegante e dalla voce profonda soprannominata T.O.M. 2 (doppiato da Steven Blum).\nTra il 2000 e il 2001, Cartoon Network ha iniziato a trasmettere Toonami Rising Sun, un'incarnazione del blocco originale trasmesso il sabato mattina dalle 9:00 alle 12:00. Successivamente \u00e8 andato in onda dalle 10:00 alle 13:00 e dalle 11:00 alle 13:00.\nIl 15 maggio 2001, Cartoon Network ha pubblicato \"Toonami: Deep Space Bass\", la colonna sonora ufficiale del blocco televisivo.\nDal 30 luglio 2001 al 28 giugno 2002, Kids' WB (anch'essa di propriet\u00e0 di Time Warner) ha mandato in onda i suoi programmi con l'etichetta Toonami. Il blocco di Kids' WB \u00e8 stato stroncato dalla critica dagli osservatori del settore, che hanno notato come l'aggiunta di titoli come \"Generation O!\", \"Scooby-Doo\" e \"The Nightmare Room\" non funzionasse in termini di brand e contenuto. Nella primavera del 2002, Kids' WB ha annunciato che avrebbero eliminato il nome Toonami dalla loro programmazione, rendendo ancora una volta il marchio Toonami esclusivo di Cartoon Network.\nTra il 17 e il 21 settembre 2001, Toonami ha trasmesso il secondo TIE intitolato \"Lockdown\", includendo l'introduzione del primo MMORPG sul sito ufficiale di Cartoon Network e raccogliendo una quantit\u00e0 record di visualizzazioni per pagina e valutazioni per la rete. Nella serie, T.O.M. combatte per salvare l'Absolution da un attacco di un gigantesco compattatore di rifiuti. Durante il successivo TIE, trasmesso dal 16 al 20 settembre 2002, Sara viene messa offline da un virus informatico chiamato Swayzak e TOM \u00e8 intrappolato nell'iperspazio. Riesce quindi a sconfiggere Swayzak prima che l'Absolution colpisca la Terra.\nDurante la settimana dal 24 al 28 febbraio 2003, Cartoon Network \u00e8 stato trasmesso all'interno del programma \"Giant Robot Week\" di Toonami, uno speciale di cinque giorni basato sugli anime mecha concessi in licenza da A.D. Vision. Il blocco ha trasmesso \"Neon Genesis Evangelion\", \"Gigantor\", \"Robotech\", \"Mobile Battleship Nadesico\" e \"Terrestrial Defense Corp. Dai-Guard\".\n2003-2007: L'era di T.O.M. 3.\nNel marzo 2003, T.O.M. \u00e8 stato rinnovato con una voce pi\u00f9 umana e in forma pi\u00f9 muscolosa. \u00c8 stato quindi spiegato che \u00e8 stato ricostruito come T.O.M. 3 in seguito ad un combattimento con un pirata spaziale.\nNel settembre 2003 \u00e8 stata presentata in anteprima una miniserie intitolata \"IGPX\". Creata da Akins e DeMarco, la serie \u00e8 stata prodotta da Production I.G ed \u00e8 andata in onda in cinque brevi puntate, fungendo da episodio pilota per l'omonima serie ufficiale trasmessa dal novembre 2005.\nIl 17 aprile 2004, Toonami \u00e8 stato spostato dai pomeriggi dei giorni feriali ad uno slot del sabato sera, dove \u00e8 andato in onda regolarmente per quattro ore a partire dalle 19:00 di sera. Lo spazio pomeridiano \u00e8 stato rimpianzato nei giorni feriali da un nuovo blocco di serie animate d'azione dai toni pi\u00f9 chiari chiamato Miguzi. Oltre a ci\u00f2, Toonami ha sostituito un altro blocco televisivo chiamato Saturday Video Entertainment System. La nuova programmazione di Toonami ha presentato anime come \"Naruto\", \"Rave - The Groove Adventure\", \"Duel Masters\", \"Mobile Suit Gundam SEED\", \"One Piece\", \"Bobobo-bo Bo-bobo\", \"Zatch Bell!\" e \"Pok\u00e9mon Chronicles\", oltre a produzioni nordamericane in anteprima tra cui \"Teen Titans\", \"Megas XLR\", \"Justice League Unlimited\" e \"IGPX\", la prima ed unica produzione originale di Toonami co-prodotta da Production IG e Bandai Entertainment. Nello stesso periodo, Sara ha ottenuto un corpo completo assumento pi\u00f9 uno stile anime e cambiando la sua doppiatrice con Samantha Robson.\nSebbene \"Megas XLR\" sia stato il primo franchise originale statunitense a debuttare effettivamente sul blocco, inizialmente era previsto per essere trasmesso su Cartoon Network il venerd\u00ec sera. Altre serie animate d'azione di Cartoon Network come \"Samurai Jack\", \"Teen Titans\" e \"Justice League\" sono state trasmesse su Toonami, nonostante non fossero esclusive del blocco televisivo fino alle loro ultime stagioni.\n2007-2008: L'era di T.O.M. 4 e la cancellazione.\nIl 27 gennaio 2007, durante una maratona di \"Xiaolin Showdown\" su Cartoon Network, \u00e8 stato trasmesso uno spot pubblicitario con protagonisti i Clyde di Toonami, degli assistenti robot che contribuiscono alla programmazione e che appaiono solitamente nei bumper sin dall'esordio del blocco televisivo. I Clyde erano accompagnati da due nuovi robot IA insieme alla data \"17/3/07\" e l'emblema sul petto di T.O.M. che si illumina di blu. Il 17 marzo, Toonami ha celebrato il suo decimo anniversario includendo un nuovo packaging e numerosi montaggi sul passato del blocco. T.O.M. \u00e8 stato rinnovato in un robot pi\u00f9 basso, ora comandante di una sala di controllo nella giungla e aiutato dai due nuovi robot Flash e D, doppiati rispettivamente da Dave Wittenberg e Tom Kenny.\nIl 20 settembre 2008, Cartoon Network ha annunciato all'Anime Weekend Atlanta di aver cancellato Toonami a causa dei bassi ascolti. I dipendenti che lavoravano per il blocco hanno continuato a lavorare per Cartoon Network e Adult Swim, ad eccezione di Dennis Moloney che ha lasciato Turner per lavorare con la Disney. Fino al 30 gennaio 2009, Toonami Jetstream ha operato semplicemente come Toonami.\nCon la trasmissione dell'ultimo programma, T.O.M. 4 ha concluso con un breve monologo, accompagnato dalla canzone \"Cascade\" di Tycho.\nProgrammazione.\nA differenza della normale programmazione di Cartoon Network, la programmazione di Toonami prevede serie animate adatte ad un pubblico adolescente. Alcune di queste sono anime. Tra gli anime mandati in onda da Toonami figurano \"Dragon Ball Z\" e \"Gundam Wing\".\nProdotti e servizi.\nToonami Reactor.\nIl 26 marzo 2001, Cartoon Network ha lanciato il primo servizio in streaming della rete chiamato Toonami Reactor. Il servizio prova, dalla durata iniziale di tre mesi, comprendeva episodi in streaming di \"Dragon Ball Z\" e \"La corazzata Yamato\". I contenuti editoriali sono stati forniti dall'ormai defunta Animerica Magazine, pubblicata da Viz Media. Al termine dei tre mesi, Cartoon Network ha messo offline il sito, rinnovandolo completamente.\nIl 14 novembre 2001, Cartoon Network ha rilanciato Toonami Reactor con le sole serie in esclusiva sul web come \"La corazzata Yamato\", \"Patlabor\", \"Capitan Harlock\" e \"Record of Lodoss War\", oltre a video dei Daft Punk e giochi a tema di Toonami. Nell'estate del 2002, Toonami Reactor \u00e8 stato nuovamente rinnovato sotto l'egida di Adult Swim e, in una joint venture con \"Weekly Sh\u014dnen Jump\" della Viz, lo ha programmato col nome di \"Adult Swim Pipeline\". Il sito comprendeva episodi di \"One Piece\", \"Naruto\", \"Shaman King\", \"Yu degli spettri\" e \"Sand Land\".\nToonami Jetstream.\nIl 25 aprile 2006, Cartoon Network e Viz Media hanno annunciato l'intenzione di lanciare Toonami Jetstream, un nuovo servizio di video streaming supportato da pubblicit\u00e0 con serie provenienti dal blocco come \"Naruto\", \"Samurai Jack\", \"Megas XLR\" e \"IGPX\", insieme alle anteprime online di \"Hikaru no Go\", \"M\u00c4R\", \"Eyeshield 21\", \"Il principe del tennis\", \"Mega Man Star Force\", \"Kiba\", \"MegaMan NT Warrior\" e \"Zoids\", gli ultimi due dei quali non sono mai stati trasmessi.\nToonami Jetstream \u00e8 stato lanciato il 17 luglio 2006, dopo una breve anteprima iniziata tre giorni prima, e ha offerto episodi di \"Naruto\", \"Hikaru no Go\", \"M\u00c4R\", \"Zatch Bell!\", \"Pok\u00e9mon\", \"Blue Dragon\", \"Samurai Jack\", \"Kiba\", \"Storm Hawks\" e \"Transformers Animated\".\nIl 31 gennaio 2009, Toonami Jetstream \u00e8 stato interrotto. Da allora, molte delle serie trasmesse sono state pubblicate sul sito ufficiale di Cartoon Network Video.\nNel 2012, Adult Swim ha rinominato la propria sezione di video d'azione come \"Serie di Toonami\", presentando in anteprima \"Durarara!!\".\nToonami Pre-Flight.\nIl 27 febbraio 2015, Adult Swim ha lanciato la webserie \"Toonami: Pre-Flight\", ospitata dai produttori di Toonami, Jason DeMarco e Gill Austin. Ogni episodio presenta un momento saliente della serie, un argomento settimanale e altre caratteristiche come anticipazioni, promozioni e spot, nonch\u00e9 annunci e segmenti con le voci fuori campo di Steve Blum e Dana Swanson.\nCrunchyroll.\nIl servizio streaming Crunchyroll, orientato completamente sugli anime, \u00e8 diventato una risorsa gemella per Adult Swim dopo l'acquisizione di Time Warner da parte di AT&amp;T e la sua successiva acquisizione delle restanti azioni nella Otter Media. Nel marzo 2019, Adult Swim e Otter sono stati brevemente assegnati alla Warner Bros. nell'ambito di una riorganizzazione aziendale. L'annuncio corrispondente affermava che ci sarebbero state sinergie tra Toonami e il servizio; le due propriet\u00e0 avevano gi\u00e0 annunciato una collaborazione in merito alla serie \"Blade Runner: Black Lotus\".\nNel luglio 2020, Adult Swim e Crunchyroll hanno annunciato una nuova collaborazione in una serie anime, intitolata \"Fena: Pirate Princess\". Nel settembre 2020, le due societ\u00e0 hanno annunciato un'altra collaborazione per una serie anime intitolata \"Shenmue\".\nAltri media.\nEventi.\nTotal Immersion Events.\nI Total Immersion Events, abbreviati T.I.E., sono delle miniserie animate con protagonisti i conduttori T.O.M. e SARA. Sono stati trasmessi un totale di quattro T.I.E. durante la trasmissione originale di Toonami e altri cinque T.I.E. trasmessi successivamente sul blocco di Adult Swim."}
{"id": "225106", "revid": "7336", "url": "https://it.wikipedia.org/wiki?curid=225106", "title": "Centrali elettriche", "text": ""}
{"id": "225108", "revid": "1534511", "url": "https://it.wikipedia.org/wiki?curid=225108", "title": "La terra desolata", "text": "La terra desolata (\"The Waste Land\") \u00e8 un poemetto del 1922 di T. S. Eliot. \u00c8 probabilmente l'opera pi\u00f9 celebre del poeta anglo-americano, vissuto tra Ottocento e Novecento, ed \u00e8 considerata uno dei capolavori della poesia modernista. La prima pubblicazione, senza le note di Eliot, avvenne nell'ottobre 1922 sulla rivista \"The Criterion\"; nel dicembre dello stesso anno fu pubblicata la prima versione in volume, la prima a includere le note del poeta.\nStoria editoriale.\nGenesi.\nEliot compose il poemetto tra il dicembre del 1921 ed il gennaio del 1922 mentre era con la moglie in Svizzera, a Losanna, dove fu ricoverato per problemi di instabilit\u00e0 psichica, in seguito ad un forte esaurimento nervoso. Il poeta sped\u00ec il dattiloscritto all'amico e connazionale Ezra Pound, che intervenne anch'egli sulla revisione del testo, tanto che Eliot gli dedic\u00f2 il poemetto definendo Pound stesso \"il miglior fabbro\" (espressione presa da Dante Alighieri, che chiamava cos\u00ec il poeta provenzale Arnaut Daniel nel canto XXVI del Purgatorio). Il lavoro di Pound sul testo fu soprattutto di riduzione: Ezra stesso la defin\u00ec \"operazione cesarea\" perch\u00e9 si tratt\u00f2 essenzialmente di tagli che in un caso portarono all'eliminazione di decine e decine di versi (soprattutto nella sezione IV). La versione dattiloscritta era lunga quasi il doppio della versione pubblicata nel 1922; tuttavia, la prima versione del poemetto \u00e8 oggi disponibile (edizione Rizzoli curata da Alessandro Serpieri).\nTitolo.\nIl titolo \u00e8 altamente significativo. La \"terra desolata\" \u00e8 contemporaneamente la \"terre gaste\" (terra guasta) dei poemi epici medievali, cio\u00e8 un territorio privo di vita, sterile e mortale che devono attraversare i cavalieri per arrivare al Graal (uno dei simboli centrali del poemetto), e il mondo moderno, contrassegnato dalla crisi e dalla sterilit\u00e0 della civilt\u00e0 occidentale, giunta forse al termine del suo percorso: non va ignorato il fatto che la prima guerra mondiale, terminata neanche quattro anni prima della pubblicazione del poemetto, era stata vissuta come un'inutile e folle strage che aveva dilapidato milioni di vite e portato quasi alla bancarotta le grandi nazioni europee. La \"terra desolata\" \u00e8 anche Londra, citt\u00e0 dove Eliot risiedeva, e nella quale ha ambientato alcune scene del poemetto (come quella conclusiva della prima sezione, che si svolge sul London Bridge).\nContenuti.\nIn effetti, in questo poemetto ci sono voci diverse di diverse persone che parlano talvolta lingue diverse: il primo titolo di una sezione introduttiva, divisa in due parti e soppressa per consiglio di Pound, era \"He Do the Police In Different Voices\", una frase di Charles Dickens (tratta dal suo romanzo \"Our Mutual Friend\") che significa \"rif\u00e0 la polizia con voci diverse\", detto di un ragazzo che sapeva leggere in modo particolarmente vivace le notizie di cronaca nera sul quotidiano. Le diverse voci possono essere di personaggi (come Marie, la nobildonna lituana che parla per prima nel poemetto, o la coppia di sposi nella seconda sezione), oppure citazioni delle pi\u00f9 disparate opere letterarie e artistiche in generale (nel poemetto si trovano versi di Dante, Baudelaire, Ovidio e numerosi altri poeti, ma anche brani del \"Tristano e Isotta\" di Richard Wagner). Tra le voci si distingue quella di Tiresia, che funge da alter ego del poeta, ma \u00e8 al tempo stesso il personaggio ripreso dall'Odissea di Omero: Tiresia, che tutto ha visto e tutto sa, funge in pi\u00f9 punti da disincarnato e distaccato narratore.\nIl poemetto \u00e8 diviso in cinque movimenti, tanto che alcuni studiosi lo hanno paragonato a una sinfonia, o un quartetto per archi (la struttura in cinque parti torna non a caso nell'ultima grande opera poetica di Eliot, i Quattro quartetti).\nL'epigrafe in apertura del poema doveva essere \"\u201cThe horror! The horror!\u201d\" (\"L'orrore, l'orrore!\"), da \"Cuore di tenebra\" di Joseph Conrad, ma Ezra Pound, che non stimava affatto Conrad, dissuase il poeta: fu cos\u00ec che il poemetto si apr\u00ec con un frammento dal \"Satyricon\", in ogni caso assai adatto. La Sibilla di cui parla la citazione \u00e8 naturalmente la profetessa greca che risiedeva a Cuma, celebre per gli oracoli enigmatici. La sua aspirazione pi\u00f9 profonda era quella di invecchiare senza mai morire: il dio Apollo esaud\u00ec il suo desiderio, ma la sua vita - secondo Petronio - divenne un'agonia di noia, poich\u00e9 essa, rinsecchita e chiusa in un'ampolla, veniva tormentata da gruppi di ragazzi fastidiosi. Il testo di Petronio \u00e8 formato da frasi in latino e in greco, il che allude alla mescolanza di lingue (di nuovo le \"different voices\" di Dickens) che attraversa il poemetto.\n\"\u201cIl miglior fabbro\u201d\" \u00e8 un verso di Dante (Purgatorio XXVI, 117) che elogia la maestria del poeta provenzale Arnaut Daniel. Questa dedica all'amico Ezra Pound, poeta modernista egli stesso, fu aggiunta da Eliot nel 1923 come segno di gratitudine per l'aiuto nei tagli del poemetto stesso.\n\"The Waste Land\" \u00e8 un prestito da Jessie Weston, autrice di \"From Ritual to Romance\", opera a cui Eliot deve molto, in cui l'antropologa analizza il vasto materiale su miti e leggende di et\u00e0 medioevale, in particolare sul Sacro Graal e il mazzo dei tarocchi. Nell'immaginario medioevale, la ricerca del Graal \u00e8 la ricerca della verit\u00e0 da parte dell'uomo. I cavalieri avrebbero dovuto raggiungere la Cappella Pericolosa e l\u00ec rispondere esattamente alle domande concernenti la coppa e la lancia con cui era stato trafitto il fianco di Cristo. Uno dei cavalieri fu mandato dal Re Pescatore, l'impotente governante di un paese che era diventato sterile esso stesso. Tema, questo, ripreso molte volte nella letteratura, da Sofocle a Thomas Malory fino ad arrivare al \"Parsifal\" di Wagner.\nI. La sepoltura dei morti.\nIl poemetto si apre con l'inizio della primavera, un evento festoso (finisce la penuria invernale di cibo, torna la stagione dei frutti e delle messi). Per Eliot, con una tipica ironia modernista, \"aprile \u00e8 il mese pi\u00f9 crudele\": davanti al rifiorire della natura, l'uomo moderno, vuoto e senza scopo, sente in modo ancor pi\u00f9 doloroso la propria sterilit\u00e0 interiore. I lill\u00e0 sono un correlativo oggettivo per indicare il ricordo, il passato e sono i fiori connessi con i riti della fertilit\u00e0.\nSegue un flashback che ci riporta al clima dell'Europa centrale intorno alla prima guerra mondiale, con un chiaro riferimento alla Rivoluzione russa al verso 12. L'eleganza delle persone che frequentano i luoghi pi\u00f9 alla moda dell'Europa rivela un'ansia comunicata grazie ai bruschi cambiamenti di sintassi.\nLe allusioni all'Antico Testamento (v. 20: Ezechiele predica contro la malvagit\u00e0 degli Israeliti, v. 22: Dio dice ad Ezechiele che romper\u00e0 gli idoli eretti da Israele a falsi d\u00e8i) offrono un parallelo tra la domanda di Ezechiele \u201cFigliuol d'uomo, queste ossa possono vivere?\u201d e quella del poeta che chiede al lettore \u201cquali rami crescono su queste macerie?\u201d, una domanda retorica, dato che quest'ultimo conosce soltanto \u201cun mucchio di frante immagini, dove batte il sole, e l'albero secco non d\u00e0 riparo, e il canto del grillo non d\u00e0 ristoro\u201d. L'appassionato ma condannato amore di Tristano e Isotta \u00e8 preso a modello universale, in modo da ridimensionare il moderno concetto di questo sentimento.\nAlle citazioni da Wagner (in tedesco) segue un excursus ironico sulle figure profetiche personificate da Madame Sosostris, una chiromante dal nome che sembra una banale imitazione di qualche dea egiziana, nonostante le sue predizioni si rivelino vere. Qui Eliot ha l'opportunit\u00e0 di inserire un altro importante tema del poemetto, quello dei tarocchi e dei loro simboli. La Belladonna \u00e8 un veleno, mentre la dama delle rocce rimanda alla Monna Lisa per la sua enigmaticit\u00e0. Il mercante con un occhio solo si riferisce a Mr Eugenedes, oltre che alla figura del Jack.\nIn seguito il poeta si riferisce alla City, il quartiere finanziario di Londra, simbolo dell'aridit\u00e0 del capitalismo e della societ\u00e0 moderna. La critica alla City riprende gli stilemi provenienti da Baudelaire e Dante. Il poeta considera i suoi cittadini, bloccati in una routine distruttiva, paragonandoli dapprima agli ignavi dell'Inferno, a causa della loro totale indifferenza nei confronti del prossimo, e successivamente alle anime del limbo che, come loro, sperano in una vita migliore, ma non hanno alcuna speranza di cambiare la loro statica routine.\nLa figura di Stetson \u00e8 paragonabile a quella dell'amico Ezra Pound che usava portare un cappello Stetson. Con il riferimento alla Prima guerra punica Eliot intende universalizzare il problema, che altrimenti rimarrebbe legato alla citt\u00e0 di Londra. Questa sezione si conclude con un riferimento alla prefazione de \"I fiori del male\" di Baudelaire \"Au lecteur\" che descrive l'uomo affondato nella stupidit\u00e0, nel peccato e votato al male, ma, tuttavia, il peggior mostro del serraglio infame dei suoi traviamenti \u00e8 la Noia, definita come \"monstre delicat\". \"Tu, lettor, lo conosci quel mostro delicato, ipocrita lettore, mio pari, mio fratello!\"\nIl cadavere che Stetson ha sotterrato dovr\u00e0 germogliare e dunque permettere la rinascita dell'uomo; il Cane dovr\u00e0 per\u00f2 essere tenuto lontano in quanto disotterrandolo ne impedirebbe la rinascita (\"contra\" A. Serpieri, secondo il quale sarebbe il dissotterramento ad avviare il ciclo della vita). \u00c8 quello che l'uomo in fondo si augura: preferisce restare con la propria coscienza addormentata, in quell'inverno che lo tiene al caldo, coperto 'di neve immemore', correlativo oggettivo della coscienza ottenebrata. Ed infatti il lettore \u00e8 'ipocrita', complice e fratello del poeta, che ha appena definito l'aprile come il mese pi\u00f9 crudele, proprio perch\u00e9 con la primavera determina il risveglio della natura (ovvero della coscienza) dando impulso alla rigenerazione della vita.\nII. Una partita a scacchi.\nIn questa sezione, Eliot presenta varie figure femminili vittime di lussuria e di disonest\u00e0. Innanzitutto, la descrizione della stanza rievoca l'incontro degli amanti Antonio e Cleopatra (nell'omonima tragedia di William Shakespeare) e di Didone ed Enea, ma questi echi sono disturbati da due elementi: primo, la sintassi convulsa delle frasi; secondo, l'episodio di Filomela, che fu crudelmente stuprata e, poich\u00e9 le era stata tagliata la lingua per evitare che dicesse il nome del colpevole, questa funzione era stata attribuita ad un usignolo, che per\u00f2 il mondo intero (compreso lo \"hypocrite lecteur\", che abita anch'egli nella Terra Desolata) non ascolt\u00f2.\nIl dialogo tra le due donne in un pub proletario di Londra, che si esprimono in cockney, \u00e8 ansioso e isterico e ha come oggetto la storia d'amore tra Lil e Albert, una storia squallida cui nessun valore umano d\u00e0 dignit\u00e0: persino la gravidanza \u00e8 considerata un fardello per la salute della donna. L'uso del Cockney suggerisce l'appartenenza delle donne alla classe operaia, e produce un potente contrasto con la scena precedente, ambientata nella \"upper class\" pi\u00f9 benestante e colta. Eliot suggerisce che la sterilit\u00e0 colpisce la societ\u00e0 nel suo complesso, dai ceti pi\u00f9 privilegiati a quelli subalterni.\nLa conversazione delle due donne, inoltre, accenna alla prima guerra mondiale e alle sue conseguenze, perch\u00e9 il marito di una delle due \u00e8 stato da poco smobilitato, e non \u00e8 pi\u00f9 lo stesso uomo di prima (accenno probabilmente ai problemi psicologici dei reduci).\nI rapporti tra uomo e donna sono considerati sterili in questa Terra, poich\u00e9 manca la comunicazione, sia verbale che sessuale. La frequente richiesta del barista enfatizza la pressione del tempo che scorre, fino ad arrivare all'addio di Ofelia, preso dall\"'Amleto\", \u201cGood night, ladies, good night, sweet ladies, good night, good night\u201d.\nIII. Il sermone del fuoco.\nIl titolo \u00e8 reso chiaro solo alla fine del canto, quando Eliot invoca le figure di Buddha e di sant'Agostino, personalit\u00e0 ascetiche molto ammirate dal poeta.\nLa descrizione idealizzata dell'amore umano sullo sfondo di un Paradiso Terrestre \u00e8 in contrasto con il concetto che ne ha la modernit\u00e0, cos\u00ec sordido e squallido. Il Tamigi celebrato da Edmund Spenser nel suo Prothalamion \u00e8 spoglio, non ci sono pi\u00f9 \u201ctestimoni delle notti d'estate\u201d, le ninfe che vi dimoravano sono partite.\nIl ritornello che ricorre appare sarcastico, in una terra di lamenti e di inquinamento. Al v. 182 Eliot allude alla Bibbia, quando gli Ebrei, ricordandosi dell'esilio e del desiderio di tornare in patria, si lamentarono \u201csulle rive di Babilonia, l\u00e0 ci sedemmo, s\u00ec, e piangemmo, quando ci ricordammo di Sion\u2026 come potremo cantare il canto del Signore in una terra straniera?\u201d Come collegamento con la scena successiva, Eliot inserisce un'eco dall'Ulisse di Joyce, quando Bloom partecipa ai funerali di Paddy Dignam (il capolavoro di Joyce \u00e8 ripetutamente citato nel poemetto).\nIl narratore allude al Principe Ferdinando nella Tempesta di Shakespeare; il personaggio, che sta pescando in una sera estiva, pensa alla morte del padre e del fratello, che erano entrambi re, e ci fa capire che egli stesso ora \u00e8 re, il Re Pescatore della Terra Desolata. Non c'\u00e8 speranza di poter prendere un pesce nell'acqua inquinata; le sue riflessioni si rivolgono ai resti seppelliti dei suoi parenti. L'arrivo della primavera non promette alcuna fertilit\u00e0 (ripresa dell'inizio del poemetto).\nLa squallida relazione tra Sweeney e Mrs Porter, celebrata in una versione \u201ceducata\u201d di una volgare canzoncina cantata dai soldati australiani nella prima guerra mondiale, \u00e8 posta in triste contrasto con l'incontro tra la dea della castit\u00e0 e Atteone. Attraverso le onomatopee il lettore si ricorda del canto del pettirosso.\nIl tema della decadenza \u00e8 ripreso con la visione di Londra, che ha perso tutto il suo fascino spirituale: anche il mercante di Smirne \u00e8 la versione decadente dei commercianti fenici che, secondo la Weston, diffusero la conoscenza dei riti della fertilit\u00e0 (l'hotel Metropole citato nella poesia era un noto ritrovo per incontri omosessuali, quindi per una forma di sessualit\u00e0 che non d\u00e0 progenie, torna il tema della sterilit\u00e0).\nIn questo contesto si inserisce il sermone del fuoco di Buddha: \u201cI sensi umani e tutto ci\u00f2 che riescono a percepire stanno bruciando. Con quale fuoco? Vi dichiaro che stanno bruciando con il fuoco della lussuria, con il fuoco della rabbia, con il fuoco dell'ignoranza, con tutto ci\u00f2 che concerne la nascita, la decadenza, la morte, il dolore, il lamento, l'avidit\u00e0 e la disperazione\u201d.\nLa figura di Tiresia riprende il filone profetico, essendo quest'ultimo il massimo dei profeti del mondo classico. Poich\u00e9 aveva infastidito due serpenti mentre questi copulavano, fu trasformato in donna, fino tornare uomo dopo sette anni. Intanto, Giove e Giunone stavano discutendo quale dei due sessi godesse di pi\u00f9 nell'atto sessuale: lo chiesero a Tiresia, ed egli rispose che a godere di pi\u00f9 era la donna. Giunone, in collera, lo condann\u00f2 alla cecit\u00e0, ma Giove lo premi\u00f2 concedendogli il dono di vedere il futuro.\nLa sezione tra i versi 215 e 248 \u00e8 narrata da Tiresia. La scena descritta \u00e8 lo squallido incontro di due amanti: lei, \u201cstanca e annoiata\u201d, \u00e8 indifferente alle provocazioni di lui, \u201cuno degli umili a cui la sicurezza s'addice come un cappello di seta su un milionario di Bradford\u201d, una citt\u00e0 famosa per aver sfruttato l'industria bellica durante la prima guerra mondiale; l'ora di sesso si consuma in breve, e al risveglio la donna non si preoccupa dell'assenza dell'amante, ma \u201cmette al grammofono un'aria di danza\u201d.\nLa musica da ballo, con cui la donna anestetizza i suoi sentimenti, pervade la citt\u00e0 ed \u00e8 un freddo ricordo dell'insensibilit\u00e0 umana. La descrizione del Tamigi evoca da un lato la celebrazione dell'oro del Reno da parte di Wagner (quindi anche la musica del grande compositore tedesco, contrapposta alla musica pop suonata dal grammofono della donna), da un altro l'ammonimento di Joseph Conrad, autore ammirato da Eliot, sulla depravazione umana, che pu\u00f2 arrivare ad annullare l'intera civilt\u00e0.\nSeguono le tre \u201cninfe\u201d del Tamigi, che raccontano la stessa storia di profanazione sessuale e confusione, ma sembrano non avere alcuna speranza nei confronti di una nuova vita, e formano un climax di degradazione.\nIl canto si chiude con il connubio della civilt\u00e0 orientale con quella occidentale attraverso le allusioni e citazioni di Buddha nel suo sermone del fuoco (\u201cburning burning burning burning\u201d) e di sant'Agostino (\u201cA Cartagine poscia io venni\u201d e \u201cO Lord thou pluckest me out\u201d).\nIV. La morte per acqua.\nT\u00f2pos del canto \u00e8, in contrapposizione al fuoco, simbolo di lussuria e di depravazione, l'acqua, che invece infonde un senso di purezza.\nUn marinaio morto, dai tratti che sembrano quelli del Vecchio Marinaio di Coleridge, racconta la storia di un'uscita per andare a pescare finita in tragedia. L'episodio ha molti collegamenti con il viaggio di Ulisse come lo avevano immaginato Dante e Tennyson, ovvero un viaggio a cui Ulisse era stato spinto dall'insaziabile curiosit\u00e0: insaziabile perch\u00e9 neppure di fronte alla morte il marinaio si arrender\u00e0, non riuscendo ad accettare neppure la vecchiaia. Connettere Ulisse a un marinaio fenicio non \u00e8 poi tanto strano: scrivendo il suo Ulisse, Joyce era stato ispirato dall'idea che dietro la figura del navigatore greco ci fosse una pi\u00f9 antica leggenda di origine semitica, la storia di un marinaio fenicio; infatti, nel romanzo di Joyce, Ulisse \u00e8 incarnato da un irlandese di discendenza ebraica, Leopold Bloom.\nLa morte di Fleba, \u201cche un tempo \u00e8 stato bello e ben fatto\u201d, ne purifica la vita trascorsa secondo la logica del \u201cguadagno e della perdita\u201d. L'intero canto \u00e8 un ammonimento al lettore: chiunque cada nella tentazione si perde in quei gorghi che spolpano le ossa in sussurri, ponendo un termine alla sua futile vita.\nDietro la figura di Fleba il Fenicio si pu\u00f2 vedere anche il tema degli d\u00e8i morenti, Osiride in particolar modo.\nQuesta sezione \u00e8 stata interpretata in due modi: o significa morte per acqua senza resurrezione o simboleggia la morte sacrificale che precede la rinascita. La maggior parte dei critici, per\u00f2, vede l'annegamento di Fleba come una morte senza resurrezione anche se c'\u00e8 uno strano senso di pace nella morte (cfr. v.47).\nV. Ci\u00f2 che disse il tuono.\nL'atmosfera dell'ultima sezione \u00e8 quella di un dramma ricordato che degrada in un anti-climax: la morte di Ges\u00f9 col riferimento alla sua agonia nel giardino del Getsemani. Come le parti precedenti avevano un elemento centrale, cos\u00ec il tuono ricorre frequentemente negli ultimi versi del poemetto; nella Bibbia, la voce di Dio \u00e8 spesso descritta come simile ad un tuono, per cui l'allusione \u00e8 palese.\nGli abitanti della terra desolata accettano un tipo di vita minimale senza la speranza di una resurrezione: sono uomini vuoti, cui solo il distante brontolio di un tuono suggerisce la primavera. Eliot descrive il viaggio attraverso la Terra Desolata di due cavalieri alla ricerca del Sacro Graal; essi sono intimoriti dall'apparente malevolenza di questo territorio cos\u00ec inospitale.\nGrazie alle note lasciate dal poeta stesso, si capisce che dietro questa vicenda si nasconde il viaggio verso Emmaus e la decadenza dell'Europa orientale, che ha il suo epicentro nella Russia del 1917: la rivoluzione comunista offre profezie deludenti alle cieche masse, che ora vacillano nel loro deserto spirituale. Lo stesso concetto troviamo espresso in un'opera di Hermann Hesse, \"Intravedere il caos\": \u201cGi\u00e0 met\u00e0 d'Europa, almeno met\u00e0 dell'Europa orientale, avanza sulla via del caos, guidata in una frenesia spirituale lungo il limite dell'abisso, e canta ubriaca. L'offeso borghese ride ai canti; il santo e il profeta li ascoltano con lacrime\u201d. Eliot, che politicamente era su posizioni nettamente conservatrici, non aveva una buona opinione della rivoluzione russa (anche se va detto che, a differenza del suo amico Ezra Pound, fu diffidente anche nei confronti del fascismo e soprattutto del nazismo, da lui stigmatizzato come un ritorno al paganesimo).\nI pellegrini alla ricerca del Graal credono di essere accompagnati da una terza persona, come avvenne a Ernest Henry Shackleton nella sua spedizione in Antartide. Eliot stesso in una nota scrive di essersi ispirato a un resoconto della spedizione di Shackleton in cui si riferiva che \"il gruppo degli esploratori, allo stremo delle forze, aveva continuamente l'illusione che ci fosse una persona in pi\u00f9 di quante non se ne potessero effettivamente contare.\"\nLa \u201cmaterna lamentazione\u201d ci ricorda le parole di Ges\u00f9: \u201cfiglie di Gerusalemme, non piangete per me, ma per voi stesse e per i vostri figli\u201d.\nVengono descritti tutti gli orribili dettagli del viaggio dei cavalieri, che sono scherniti da eco e allucinazioni: stanno per impazzire, quando un lampo annuncia loro l'arrivo della pioggia tanto attesa. Nei versi compresi tra il 395 e il 422 Eliot critica lo stato della Chiesa moderna: l'uomo occidentale \u00e8 ammonito a uscire dai suoi sistemi e rivolgersi alla spiritualit\u00e0 orientale per ritrovare la tanto desiderata \u201cacqua\u201d. Attraverso immagini surrealiste Eliot fa parlare il tuono: \u201cDai\u201d, \u201ccontrollati\u201d, \u201csii empatico\u201d sono i consigli offerti che si rifanno a virt\u00f9 completamente assenti in questa terra desolata.\nIl canto del gallo \u00e8 il risveglio della coscienza umana reso possibile dalle parole in sanscrito del tuono. Queste formule fanno parte delle B\u1e5bhad\u0101ra\u1e47yaka Upani\u1e63ad, e iniziano tutte con \u201cDa\u201d, la radice delle parole sanscrite dell'area semantica di \u201cdare\u201d, ma anche il suono onomatopeico del tuono.\nIl poemetto termina, dunque, dopo i toni surrealistici e apocalittici, con \u201cShantih\u201d, la pace ineffabile, la speranza della pioggia, di una ritrovata spiritualit\u00e0. Ma il cadere della pioggia \u00e8 atteso, agognato, \"non\" descritto. Il fatto che la benedizione sia in una lingua cos\u00ec distante dalla tradizione occidentale indica che la soluzione \u00e8 ricercata, ma non raggiunta. In effetti, non si riesce a uscire veramente dalla terra desolata, e il Graal resta una speranza, qualcosa che non si riesce ad afferrare. Per Eliot il cammino verso una qualche certezza durer\u00e0 ancora cinque anni, quando si convertir\u00e0 all'anglicanesimo.\nTemi principali.\nNel testo sono individuabili alcuni fondamentali nuclei tematici, che spesso corrispondono a miti tratti dalla tradizione occidentale (ma non solo, visto che la \"Terra desolata\" \u00e8 intessuta di riferimenti al buddismo, in special modo nell'ultima sezione). Essi sono:\nIl poemetto, nonostante gli oltre novant'anni che ci separano dalla sua pubblicazione, \u00e8 ancor oggi di sorprendente modernit\u00e0, e si pu\u00f2 tranquillamente affermare che ancora non \u00e8 stato completamente esplorato e compreso dalla critica, nonostante - specie nei paesi di lingua inglese - sia considerato un classico moderno e generalmente insegnato nelle universit\u00e0."}
{"id": "225111", "revid": "1494169", "url": "https://it.wikipedia.org/wiki?curid=225111", "title": "P-Code", "text": "In informatica il P-Code o Pseudo-Code \u00e8 un codice per la descrizione delle istruzioni di programmi che pu\u00f2 essere eseguito da un tipo particolare di interprete chiamato macchina P-Code, analogo alla virtual machine del linguaggio Java. Il P-Code era il \"target\" di alcune implementazioni del linguaggio Pascal (compresa quella realizzata nel 1975 dal suo inventore, Niklaus Wirth): un programma in Pascal non veniva tradotto direttamente in istruzioni macchina, comprensibili direttamente dal processore, ma in istruzioni P-Code. Per eseguire il programma si usava un altro programma in grado di \"interpretare\" questo codice.\nIl P-Code \u00e8 simile al bytecode ma descrive istruzioni a un livello pi\u00f9 alto. Mentre il bytecode funziona a un livello molto basso simile al codice macchina, il P-Code descrive operazioni moderatamente complesse come stampare un messaggio o pulire lo schermo. Alcune implementazioni del BASIC e del Pascal usano P-Code che viene tradotto da un compilatore just-in-time in istruzioni in codice macchina.\nQuesta tecnica permette di eseguire lo stesso programma pseudo-compilato su piattaforme differenti e di semplificare lo studio e la realizzazione dei compilatori di linguaggio.\nIl Business Operating System (BOS) degli anni ottanta era un sistema operativo multi piattaforma progettato per eseguire esclusivamente programmi in P-Code.\nL'UCSD p-System era un sistema operativo portatile indipendente dalla macchina basato su P-Code. Esistevano versioni realizzate per computer estremamente diversi tra loro, tra i quali, oltre ai grossi sistemi al tempo attivi nelle universit\u00e0, il \"Texas Instruments TI99/4A\", l'l'Apple II (Apple Pascal), e il PC IBM, che lo proponeva come alternativa al CP/M-86 e all'MS-DOS.\nIl Pascal Microengine era un computer prodotto dalla Western Digital alla fine degli anni 70 in grado di interpretare il P-Code in modo nativo."}
{"id": "225112", "revid": "682087", "url": "https://it.wikipedia.org/wiki?curid=225112", "title": "Ring of Gold", "text": "Ring of Gold \u00e8 un album di registrazioni dal vivo dei Clannad, non \u00e8 per\u00f2 incluso nella loro discografia ufficiale.\nLa formazione \u00e8 la stessa di Clannad in concert: i tre fratelli Brennan, Ci\u00e0ran, M\u00e0ire, P\u00f2l, e i due fratelli, zii materni degli altri tre, Padraig e Noel Duggan.\nBench\u00e9 registrato \"di straforo\", la qualit\u00e0 sonora \u00e8 decisamente alta, ben al di sopra della media dei \"bootleg\" dell'epoca."}
{"id": "225116", "revid": "536103", "url": "https://it.wikipedia.org/wiki?curid=225116", "title": "Quena", "text": "La quena o kena (\"canna\") \u00e8 uno strumento musicale noto come il flauto delle Ande.\nCaratteristiche.\n\u00c8 costituito da una canna di bamb\u00f9 diritta di fattura molto semplice, senza imboccatura ma con un semplice intaglio, detto anche bisel o chanfle (a forma di U, V o quadrata), ha sei fori anteriori ed uno posteriore.\nAnticamente i fori avevano un diametro uguale ad eccezione del forellino posteriore. Questo richiedeva ai musicisti una diteggiatura faticosa per ottenere una scala temperata \" europea\". Negli ultimi 30 anni per\u00f2 i musicisti hanno preferito commissionare ai costruttori strumenti con fori ben calibrati e disposti in modo da assecondare una posizione comoda e naturale della mano.\nLa quena standard possiede un'estensione di tre ottave. Generalmente considerato strumento diatonico, \u00e8 in realt\u00e0 uno strumento cromatico.\nHa un timbro dolce e sensibile, quasi umano, caldo nei suoni pi\u00f9 gravi ed espressivo nei suoni acuti.\n\u00c8 forse lo strumento pi\u00f9 tipico della musica andina. Nelle Ande era ricavato da canne di bamb\u00f9 e da ossa animali. Le pi\u00f9 antiche ossa risalgono al 900 a.C. e furono trovate in Per\u00f9.\nEsemplari simili alla quena, senza una vera imboccatura, sono stati ritrovati in reperti archeologici in Asia.\nIl materiale di fabbricazione migliore \u00e8 sicuramente il bamb\u00f9 dell'Altipiano Andino, in quanto per sua natura ha un numero elevatissimo di tuboli per unit\u00e0 di volume della fibra. Da alcuni anni per\u00f2 si fabbricano ottimi strumenti torniti dal legno di Jacaranda, Palo Santo, Pau Rosa ed Ebano.\nFlauti simili al quena sono anche quelli dei Pellerossa dell'America del nord, costruiti in legno di cedro e pertanto chiamati \"flauti di cedro\".\nLa quena possiede una lunghezza variabile a seconda della nota fondamentale che emette, in un intervallo compreso tra 25 cm e 84,5 cm. Il diametro varia tra i 23 mm e i 43 mm, con legge proporzionale inversa all'altezza del suono emesso. lo spessore del tubo varia tra i 2,5 mm e i 3,5 mm.\nViene costruita in molti modelli differenti per registro ed estensione. In generale i pi\u00f9 usati sono: quenilla, quena en Sol, quena en La, quenacho en Re, quenacho en Do, Mamaquena en Sol.\nGli strumenti vengono accordati con nota di riferimento La con valori 438 Hz&lt; La &lt; 442 Hz."}
{"id": "225117", "revid": "18397", "url": "https://it.wikipedia.org/wiki?curid=225117", "title": "Michael Portnoy", "text": ""}
{"id": "225118", "revid": "110157", "url": "https://it.wikipedia.org/wiki?curid=225118", "title": "Agarn", "text": "Agarn (toponimo tedesco) \u00e8 un comune svizzero di 764 abitanti del Canton Vallese, nel distretto di Leuk.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "225120", "revid": "1318658", "url": "https://it.wikipedia.org/wiki?curid=225120", "title": "Banca etica", "text": "Una banca etica \u00e8 un istituto bancario che opera sul mercato finanziario con criteri legati all'etica.\nObiettivi.\nUna banca etica fornisce alla propria clientela i normali servizi bancari muovendosi, per\u00f2, nell'ambito di particolari criteri, definiti nello specifico dagli stessi istituti, nella selezione degli investimenti sui quali concentrare il risparmio raccolto; inoltre, al pari delle cosiddette banche dei poveri, le banche etiche operano spesso anche nell'ambito del microcredito, fornendo alla clientela particolarmente disagiata, cio\u00e8 in condizioni di difficolt\u00e0 nell'usufruire dei canali finanziari tradizionali, prestiti di importo anche molto basso e a interesse relativamente basso.\nUn altro obbiettivo delle banche etiche \u00e8 quello di garantire ai clienti trasparenza sugli investimenti che verranno effettuati e sulla gestione del risparmio, in particolare:\nObblighi.\nTra gli obblighi di una banca etica vi sono i seguenti:\nStoria.\nAttualmente questa tipologia di mercato \u00e8 in pieno sviluppo, ed anche alcune banche di tipo tradizionale offrono investimenti in fondi definiti etici, anche se manca una definizione univoca di quali criteri possano definire se un investimento \u00e8 etico. Si va da criteri minimalisti, per esempio la scelta di non investire in aziende che producono armi, a criteri pi\u00f9 rigidi basati su un'attenta selezione di tutti i comportamenti delle aziende interessate, dal rispetto dei diritti dei lavoratori, al rispetto delle norme in materia di tutela dell'ambiente.\nIn Europa.\nIn Europa, dagli anni settanta del secolo scorso, sono nate diverse banche che si conformano ai criteri di eticit\u00e0, svolgendo operazioni di piccolo finanziamento, il cosiddetto \"microcredito\", anche nei Paesi in via di sviluppo, o promuovendo il finanziamento di strutture di commercio di prodotti alimentari e di piccolo artigianato verso i Paesi maggiormente sviluppati, attraverso canali commerciali paralleli alla normale distribuzione.\nIn Italia.\nIn Italia lo sviluppo di un sistema bancario di questo tipo \u00e8 passato attraverso i gruppi di Mutua Autogestione (MAG), tuttora presenti, che hanno contribuito sia allo sviluppo del microcredito, sia alla nascita di punti vendita per il commercio di prodotti provenienti dal terzo mondo e da cooperative sociali. A partire dagli anni novanta operano anche in Italia alcune banche etiche; la pi\u00f9 grande e diffusa su tutto il territorio nazionale \u00e8 Banca Popolare Etica, nata nel 1999 per iniziativa di alcune organizzazioni del terzo settore italiane (ACLI, ARCI, AGESCI tra le maggiori): la banca si caratterizza per offrire ai risparmiatori tutti i comuni servizi bancari in condizioni di trasparenza e dal fatto che, oltre ai privati cittadini, possono accedere ai finanziamenti della stessa solo le organizzazioni del terzo settore, le ONG o altre societ\u00e0 la cui attivit\u00e0 abbiano un evidente valore sociale o ambientale."}
{"id": "225121", "revid": "247222", "url": "https://it.wikipedia.org/wiki?curid=225121", "title": "Fuaim", "text": "Fuaim (\"suono\" in lingua irlandese, pronunciato \"f\u00f9um\") \u00e8 il quinto album registrato in studio dalla band irlandese dei Clannad, pubblicato nel 1982.\nLa formazione \u00e8 a sei elementi ed \u00e8 il primo album in cui vengono introdotti sintetizzatori e chitarre elettriche, iniziando il processo di ibridazione musicale che porter\u00e0 nei lavori successivi i Clannad ad emanciparsi dal repertorio strettamente folk."}
{"id": "225122", "revid": "574106", "url": "https://it.wikipedia.org/wiki?curid=225122", "title": "Minsc", "text": "Nella saga della Stirpe di Bhaal nei \"Forgotten Realms\" (una delle ambientazioni di \"Dungeons &amp; Dragons\"), Minsc \u00e8 il ranger che il giocatore incontra durante le sue peregrinazioni per la Costa della Spada.\nLa saga della Stirpe di Bhaal \u00e8 narrata nella serie di videogiochi di ruolo Baldur's Gate della Black Isle Studios. Minsc appare in tutti gli episodi: \"Baldur's Gate\" (e la sua espansione \"Tales of the Swoard Coast\") e \"\" (e la sua espansione \"Throne of Bhaal\").\nMinsc \u00e8 un valoroso ranger proveniente dalla regione di Rashemen nel Faer\u00fbn orientale. \u00c8 in grado di comunicare con gli animali e nel mezzo della battaglia finisce sovente in preda all'ira. Porta un vistoso tatuaggio porpora sulla fronte ed \u00e8 inseparabile dal suo criceto \"Boo\" (che nel gioco appare come un'icona all'interno dell'inventario di Minsc). Egli crede che quest'ultimo sia un criceto gigante spaziale miniaturizzato. Sebbene nell'ambientazione \"Spelljammer\" di \"Dungeons &amp; Dragons\" esista la razza dei criceti giganti spaziali, Boo sembra essere un comune roditore. In inglese \u00e8 doppiato da Jim Cummings.\nStoria.\nIn \"Baldur's Gate\" il protagonista incontra Minsc nella cittadina di Nashkell, sulla Costa della Spada. Egli racconta di venire dal Rashemen e di aver intrapreso un dejemma, un lungo viaggio rituale per dimostrare di non essere pi\u00f9 un ragazzo, ma un uomo. Sogna di essere un giorno degno di sedere al fianco degli altri guerrieri del Rashemen nella \"Loggia dei Berserker del Drago di Ghiaccio\" (Ice Dragon Berserker Lodge); la sua ordalia consiste nel difendere una giovane \"wychalarn\" (strega) di nome Dynaheir. In evidente apprensione Minsc racconta al protagonista che durante il tragitto nel Bosco dei Denti Aguzzi lui e Dynaheir sono caduti in un'imboscata di gnoll; questi hanno rapito la maga e l'hanno rinchiusa in una fortezza ad est di Nashkell. Minsc chiede l'aiuto del protagonista per liberare Dynaheir e in cambio promette di aiutarlo nella sua cerca. Dopo aver assistito il giovane ranger nel liberare la sua strega, Minsc mantiene la sua promessa seguendo il protagonista insieme a Dynaheir: infatti a causa della sua ordalia Minsc non \u00e8 disposto a separarsi dalla maga per nessuna ragione.\nAll'inizio di \"Baldur's Gate II\" il protagonista incontra molto presto Minsc all'interno delle prigioni di Jon Irenicus, in cui il figlio di Bhaal era stato imprigionato insieme ai suoi compagni per essere sottoposto ad esperimenti magici. Rinchiuso in una gabbia e venuto a conoscenza della morte di Dynaheir, si libera dalla sua cella in un impeto di ira piegando le sbarre. Affranto per la perdita della strega e per il fallimento della sua ordalia, acconsente a seguire il protagonista e ad aiutarlo ancora una volta. Da questo momento egli si proclama un mercenario e un difensore del bene. Nei viaggi seguenti Minsc sviluppa un forte attaccamento per Aerie (che considera la sua nuova strega da difendere) e legami di amicizia con alcuni compagni (soprattutto se buoni) come Mazzy Fentan e Keldorn Firecam; nei confronti di Edwin Odesseiron, un mago rosso del Thay, che egli ritiene in qualche modo implicato nella morte di Dynaheir, nutre invece un forte risentimento. Inoltre, supplicato da un giovane ragazzo giunto ad Athkatla dalle Colline di Umar, Minsc prende particolarmente a cuore il destino di questa regione caduta sotto il dominio dello Shade Lord.\nDopo la morte di Amelyssan, in una atmosfera di gioia per la vittoria e malinconia per l'imminente separazione, Minsc e Boo salutano per un'ultima volta il protagonista. Minsc conclude: \"Mancherai a Boo! Per sempre rimarr\u00e0 chinato il nostro triste capo in ricordo della nostra amicizia. Io e Boo diremo di aver conosciuto l'eroe. E la gente non ci creder\u00e0. E forse ci guarderanno in modo ancor pi\u00f9 strano di quanto fanno ora. O forse no.\" .\nCos\u00ec \u00e8 stato. Con la fine della saga della Stirpe di Bhaal, Minsc torn\u00f2 nel Rashemen speranzoso di entrare nell'Ice Dragon Berserker Lodge, narrando le sue avventure con il figlio di Bhaal. Ma le sue parole non furono necessarie: in ogni taverna del Faerun un bardo cantava le sue gesta e la sua fama lo aveva di gran lunga preceduto. Negli anni a venire Minsc form\u00f2 una propria compagnia di avventurieri, i \"Pugni della Giustizia\" (Justice Fist). Con essi viaggi\u00f2 per tutto il Faerun combattendo e punendo il male, finch\u00e9 un giorno... scomparve. \"E cosa accadde a Boo? Beh, chi \u00e8 Minsc senza Boo? I due non si sarebbero mai separati, e alcuni dicono che loro siano ancora insieme, su, tra le stelle dove i criceti sono giganti e gli uomini diventano leggenda.\"\nfrasi inerenti : \"Fermatevi, in modo che il mio criceto possa osservarvi meglio\" (cit. Minsc da Baldur's Gate di Bioware)\nAltre apparizioni.\nNel fumetto online \"Megatokyo\", Largo possiede un criceto di nome Boo che parla a nome della coscienza. Un tributo a \"Baldur's Gate\" da parte di Rodney Caston, un noto fan della saga."}
{"id": "225123", "revid": "110157", "url": "https://it.wikipedia.org/wiki?curid=225123", "title": "Bombo leg\u00fcero", "text": "Il bombo leg\u00fcero \u00e8 un tamburo tipico della musica andina.\nDescrizione.\nIl bombo ha un nome di origine onomatopeica, cio\u00e8 deriva dal suono che produce (\"bom-bo\"). Il bombo ha le dimensioni e le caratteristiche di un timpano da batteria, ricorda gli antichi tamburi da parata militari. Il fusto \u00e8 ottenuto dal tronco di un albero () scavato in un pezzo unico, \u00e8 quindi un oggetto completamente artigianale: ogni bombo \u00e8 diverso dall'altro nelle misure e nel suono. Monta due pelli di capra e pecora () intelaiate da cerchi in legno () a cui sono collegati i tiranti in cuoio o corda.\nSuonato al centro della pelle il suono \u00e8 profondo e potente tanto che il suo nome \"leg\u00fcero\" indica che nella campagna argentina poteva essere udito anche ad una lega () di distanza (tra i 4 e i 6 km), ha perci\u00f2 avuto anticamente una funzione di strumento di comunicazione tra le comunit\u00e0.\nTradizionalmente proviene dalle province indigene e meticce del nord dell'Argentina, quali Jujuy, Salta, Santiago del Estero, dove \u00e8 il suono fondamentale dell'accompagnamento al canto e alla danza. \u00c8 insostituibile nell'accompagnare la voce nella \"vidala\" e nella \"baguala\", nella \"zamba\", nel \"carnavalito\" e nella \"chacarera\".\nI diversi ritmi folclorici eseguiti con il bombo possono essere lenti e cadenzati o veloci, molto ricchi e complessi, dove si alternano i suoni gravi ottenuti colpendo sulla pelle ai suoni secchi e acuti con i \"palitos\" che colpiscono sul cerchio di legno.\nIl bombo \u00e8 in genere il solo strumento a percussione all'interno dell'organico strumentale folclorico argentino, formato classicamente da chitarre e charango, quenas o violino.\nRecentemente, il bombo si \u00e8 diffuso in tutti i paesi dell'area musicale andina (Bolivia, Per\u00f9, Cile, Ecuador) affiancando o sostituendo strumenti a percussione locali.\nTra gli interpreti conosciuti internazionalmente del folclore argentino, suonatori di bombo, si ricorda la grande cantante Mercedes Sosa.\nDescrizione organologica.\nIl tamburo appartiene alla famiglia dei membranofoni; il patch consiste in due membrane di pelle montate su di un fusto a forma di cilindro di legno. Viene suonato con bacchette o mazzette palos o palitos."}
{"id": "225127", "revid": "1226", "url": "https://it.wikipedia.org/wiki?curid=225127", "title": "Radio web", "text": ""}
{"id": "225131", "revid": "599013", "url": "https://it.wikipedia.org/wiki?curid=225131", "title": "Stato di polizia", "text": "Uno Stato di polizia rappresenta una evoluzione del tipico Stato assoluto e monarchico in quanto basato sullo \"ius politiae\", un diritto mirato, sull'onda di alcuni principi giusnaturalistici, alla soddisfazione degli interessi dei sudditi e alla promozione del loro benessere, sebbene la determinazione di questi interessi continui ad essere operata dall'alto e riguardi solo interessi di tipo patrimoniale.\nNell'accezione comune il termine viene spesso usato impropriamente come sinonimo di stato autoritario, in quanto dominato dalle forze di polizia con poteri estesi.\nStoria.\nLo Stato di polizia si manifest\u00f2 in un particolare periodo storico e in un particolare contesto geografico. Esso si afferm\u00f2 infatti all'epoca dell'Illuminismo, particolarmente in Prussia e nell'Impero austriaco, rispettivamente sotto i regni di Federico il Grande e di Maria Teresa d'Austria e del figlio Giuseppe II.\nTra XVII e XVIII secolo lo Stato Assoluto assunse una forma razionalizzatrice che prese il nome di Stato di polizia. Nonostante l'immagine prettamente repressiva, con il termine Stato di polizia intendiamo un sistema che si pone come fine il perseguimento del benessere dei suoi sudditi. Nasce dalla teoria dello Stato di polizia, sviluppatasi nel XVIII secolo in Austria, Germania e Francia. Infatti negli scrittori del Settecento, il termine polizia (che etimologicamente deriva dal greco polis) coincide con il termine amministrazione interna, con riguardo per tutte le attivit\u00e0 di governo. Questo Sistema ha appunto come fine supremo il benessere dei suoi sudditi, che si pu\u00f2 raggiungere soltanto a due condizioni: sicurezza e prosperit\u00e0 della vita.\nCaratteristiche.\nL'accezione pu\u00f2 dunque assumere connotati positivi, presentandosi come una prima (e primitiva) forma di ordinamento costituzionale personalistico, o negativi, rispetto alle democrazie costituzionali odierne. Di certo, questo uso originario del lemma in dottrina dello Stato non corrisponde con l'odierna utilizzazione del termine per descrivere uno Stato che si regga sull'impiego massiccio delle forze dell'ordine o di polizie segrete, per cui andrebbe usata piuttosto l'espressione \"stato poliziesco\".\nUn'espressione equivalente a Stato di polizia \u00e8 quella di dispotismo illuminato. Altri hanno proposto \"stato paternalistico\".\n\u00c8 un sistema caratterizzato dall'intervento statale in economia, nella religione, nei costumi, nella salute e -appunto- nella sicurezza. L'amministrazione assume una tale complessit\u00e0 da potersi definire dotata di un'amministrazione propria, divisa da quella costituzionale. Tale struttura fin\u00ec per condizionare i poteri del Sovrano, il quale s\u00ec teneva presso s\u00e9 tutte le funzioni dello Stato, ma non si identificava pi\u00f9 con esso (il monarca, infatti, diventa organo dello Stato).\nPeculiarit\u00e0 di questo tipo di Stato \u00e8 il riconoscimento di alcune posizioni soggettive ai singoli, tutelabili innanzi al giudice e rivendicabili anche contro i pubblici poteri. Pur essendo questo un riconoscimento ancora molto parziale, pu\u00f2 essere considerato il precursore dello Stato di diritto, secondo il quale la pubblica amministrazione \u00e8 tenuta al rispetto della legge e, qualora ci\u00f2 non accadesse, \u00e8 ritenuta giudicabile dai giudici.\nHa tuttavia coinciso, nell'immaginario comune, con l'uso esteso di forze di polizia per uniformare l'opinione pubblica alle decisioni, illuminate o meno, del sovrano o del despota o di chi detiene il potere. Questa coincidenza tra la definizione Stato di polizia e l'impiego della stessa per manipolare l'opinione pubblica \u00e8 di dubbia fondatezza. Etimologicamente, semioticamente e, soprattutto, giuridicamente la definizione \"Stato di polizia\" non \u00e8 assimilabile all'evenienza sopra indicata."}
{"id": "225151", "revid": "11771", "url": "https://it.wikipedia.org/wiki?curid=225151", "title": "Evandro Serafim Lobo Chagas", "text": ""}
{"id": "225159", "revid": "729019", "url": "https://it.wikipedia.org/wiki?curid=225159", "title": "Embraer ERJ 145", "text": "LEmbraer ERJ 145 \u00e8 un aereo di linea regionale a medio raggio in produzione dal 1997, costruito dall'azienda aeronautica brasiliana Embraer. \u00c8 caratterizzato da ala bassa con piani di coda \"a T\", motorizzato con due turbofan (di costruzione Rolls-Royce) montati posteriormente. Ha una configurazione base per il trasporto di 52 persone.\nStoria.\nSviluppo.\nL'ERJ-145 fu presentato al Salone internazionale dell'aeronautica e dello spazio di Parigi-Le Bourget nel 1989 come una versione allungata e dotata di motori turbofan dell'Embraer EMB 120 Brasilia. Inizialmente l'aereo aveva ali dritte dotate di winglet, motori montati sull'ala, un'autonomia di 2.500 km e il 75% dei componenti in comune con l'EMB 120. Ma nel 1990 l'Embraer modific\u00f2 totalmente il progetto a causa degli scarsi risultati ottenuti nella galleria del vento. Il nuovo progetto prevedeva un'ala a freccia di 22.3 gradi, motori sempre montati sull'ala e autonomia di 2.500\u00a0km. Questo nuovo progetto risult\u00f2 buono nei test effettuati nella galleria del vento, ma la combinazione dell'ala a freccia e motori montati sotto le ali comportava un carrello d'atterraggio molto pi\u00f9 alto del progetto iniziale.\nL'evoluzione dell'aereo and\u00f2 avanti con molte modifiche fino al 1991, ma \u00e8 comunque evidente l'influenza subita dall'EMB 120. La versione di produzione prevede i motori montati nella parte posteriore della fusoliera, ali a freccia senza winglets, piani di coda a T e un'autonomia di 2.500\u00a0km.\nProduzione e vendita.\nL'ERJ 145 vol\u00f2 la prima volta l'11 agosto 1995 e la prima consegna avvenne nel dicembre 1996 per la ExpressJet, divisione regionale della Continental Airlines. ExpressJet impiega il pi\u00f9 alto numero di questi velivoli: 260 dei circa 1000 in servizio. Il secondo operatore pi\u00f9 grande \u00e8 l'American Eagle Airlines, con 107 aerei.\nCon la nascita di un accordo nel 2003 tra la Embraer e l'Harbin Aviation Industry Group cinese, l'ERJ 145 viene prodotto per il mercato cinese assemblando kit prodotti altrove dalla Embraer.\nVersioni e varianti.\nPer venire incontro alle esigenze degli acquirenti, l'Embraer ha realizzato diverse versioni dell'ERJ-145. \nVersioni civili.\nERJ 145ER - Extended Range\nERJ 145LR - Long Range\nERJ 145XR - Extra Long Range\nUtilizzatori.\nCivili.\nGran Bretagna\nBMI Regional\nRegno Unito\nIncidenti.\nL'ERJ 145 detiene il primato di nessun incidente dovuto a cause meccaniche; gli incidenti avvenuti furono dovuti perlopi\u00f9 a errori umani. In un caso il pilota atterr\u00f2 troppo velocemente toccando terra ad una velocit\u00e0 quattro volte superiore a quella prevista; in un altro caso un volo \"ExpressJet\" usc\u00ec di pista a causa delle condizioni meteo: non ci furono feriti e il velivolo torn\u00f2 in servizio. In un altro volo ExpressJet di addestramento il pilota tocc\u00f2 terra troppo velocemente: l'aereo fu inutilizzabile ma non ci furono vittime."}
{"id": "225194", "revid": "919135", "url": "https://it.wikipedia.org/wiki?curid=225194", "title": "Traslazione (geometria)", "text": "Nella geometria euclidea, una traslazione \u00e8 una trasformazione affine dello spazio euclideo, che sposta tutti i punti di una distanza fissa nella stessa direzione. La si pu\u00f2 anche interpretare come addizione di un vettore costante a ogni punto, o come spostamento dell'origine del sistema di coordinate. In altri termini, se formula_1 \u00e8 un vettore fisso, la traslazione formula_2 \u00e8 definita dall'operazione\nSia formula_4 una traslazione, allora l'immagine di un sottoinsieme di punti formula_5 relativo alla funzione formula_4 si chiama \u00abformula_5 traslato di formula_4\u00bb. L'insieme formula_5 traslato di formula_2 viene indicato spesso con la notazione formula_11.\nTutte le traslazioni sono isometrie.\nLa traslazione pu\u00f2 anche essere vista come il risultato di una rotazione eseguita da un centro di rotazione che si trova all'infinito nella direzione ortogonale alla direzione di traslazione.\nTraslazione nel piano.\nTraslazione di grafici in geometria analitica.\nLa traslazione nel piano \u00e8 un'operazione utile in geometria analitica per spostare curve come rette e coniche: questo viene fatto modificando le equazioni che le descrivono.\nLa formula generale per ottenere un'equazione traslata \u00e8 la seguente:\ndove formula_13 sono le coordinate da ottenere; formula_14 sono quelle dell'equazione originale; formula_15 sono le componenti del vettore associato alla traslazione, utile per traslare le coniche nel piano cartesiano in due dimensioni. Pertanto, alla traslazione di equazioni formula_16 e formula_17 \u00e8 associato il vettore formula_18 e viceversa.\nDati una funzione formula_19 e le componenti formula_20 e formula_21 del vettore associato a una specifica traslazione, si ottiene una \"funzione traslata\" formula_22, la cui espressione pu\u00f2 essere scritta cos\u00ec:\nRappresentazione con matrici.\nDal momento che la traslazione \u00e8 una trasformazione affine ma non lineare, per rappresentarla con le matrici ci si serve generalmente di \"coordinate omogenee\". La trasformazione da coordinate cartesiane a coordinate omogenee \u00e8 definita in questo modo:\nLa traslazione di un punto in coordinate omogenee lungo il vettore formula_25 si effettua allora per mezzo della \"matrice di traslazione\":\nMoltiplicando la matrice di traslazione per il vettore in coordinate omogenee si ottiene il risultato aspettato:\nL'inverso della matrice di traslazione si ottiene invertendo il segno del vettore associato:\nAnalogamente, il prodotto di matrici di traslazione si ottiene sommando i vettori associati:\nPoich\u00e9 l'addizione vettoriale \u00e8 un'operazione commutativa, lo \u00e8 anche la moltiplicazione di matrici di traslazione, a differenza della moltiplicazione fra matrici generiche.\nStruttura di gruppo.\nLe traslazioni formano un gruppo. In particolare, la composizione di due traslazioni \u00e8 una traslazione."}
{"id": "225211", "revid": "110157", "url": "https://it.wikipedia.org/wiki?curid=225211", "title": "Bratsch (Gampel-Bratsch)", "text": "Bratsch (toponimo tedesco) \u00e8 una frazione di 517 abitanti del comune svizzero di Gampel-Bratsch, nel Canton Vallese (distretto di Leuk).\nStoria.\nGi\u00e0 comune autonomo che si estendeva per 6,2\u00a0km\u00b2 e che comprendeva anche le frazioni di \u00c4nggersch, Getwing e Niedergampel, nel 2009 \u00e8 stato accorpato all'altro comune soppresso di Gampel per formare il nuovo comune di Gampel-Bratsch.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "225212", "revid": "1226", "url": "https://it.wikipedia.org/wiki?curid=225212", "title": "Banca con criteri legati all'etica", "text": ""}
{"id": "225213", "revid": "465169", "url": "https://it.wikipedia.org/wiki?curid=225213", "title": "Pharming", "text": "In ambito informatico si definisce pharming una tecnica di cracking, utilizzata per ottenere l'accesso ad informazioni personali e riservate, con varie finalit\u00e0.\nGrazie a questa tecnica, l'utente \u00e8 ingannato e portato a rivelare inconsapevolmente a sconosciuti i propri dati sensibili, come numero di conto corrente, nome utente, password, numero di carta di credito etc.\nEtimologia.\nLa parola deriva da \"farming\" (\"esternalizzazione\"), sul modello di \"phishing/fishing\".\nPremessa.\nOgni volta che un utente digita nel proprio browser l'indirizzo di una pagina web nella forma alfanumerica (come \"www.wikipedia.it\") questo viene tradotto automaticamente dai calcolatori in un indirizzo IP numerico che serve al protocollo IP per reperire nella rete internet il percorso per raggiungere il server web corrispondente a quel dominio. In tal senso, p.es., digitando l'URL \"it.wikipedia.org\" questo viene tradotto dal Server DNS del proprio provider in un indirizzo IP nel formato 145.97.39.155\nL'obiettivo finale del pharming \u00e8 il medesimo del phishing, ovvero indirizzare una vittima verso un server web \"clone\" attrezzato per carpire i dati personali della vittima.\nMetodologia di attacco.\nEsistono almeno due metodologie di attacco, a seconda che l'obiettivo primario sia il Server DNS dell'Internet Service Provider oppure direttamente il PC della vittima:\nIn tutto questo processo nulla pu\u00f2 far ipotizzare alla vittima di essere connessa ad un server trappola se quest'ultimo \u00e8 perfettamente somigliante a quello vero. Il cracker utilizzer\u00e0 quindi a proprio beneficio i dati inseriti dalla vittima nel Server \"clone\".\nCome difendersi.\nPer difendersi dal pharming non esistono alla data di redazione di questo articolo dei programmi specifici se non i firewall che tentano di impedire l'accesso al proprio PC da parte di utenti esterni e programmi antivirus che bloccano l'esecuzione di codice malevolo. Per quanto riguarda invece il server DNS dell'Internet Service Provider questo \u00e8 solitamente gestito e protetto da professionisti che dovrebbero conoscere le modalit\u00e0 di protezione dei propri server.\nSe il sito a cui ci si collega \u00e8 un sito \"sicuro\" prima dell'accesso verr\u00e0 mostrato un certificato digitale emesso da un'autorit\u00e0 di certificazione conosciuta, che riporter\u00e0 i dati esatti del sito. Questo certificato andrebbe quantomeno letto e non frettolosamente accettato. In alcuni casi il sito sicuro non appare come tale solo perch\u00e9 la banca utilizza una tecnica di incapsulamento delle pagine a \"frames\" che non mostra, nella barra degli indirizzi, n\u00e9 il lucchetto n\u00e9 l'indirizzo in modalit\u00e0 https."}
{"id": "225214", "revid": "287204", "url": "https://it.wikipedia.org/wiki?curid=225214", "title": "Apertura Barnes", "text": "Lapertura Barnes \u00e8 l'apertura nel gioco degli scacchi dove il Bianco gioca:\nQuesta apertura deve il suo nome a Thomas Wilson Barnes (1825-1874), un giocatore inglese con un incredibile primato di otto vittorie su Paul Morphy, compresa una in cui a 1.e4 rispose con 1\u2026f6 (apertura uguale ma con colori invertiti). Data la sua rarit\u00e0 e irregolarit\u00e0 viene classificata nell'Enciclopedia delle aperture scacchistiche con il codice ECO A00.\nAnalisi.\nTra le venti possibili mosse d'apertura, 1.f3 \u00e8 considerata la \"peggiore\". Le idee che potrebbero portare ad adottare questa apertura sono il voler sostenere la spinta e2-e4 (che per\u00f2 non ne avrebbe alcun bisogno) oppure di portare pressione sulla casella e4, cosa che per\u00f2 potrebbe essere fatta pi\u00f9 efficacemente con l'apertura Mieses (1.d3) o l'apertura Dunst (1.Cc3).\nOltre a questo, 1.f3 non aiuta lo sviluppo di nessun pezzo bianco, addirittura rubando al cavallo la sua naturale cella di sviluppo f3. Inoltre espone senza motivo il re a possibili scacchi fulminei, compreso il matto dell'imbecille.\nNonostante l'evidente \"follia\" di 1.f3, l'apertura Barnes non \u00e8 la meno giocata. Pu\u00f2 essere usata per comunicare all'avversario \"ti posso battere anche cos\u00ec\"; per ricalcare ulteriormente questo concetto, pu\u00f2 esser giocato 2.Rf2.\nContinuazioni.\nAlcune continuazioni:"}
{"id": "225218", "revid": "842", "url": "https://it.wikipedia.org/wiki?curid=225218", "title": "P-code", "text": ""}
{"id": "225224", "revid": "106908", "url": "https://it.wikipedia.org/wiki?curid=225224", "title": "Selezione della citt\u00e0 organizzatrice dei Giochi della XXXI Olimpiade", "text": "La selezione della citt\u00e0 organizzatrice dei Giochi della XXXI Olimpiade si \u00e8 conclusa il 2 ottobre 2009 a Copenaghen, durante la 121\u00aa sessione del Comitato Olimpico Internazionale, con la designazione della citt\u00e0 di Rio de Janeiro in Brasile. Per effetto di questa scelta, per la prima volta i Giochi si sono disputati nell'America Meridionale.\nCitt\u00e0 candidate.\nIl 4 giugno 2008 il Comitato Olimpico Internazionale ha reso nota la short-list delle quattro citt\u00e0 i cui dossier di candidatura sono stati considerati idonei. Tali citt\u00e0 possono da quella data fregiarsi del titolo di \"Citt\u00e0 candidata\" e riportare nel proprio logo i cinque cerchi olimpici. Esse sono:\nIn aprile e maggio 2009 la commissione di valutazione del CIO si \u00e8 recata nelle citt\u00e0 ammesse nella short-list delle candidature per i Giochi. Le visite sono state effettuate nei giorni:\nEsito delle votazioni.\nLe votazioni si sono svolte 2 ottobre 2009 a Copenaghen durante la 121\u00aa sessione del Comitato Olimpico Internazionale.\n\"Applicant cities\".\nLe citt\u00e0 che hanno fatto ufficialmente richiesta di candidatura presso il CIO tramite i propri Comitati Olimpici nazionali, consegnando la lettera d'intenti per le Olimpiadi del 2016, sono state in tutto sette. Oltre alle citt\u00e0 candidate ufficiali citate sopra, inizialmente erano in lista anche:\nRapporto tecnico.\nNella tabella seguente presentiamo i risultati ottenuti dalle singole citt\u00e0 nel rapporto tecnico effettuato dal Comitato Olimpico Internazionale. Le proposte di candidatura sono state valutate secondo alcuni aspetti chiave, a ognuno dei quali \u00e8 stato assegnato un peso. La valutazione finale deriva da una media pesata dei voti conquistati nei singoli argomenti.\nAltre citt\u00e0 che avevano manifestato interesse.\nPrima della scadenza per la manifestazione ufficiale di interesse per l'organizzazione dei Giochi della XXXI Olimpiade, numerose citt\u00e0 si erano dette interessate. Di seguito presentiamo un elenco di stati e/o citt\u00e0 che avevano annunciato (o a volte solo ventilato) una possibile candidatura.\nUna proposta del tutto originale era stata portata avanti congiuntamente dalle citt\u00e0 di San Diego, USA e Tijuana, Messico. La regione delle due citt\u00e0 avrebbe ospitato congiuntamente i primi Giochi olimpici transnazionali. La proposta era stata poi scartata dal USOC\nProcessi di selezione nazionali.\nLa candidatura italiana.\nLe citt\u00e0 di Milano (candidatura inizialmente pensata congiunta con la regione Lombardia) e Roma presentarono presso il CONI la propria candidatura come proposta italiana per i Giochi del 2016. Successivamente il presidente del CONI Gianni Petrucci, a seguito del grande successo dei XX Giochi olimpici invernali, aveva anche proposto Torino ma questa ipotesi non ha avuto nessuno sviluppo successivo.\nNel luglio 2006, tuttavia, il sindaco di Milano di fresca elezione Letizia Moratti ha ritirato la candidatura in polemica con il CONI che, a suo dire, avrebbe dato scadenze impossibili da rispettare per Milano (Letizia Moratti si era insediata, appunto, da poco a Palazzo Marino e avrebbe avuto bisogno di pi\u00f9 tempo per studiare bene la candidatura). Questa scelta ha lasciato pertanto via libera alla capitale. Milano ha poi richiesto alla politica di sostenere la propria candidatura per l'Expo 2015, in cui \u00e8 risultata vincente contro le rivali Torino e Napoli.\nSuccessivamente al ritiro del capoluogo lombardo, Roma, per mezzo del sindaco Walter Veltroni, ha annunciato la rinuncia a concorrere, a causa, a suo dire, dello scarso sostegno ricevuto, oltre che della carenza di fondi per realizzare le infrastruttre. A fine 2006 la candidatura venne per\u00f2 rilanciata il 18 ottobre con approvazione della Camera dei deputati di una mozione bipartisan, firmata Gianni Alemanno e Goffredo Bettini per impegnare il governo a sostenere il progetto e reperire i 15 miliardi di euro necessari. La stessa mozione viene approvata anche dal Senato della Repubblica il 24 ottobre. Il 5 luglio 2007 per\u00f2, all'indomani dell'assegnazione della XXII Giochi olimpici invernali alla citt\u00e0 russa di So\u010di, Veltroni ha ritirato la candidatura della citt\u00e0, convinto delle scarse possibilit\u00e0 che, dopo le edizioni del 2012 e del 2014, i Giochi possano essere assegnati per la terza volta di fila a una sede europea. Contestualmente al ritiro, il sindaco ha annunciato che la capitale italiana presenter\u00e0 la propria candidatura per i Giochi della XXXII Olimpiade, che si svolger\u00e0 nel 2020.\nLa candidatura statunitense.\nLa selezione da parte del Comitato Olimpico Statunitense (USOC) per la citt\u00e0 che avrebbe rappresentato gli Stati Uniti d'America nella corsa verso i Giochi olimpici 2016, inizi\u00f2 nel maggio 2006, quando si effettu\u00f2 un meeting fra l'USOC e i sindaci delle citt\u00e0 interessate, Houston, Filadelfia, Chicago, Los Angeles e San Francisco. Questa lista venne ridotta a sole tre citt\u00e0 (Chicago, Los Angeles e San Francisco) il 26 luglio 2006 quando comunque l'USOC ancora non aveva deciso se candidare una propria rappresentate. Solo nel gennaio 2007 venne ufficializzata l'intenzione di candidatura.\nNel frattempo la citt\u00e0 californiana di San Francisco, pur contando su un forte finanziamento da parte di investitori privati, si era ritirata dalla competizione per problemi avuti proprio con gli stessi finanziatori. La citt\u00e0 si era gi\u00e0 candidata senza successo per i Giochi della XXX Olimpiade: venne infatti internamente sconfitta da New York.\nRestavano in gara allora la \"citt\u00e0 degli angeli\" e quella dell'Illinois. Los Angeles era forte dell'aver gi\u00e0 ospitato i Giochi del 1932 e del 1984 e puntava su impianti gi\u00e0 esistenti: il Los Angeles Memorial Coliseum (che \u00e8 stato gi\u00e0 due volte stadio olimpico), lo Staples Center, l'Home Depot Center a Carson, e l'Honda Center nella vicina Anaheim.\nPer scegliere la candidata il comitato olimpico statunitense aveva stabilito delle regole da rispettare:\nQueste regole, stabilite dal presidente Peter Ueberroth, sono valide per qualunque candidatura olimpica statunitense, presente e futura.\nIl 14 aprile 2007 Chicago venne scelta come candidata ufficiale per gli USA."}
{"id": "225225", "revid": "76398513", "url": "https://it.wikipedia.org/wiki?curid=225225", "title": "SOx", "text": ""}
{"id": "225226", "revid": "118604400", "url": "https://it.wikipedia.org/wiki?curid=225226", "title": "NOx", "text": "NOx \u00e8 una sigla generica che identifica collettivamente tutti gli ossidi di azoto e le loro miscele.\nGli ossidi.\nL'azoto \u00e8 in grado di formare diversi ossidi:\nProduzione durante la combustione.\nLa sigla (NOx) identifica in modo generico gli ossidi di azoto che si producono come sottoprodotti durante una combustione che avvenga utilizzando aria (dal camino a legna, al motore delle automobili, alle centrali termoelettriche).\nLa quantit\u00e0 e la qualit\u00e0 della miscela di NOx dipende dalla sostanza combusta e dalle condizioni in cui la combustione avviene.\nMeccanismi di produzione.\nGli NOx si formano in generale secondo tre meccanismi:\nAccorgimenti.\nPer limitare e controllare le emissioni di NOx \u00e8 dunque fondamentale che:\nProduzione.\nI NOx vengono prodotti in natura soprattutto dai fulmini e dalle eruzioni vulcaniche. Nell'uomo e negli organismi animali pi\u00f9 in generale sono generati dalle cellule del sistema immunitario per uccidere i batteri patogeni e da altre cellule per funzioni diverse. Il monossido di azoto in particolare ha funzioni vasodilatatorie.\nUna delle principali fonti antropiche sono i motori a combustione interna gli ossidi di azoto si formano in virt\u00f9 della temperatura che viene raggiunta durante la combustione del carburante.\nAltra fonte di produzione sono i fornelli del gas delle cucine e le caldaie di riscaldamento per acqua e/o ambiente.\nEffetti nocivi.\nGli ossidi di azoto, in particolar modo il biossido di azoto sono sostanze inquinanti dell'atmosfera e aggravano le condizioni dei malati di asma, bambini e chi soffre di malattie respiratorie croniche o di malattie cardiache, in ogni caso superata la soglia di 10 ppm (da considerare essere una concentrazione migliaia di volte maggiore anche di ambienti urbani in cui difficilmente si superano i 0.05 ppm) insorgono problemi nella respirazione polmonare ed edemi polmonari, mentre gi\u00e0 con 15 ppm si ha irritazione delle mucose e degli occhi, mentre la presenza nell'aria \u00e8 avvertibile a 3 ppm con un odore pungente. Tra gli effetti a lungo termine si possono annoverare le alterazioni polmonari a livello tissutale e cellulare, aumento della suscettibilit\u00e0 alle infezioni polmonari sia di tipo batteriche che virali, mentre si sospettano possibili danni sull'apparato cardio-vascolare quali l'induzione di ischemiche del miocardio, scompenso cardiaco e aritmie cardiache. Alcuni di essi in presenza di radiazione solare possono reagire con l'ossigeno formando ozono e altri composti del cosiddetto smog fotochimico se in presenza anche di idrocarburi incombusti (HC). Il triossido ed il pentossido di diazoto sono solubili in acqua e con l'umidit\u00e0 atmosferica possono formare acido nitroso e acido nitrico, entrambi presenti nelle cosiddette \"piogge acide\"."}
{"id": "225227", "revid": "200568", "url": "https://it.wikipedia.org/wiki?curid=225227", "title": "Ossidi di zolfo", "text": ""}
{"id": "225228", "revid": "22828", "url": "https://it.wikipedia.org/wiki?curid=225228", "title": "Jean-Baptiste Joseph Fourier", "text": ""}
{"id": "225232", "revid": "110157", "url": "https://it.wikipedia.org/wiki?curid=225232", "title": "Leuk", "text": "Leuk (toponimo tedesco; in francese \"Lo\u00e8che\") \u00e8 un comune svizzero di 3\u00a0947 abitanti del Canton Vallese, nel distretto di Leuk del quale \u00e8 capoluogo.\nStoria.\nLeuk nel 2013 ha inglobato il comune soppresso di Erschmatt.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLeuk \u00e8 servito dall'omonima stazione, sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "225234", "revid": "767487", "url": "https://it.wikipedia.org/wiki?curid=225234", "title": "Unterems", "text": "Unterems (toponimo tedesco) \u00e8 una frazione di 141 abitanti del comune svizzero di Turtmann-Unterems, nel Canton Vallese (distretto di Leuk).\nStoria.\nGi\u00e0 comune autonomo che si estendeva per 1,4\u00a0km\u00b2 e che comprendeva anche le frazioni di Feldishaus, Prupr\u00e4su e Ze Schmidu, nel 2013 \u00e8 stato accorpato all'altro comune soppresso di Turtmann per formare il nuovo comune di Turtmann-Unterems.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "225236", "revid": "1577172", "url": "https://it.wikipedia.org/wiki?curid=225236", "title": "Scarlett Johansson", "text": "Ha fatto il suo esordio cinematografico come attrice bambina nel 1994 in \"Genitori cercasi\", ottenendo i primi riconoscimenti per i suoi ruoli in \"Manny &amp; Lo\" (1996), \"L'uomo che sussurrava ai cavalli\" (1998) e \"Ghost World\" (2001). Per i suoi ruoli nei film \"La ragazza con l'orecchino di perla\" (2003), \"Lost in Translation - L'amore tradotto\" (2003), \"Una canzone per Bobby Long\" (2004), \"Match Point\" (2005), \"Storia di un matrimonio\" (2019) e \"Jojo Rabbit\" (2019) ha ricevuto complessivamente cinque candidature ai Golden Globe, quattro al Premio BAFTA e due al Premio Oscar, e per il secondo film citato si \u00e8 aggiudicata il BAFTA alla migliore attrice protagonista. Nel 2011 ha vinto un Tony Award per il suo ruolo nello spettacolo \"Uno sguardo dal ponte\", venendo candidata anche ai Drama Desk Award. Inoltre ha ricoperto il ruolo di Natasha Romanoff / Vedova Nera nei film del Marvel Cinematic Universe.\nBiografia.\nPrimi anni.\nFornita di doppia cittadinanza grazie al padre danese, Scarlett nasce a New York il 22 novembre 1984, figlia di Karsten Johansson, un architetto di origini danesi, e Melanie Sloan, una produttrice e attrice statunitense nata nel Bronx da famiglia di origini ebraiche della Polonia. Suo nonno paterno era lo storico d'arte, regista e sceneggiatore Ejner Johansson. Ha una sorella e un fratello maggiore, Vanessa e Adrian e un gemello, Hunter, mentre dal primo matrimonio del padre ha un fratellastro, Christian. I suoi genitori si separarono quando aveva 13 anni, e successivamente la madre Melanie adott\u00f2 una bambina etiope, Fenan.\nAll'et\u00e0 di tre anni Scarlett gi\u00e0 sogna di diventare attrice, e a quattro anni incomincia a prendere parte ai primi provini per spot televisivi, anche se i pubblicitari le preferiscono suo fratello, provocandole un forte senso di delusione. In seguito sua madre capisce che nonostante la giovanissima et\u00e0 la sua bambina \u00e8 davvero interessata a fare l'attrice, e pertanto comincia a portarla anche ai provini per le produzioni cinematografiche e teatrali, e a otto anni Scarlett calca le scene insieme a Ethan Hawke nella pi\u00e8ce teatrale \"Sofistry\".\nCarriera cinematografica.\nFin dal 1994 incomincia ad apparire in piccoli ruoli in film come \"Genitori cercasi\", \"Appuntamento col ponte\" e \"La giusta causa\": quindi comincia a farsi conoscere al pubblico con il suo ruolo di Amanda in \"Manny &amp; Lo\", mentre nel 1997 appare in \"Mamma, ho preso il morbillo\". Si impone all'attenzione del pubblico internazionale nel 1998 con la sua interpretazione della giovane Grace nel film \"L'uomo che sussurrava ai cavalli\". Nel 2000 recita in \"Ghost World\", quindi ne \"L'uomo che non c'era\", e nel 2002 - l'anno in cui consegue il diploma - \u00e8 nel cast di \"Arac Attack - Mostri a otto zampe\", ispirato alla fantascienza-horror degli anni cinquanta. Il 2003 \u00e8 l'anno della definitiva consacrazione: recita in \"Lost in Translation - L'amore tradotto\" e \"La ragazza con l'orecchino di perla\" e ottiene due candidature ai Golden Globe, nelle categorie per la migliore attrice in un film commedia o musicale e per la migliore attrice in un film drammatico.\nNel 2004 \u00e8 nel cast del film \"Una canzone per Bobby Long\", accanto a John Travolta, pellicola che la giovane Johansson desiderava interpretare da cinque anni. Il film le fa ottenere la terza candidatura ai Golden Globe. Da allora \u00e8 sulla cresta dell'onda, tra gossip, campagne pubblicitarie (Louis Vuitton, Calvin Klein) e altri progetti cinematografici che la vedono diretta da registi come Woody Allen e Brian De Palma. Quattro le nomination ai Golden Globe per la migliore interpretazione femminile: nel 2003 \"Lost in Translation\" e \"La ragazza con l'orecchino di perla\", nel 2004 per \"Una canzone per Bobby Long\", nel 2005 per \"Match Point\".\nNel 2005, accanto a Ewan McGregor, interpreta il fantascientifico \"The Island\" diretto da Michael Bay. Lavora poi proprio con Allen in \"Match Point\", colpendo in particolar modo il regista che la sceglie anche per i suoi film successivi e le fa ottenere la quarta nomination ai Golden Globe, \"Scoop\" (2006), del quale \u00e8 protagonista accanto allo stesso regista newyorkese e a Hugh Jackman e \"Vicky Cristina Barcelona\", accanto a Pen\u00e9lope Cruz. Woody Allen stesso ha confermato che lavoreranno spesso anche in futuro, portando quindi a pensare alla Johansson come la sua nuova musa. A tal proposito l'attrice stessa ha dichiarato:\nIl successo la porta a ritmi di lavoro frenetici e completa nel solo 2006 quattro diversi progetti: oltre alla commedia di Allen, \"Black Dahlia\" di Brian De Palma, \"The Prestige\" di Christopher Nolan e \"Il diario di una tata\" (2007). L'attrice veste anche i panni di Maria Bolena nel film \"L'altra donna del re\", per la quale ottiene una candidatura ai Teen Choice Awards 2008. Nel 2008 Scarlett Johansson appare in un filmato d'archivio nel film \"Gomorra\", tratto dal romanzo omonimo di Roberto Saviano. Rispettando il libro, quel cameo sarebbe dovuto spettare ad Angelina Jolie ma, non avendo ottenuto il permesso dagli Oscar per utilizzare il video di Angelina Jolie sul red carpet, venne utilizzato invece quello della Johansson al Festival del Cinema di Venezia del 2006. Nel 2009 l'attrice interpreta il ruolo della Vedova Nera nel film \"Iron Man 2\" al fianco di Robert Downey Jr. e Gwyneth Paltrow. Nel 2010 entra a far parte del cast dell'adattamento cinematografico del romanzo \"Sotto la pelle\" diretto da Jonathan Glazer; nello stesso anno fa il suo debutto a Broadway nel dramma di Arthur Miller \"Uno sguardo dal ponte\", in cui recita il personaggio di Catherine accanto a Liev Schreiber; la sua prima apparizione teatrale le vale il plauso della critica e la vittoria del Tony Award alla miglior attrice non protagonista in un'opera teatrale. Nel 2011 interpreta Kelly, una ragazza che gestisce uno zoo nel film \"La mia vita \u00e8 uno zoo\" che vede nel cast Elle Fanning e Matt Damon.\nNel novembre 2011 appare la notizia secondo cui l'attrice si apprestava a dirigere il suo primo film, basato sul libro, edito postumo, di Truman Capote, \"Incontro d'estate\". Nel 2012 la Johansson torna a vestire i panni della Vedova Nera nel film \"The Avengers\". Il film riceve critiche entusiastiche ed \u00e8 un successo al box office: incassa 1.518.815.515 dollari ed \u00e8 il nono film di maggiore incasso della storia del cinema. Il 2 maggio 2012 riceve la stella numero 2470 sulla Hollywood Walk of Fame.\nNel gennaio 2013 Scarlett Johansson interpreta al teatro di Broadway la sensuale Maggie (ruolo che fu di Liz Taylor) ne \"La gatta sul tetto che scotta\". Gira lo spot di Dolce &amp; Gabbana per le fragranze \"The One\" e \"The One for Men\" accanto a Matthew McConaughey; la clip \"Street of Dreams\" \u00e8 diretta da Martin Scorsese. Nel 2013 \u00e8 inoltre protagonista dello straniante film di fantascienza \"Under the Skin\" di Jonathan Glazer, in cui interpreta la creatura aliena nel corpo di una bella terrestre. Nel film l'attrice appare nel primo nudo integrale della sua carriera. Nel 2014 interpreta il ruolo di Lucy, nel film \"Lucy\" diretto da Luc Besson; inoltre riprende il ruolo di Natasha Romanoff/Vedova Nera nei film ' (2014), ' (2015), ' (2016), ' (2018), \"\" (2019), che \u00e8 stato anche il film di maggior incasso di tutti i tempi, e \"Black Widow\" (2021), di cui \u00e8 anche produttrice esecutiva.\nNel 2016 la Johansson viene scritturata dalla Disney per prendere parte al remake in live-action dell'omonimo Classico Disney \"Il libro della giungla\", in cui l'attrice presta la sua voce all'intrigante e pericoloso pitone Kaa. Il film \u00e8 diretto da Jon Favreau, e nel cast la Johansson affianca tra gli altri Bill Murray (sua co-star nel film \"Lost in Translation\"), Idris Elba e i premi Oscar Ben Kingsley, Lupita Nyong'o e Christopher Walken. Sempre nel 2016 torna in sala di doppiaggio: \u00e8 sua la voce dell'istrice cantante Ash nel film d'animazione \"Sing\". Nel 2017 \u00e8 protagonista del film \"Ghost in the Shell\", adattamento live-action dell'omonima saga d'animazione giapponese, nel ruolo di Motoko Kusanagi.\nNel 2018 incomincia la lavorazione di \"Jojo Rabbit\", recitando al fianco di Sam Rockwell, film diretto dal regista Taika Waititi, che d\u00e0 vita a una commedia amara sul nazismo. Sempre nel 2018 viene incoronata dalla rivista \"Forbes\" come l'attrice pi\u00f9 ricca dell'anno, con un guadagno di 40,5 milioni di dollari. L'anno successivo \u00e8 protagonista, accanto ad Adam Driver, del drammatico \"Storia di un matrimonio\", presentato in anteprima alla 76\u00aa Mostra internazionale d'arte cinematografica di Venezia, per la quale ottiene la candidatura al Golden Globe per la migliore attrice in un film drammatico. Nel 2020 ottiene per la prima volta la candidatura al Premio Oscar, sia come miglior attrice protagonista per il suo ruolo in \"Storia di un matrimonio\" sia come miglior attrice non protagonista per \"Jojo Rabbit\". Alla fine del 2020 viene confermata come voce dell'istrice Ash nel film \"Sing 2 - Sempre pi\u00f9 forte\", sequel del film d'animazione \"Sing\", uscito nel dicembre 2021.\nCarriera musicale.\nDopo essere apparsa nei videoclip \"When the Deal Goes Down\" di Bob Dylan e \"What Goes Around... Comes Around\" di Justin Timberlake, e dopo essere salita sul palco del Coachella 2007 al fianco dei The Jesus and Mary Chain, l'attrice ha pubblicato un album composto da cover di Tom Waits, totalmente interpretate da lei. L'album, intitolato \"Anywhere I Lay My Head\", \u00e8 uscito il 20 maggio 2008 ed \u00e8 stato accolto con poco entusiasmo dalla critica, ricevendo un punteggio medio di 58 su 100 su Metacritic. L'album vede la partecipazione di David Bowie in due brani.\nA proposito della scelta di incidere l'album l'attrice ha dichiarato:\nNel 2009 ha inciso una cover della canzone di Jeff Buckley \"Last Goodbye\" per la colonna sonora del film \"La verit\u00e0 \u00e8 che non gli piaci abbastanza\". L'8 settembre 2009 \u00e8 uscito un album collaborativo inciso con il cantautore Pete Yorn intitolato \"Break Up\", ispirato dai duetti di Serge Gainsbourg con Brigitte Bardot.\nLe sono state dedicate tre canzoni: la prima da un gruppo francese, The Teenagers, dal titolo di \"Starlett Johansson\", la seconda dai Jai Alai Savant, dal titolo \"Scarlett Johansson Why Don't You Love Me?\", e la terza dal cantautore italiano Lorenzo Fragola, dal titolo \"Scarlett Johansson\".\nNel 2013 presta la sua voce alla canzone \"Before My Time\" di J. Ralph, che ottiene anche una candidatura ai Premi Oscar 2013 come \"Miglior canzone\", essendo presente nel film \"Chasing Ice\". Nello stesso periodo ha dichiarato di aver formato una band tutta al femminile, chiamata One and Only Singles.\nVita privata.\nIl 27 settembre 2008 sposa l'attore Ryan Reynolds, con una cerimonia in Canada. La coppia si \u00e8 separata nel dicembre 2010, per divorziare ufficialmente nel luglio 2011.\nDurante il Festival del Cinema di Venezia 2013, l'attrice annuncia con un comunicato stampa di essere fidanzata con il giornalista francese Romain Dauriac. Il 4 settembre 2014 \u00e8 nata, a New York, la loro prima figlia, Rose Dorothy. La coppia si \u00e8 sposata il 1\u00ba ottobre 2014 in una cerimonia privata. Nel gennaio 2017 viene annunciato che la coppia si \u00e8 separata durante l'estate del 2016. Nel marzo 2017 l'attrice annuncia di voler chiedere il divorzio e la custodia primaria della figlia Rose Dorothy.\nDa maggio 2019 \u00e8 fidanzata ufficialmente con l'attore e comico Colin Jost, frequentato a partire dal 2017. Nell'ottobre 2020 i due si sono sposati a New York. Nel luglio 2021 la coppia ha annunciato di aspettare il loro primo figlio, Cosmo, nato nell'agosto dello stesso anno.\nImpegno sociale.\nNel 2005 diventa ambasciatrice globale per Oxfam, una confederazione di organizzazioni non governative che combattono la povert\u00e0 e l'ingiustizia. Nel marzo 2008 un utente inglese di eBay si aggiudica per 20.000 sterline un'asta benefica a sostegno di Oxfam, vincendo un trattamento estetico, due biglietti per partecipare all'anteprima mondiale de \"La verit\u00e0 \u00e8 che non gli piaci abbastanza\" e un incontro di 20 minuti con la Johansson.\nNel gennaio del 2014 la Johansson rassegna le proprie dimissioni da Oxfam, a causa di divergenze di opinione. L'attrice \u00e8 infatti diventata testimonial della campagna pubblicitaria della societ\u00e0 produttrice di gasatori per bibite Sodastream, la cui principale fabbrica si trova in una colonia occupata in Cisgiordania. La societ\u00e0 impiega personale palestinese e israeliano e sostiene che la fabbrica offra un modello esemplare di pacifica cooperazione. Il problema \u00e8 che gli insediamenti sono considerati illegali\u00a0dalla comunit\u00e0 internazionale e duramente condannati da molte Ong, tra cui proprio Oxfam.\nDurante le primarie per le elezioni presidenziali statunitensi del 2008 si \u00e8 schierata come sostenitrice del candidato democratico Barack Obama partecipando anche alla realizzazione del video musicale di propaganda \"Yes We Can\" insieme ad altri artisti internazionali. Sostiene i diritti gay ed \u00e8 favorevole al matrimonio tra persone dello stesso sesso.\nNel dicembre 2020 ha espresso solidariet\u00e0 a quattro membri della ONG egiziana EIPR che erano detenuti in Egitto, tramite un video caricato su YouTube, e dopo pochi giorni tre di questi sono stati rilasciati.\nDoppiatrici italiane.\nNelle versioni in italiano delle opere in cui ha recitato, Scarlett Johansson \u00e8 stata doppiata da: \nCome doppiatrice viene sostituita da:"}
{"id": "225238", "revid": "363629", "url": "https://it.wikipedia.org/wiki?curid=225238", "title": "Cannabidiolo", "text": "Il cannabidiolo (CBD) \u00e8 un composto chimico scoperto nella \"Cannabis sativa\" essiccata e nell'hashish nel 1940. \u00c8 uno dei 142 fitocannabinoidi identificati nelle piante di \"Cannabis sativa\". Si trova anche nelle foglie della cannabacea filogeneticamente pi\u00f9 vicina alla Cannabis sativa, il luppolo, e pu\u00f2 essere prodotto anche per sintesi chimica. \nCome cannabinoide ricavato dalla Cannabis \u00e8 oggetto di controversie sul suo utilizzo legale alla luce delle diverse interpretazioni e applicazioni dei trattati internazionali di controllo delle droghe. Il CBD non ha la stessa psicoattivit\u00e0 del THC, il principale agente psicotropo della cannabis. \nLa progressiva e parziale liberalizzazione della Cannabis, agli inizi del XXI secolo ha consentito l'avvio di molte ricerche sui potenziali utilizzi farmacologici del CBD e, in alcuni paesi, la commercializzazione di prodotti caratterizzati dalla presenza del CBD. A partire dal 2017, quando l'OMS dichiar\u00f2 che il CBD non era tra le sostanze controllate, la ricerca clinica sul CBD includeva studi relativi ad ansia, cognizione, disturbi del movimento e dolore, cancro ecc..; ma non ci sono prove di alta qualit\u00e0 sufficienti per dire che il cannabidiolo sia efficace per queste condizioni. \u00c8 stata invece riconosciuta da alcune autorit\u00e0 sanitarie l'efficacia di una farmaco basato sul CBD per alcune forme rare e gravi di epilessia.\nBiosintesi.\nIl CBD \u00e8 considerato un metabolita secondario della \"Cannabis sativa\", mentre in realt\u00e0 \u00e8 un artefatto che si forma per decarbossilazione non enzimatica dell'acido cannabidiolico (CBDa) durante l'essiccazione.\nIl percorso anabolico che porta alla formazione del CBD nella cannabis sativa \u00e8 in gran parte in comune con quello del tetraidrocannabinolo (THC), il principale agente psicotropo della \"cannabis\". \nIl cannabigerolato \u00e8 anche il precursore, attraverso una diversa reazione enzimatica, dell'acido tetraidrocannabinolico (THCa) da cui deriva il THC. \nLa decarbossilazione di CBDa e THCa viene spontaneamente accelerata per azione della luce e/o del calore. \nCBDa e THCa provenendo dallo stesso intermedio sono complementari, pertanto nelle variet\u00e0 di cannabis a basso tenore di THC il cannabidiolo \u00e8 il principale cannabinoide estraibile al contrario delle variet\u00e0 ad alto tenore di THC dove il THC \u00e8 il cannabinoide principale.\nBiochimica.\nIsomeri.\nCBD e THC sono isomeri costituzionali con la stessa formula bruta: C21H30O2. Sono stati identificati 7 isomeri posizionali e da 30 a 60 stereoisomeri del CBD, e lo stesso CBD \u00e8 considerato in alcuni studi un isomero del THC. Con \"cannabidiolo\" tipicamente ci si riferisce all'enantiomero naturale (-)-CBD mentre sull'enantiomero (+)CBD di sintesi sono stati prodotti meno studi. \nIl CBD normalmente rilevato nella pianta della cannabis ha il doppio legame in posizione 2 dell'anello non benzenico. \u00c8 quindi l'isomero \u03942-Cannabidiolo con i centri chirali in posizione 1 e 6. \n\u00c8 stato dimostrato che il (+)CBD ha una modesta affinit\u00e0 con i recettori CB1 e CB2, mentre il (-)CBD ed il (+)-CBD inibirebbero l'idrolisi dell'anandamide e sarebbero agonisti del recettore vanilloide 1 (VR1) responsabile dell'azione della capsicina.\nL'isomero (+)-CBD \u00e8 maggiormente attivo rispetto all'isomero (-)-CBD come agente anticonvulsivante in modelli murini. Tuttavia, ad oggi, non ci sono prove sostanziali per stabilire se \u00e8 probabile che (+)-CBD causi effetti psicoattivi simili al THC.\nCiclizzazione.\nDi particolare interesse per definire l'assetto legale della sostanza \u00e8 la possibile ciclizzazione del cannabidiolo.\nIl CBD ciclizza a \u03948- e \u03949-THC in presenza di acidi di Lewis (ad es. trifluoruro di boro dietiletere o donatori di protoni come l'acido p-toluensolfonico); con il \u03948-THC ciclizzato da acidi forti e il \u03949-THC ciclizzato da acidi deboli.\nDue studi in vitro avrebbero dimostrato che il CBD si converte in THC nei succhi gastrici. Il rateo di conversione rilevato sarebbe pari al 2,9%. La conversione in vivo non \u00e8 stata dimostrata e l'assunzione orale di CBD non produrrebbe gli effetti del THC.\nLa ciclizzazione del CBD in THC avverrebbe anche per pirolisi ad alte temperature ma non quando viene bruciato.\nLa conversione del CBD in THC o in altri cannabinoidi psicotropi \u00e8 oggetto di controversia scientifica.\nIn un ambiente fortemente basico in condizioni ossidative, anche esposto all'aria, il CBD viene prima idrossilato sull'anello aromatico e poi ossidato a idrossichinone.\nSe conservato a lungo in presenza di aria, si ossida a cannabinolo.\nFarmacologia.\nA tutto il 2020 solo 2 farmaci contenenti cannabidiolo, entrambi della GW Pharmaceuticals, sono stati messi in commercio nell'Unione Europea: l'Epidiolex, contenente 100mg di cannabidiolo ogni mL di prodotto, indicato come anti-convulsivo per trattare 2 forme rare di epilessia, e il Sativex, contenente 2,7 mg di delta-9-tetraidrocannabinolo (THC) e 2,5 mg di cannabidiolo (CBD) ogni 100 \u03bcL, utilizzato come antispatico per alleviare i sintomi in pazienti adulti affetti da spasticit\u00e0 da moderata a grave dovuta alla sclerosi multipla che non hanno manifestato una risposta adeguata ad altri medicinali. Di entrambi il meccanismo d'azione non \u00e8 stato perfettamente compreso. \nDi altri farmaci sono in corso sperimentazioni cliniche.\nCBD e THC.\nIl CBD non produce gli stessi effetti psicotropi del THC, anzi se somministrato contemporaneamente ne pu\u00f2 attenuare alcuni.\nIl CBD potenzierebbe l'efficacia analgesica del THC prolungandone la durata di azione (attivando la \"pathway\" serotoninergica a livello del rafe dorsale) e al tempo stesso ne riduce gli effetti collaterali su frequenza cardiaca, respirazione e temperatura corporea.\nIn particolare il CBD interagisce come antagonista verso i recettori GPR55, verso i recettori vanilloidi TRPV1 e TRPV2 e come agonista verso i recettori per la serotonina 5-HT1a.\nIl cannabidiolo ha una bassa affinit\u00e0 con i recettori dei cannabinoidi CB1 e CB2 ma agisce come antagonista indiretto di questi recettori. Pu\u00f2 potenziare alcuni degli effetti del THC aumentando la densit\u00e0 del recettore CB1 o attraverso un altro meccanismo relazionato al recettore CB1. Il cannabidiolo pu\u00f2 inoltre estendere la durata degli effetti del THC inibendo il citocromo P450, e degli enzimi CYP3A e CYP2C.\nFarmacodinamica.\nEffetti serotoninergici.\nIl cannabidiolo pu\u00f2 fungere inoltre da antagonista del GPR55, una proteina accoppiata al recettore G, un recettore dei cannabinoidi putativo ed \u00e8 espressa nel nucleo caudato e nel putamen del cervello. \u00c8 stato anche osservato agire come un recettore parziale 5-HT1a, questa sua interazione pu\u00f2 essere associata con gli effetti antidepressivi, ansiolitici, e neuroprotettivi del cannabidiolo. \u00c8 inoltre un modulatore allosterico dei recettori \u03bc-oppioidi e \u03b4-oppioidi. Gli effetti farmacologici del cannabidiolo sono stati inoltre attribuiti all\u2019agonismo PPAR-\u03b3 ed al rilascio di calcio intracellulare.\nAltri effetti.\nLa ricerca suggerisce che il CBD pu\u00f2 esercitare alcune delle sue azioni farmacologiche attraverso l'inibizione della \"Fatty Acid Amide Hydrolase\" (FAAH), l'enzima responsabile dell'idrolisi dell'anandamide, uno dei principali endocannabinoidi prodotti dal corpo. \u00c8 stato anche ipotizzato che alcuni dei metaboliti del CBD possano avere effetti che contribuiscano all'attivit\u00e0 biologica del CBD stesso.\nRecentemente, il cannabidiolo \u00e8 stato identificato come un nuovo agonista inverso del GPR12.\nSecondo una ricerca di laboratorio effettuata nel 2007 da un'\u00e9quipe del California Pacific Medical Center Research Institute, il cannabidiolo potrebbe essere in grado di bloccare il gene Id-1 che provoca la diffusione delle metastasi del cancro al seno, ma anche di altre forme tumorali. Un successivo studio condotto dall'Universit\u00e0 di Rostock, in Germania, confermerebbe propriet\u00e0 simili dei cannabinoidi.\nAssetto legale.\nLa Convenzione unica sugli stupefacenti del 1961 ha inserito le sommit\u00e0 fiorite o fruttifere della pianta di cannabis e la resina, estratti e tinture ottenuti dalla cannabis tra gli stupefacenti sottoposti alle massime restrizioni e controlli. In applicazione del trattato internazionale i 186 paesi sottoscrittori hanno legiferato imponendo restrizioni alla produzione, commercio ed utilizzo di tutte le sostanze classificate come stupefacenti. Anche il cannabidiolo estratto dalla cannabis, pur non essendo espressamente citato nelle liste delle sostanze controllate, \u00e8 stato oggetto delle restrizioni legali che tra l'altro hanno prodotto ostacoli e ritardi anche alla ricerca scientifica.\nLa progressiva e parziale liberalizzazione nella produzione e commercializzazione della cannabis a basso tenore di THC ( &lt; 0,2- 1% a seconda della legislazione) , cannabis che tra l'altro ha normalmente un alto tenore di CBD, dopo oltre 50 anni dal trattato, ha aperto le porte alla ricerca sul cannabidiolo ed al suo potenziale utilizzo farmacologico. Quando nel 2017 l'OMS dichiar\u00f2 che il CBD estratto dalla cannabis non era pi\u00f9 tra le sostanze controllate la sua produzione e fornitura non \u00e8 stata pi\u00f9 soggetta a severi controlli internazionali. Non essendoci pi\u00f9 vincoli internazionali, lo \"status\" legale del cannabidiolo \u00e8 diventato a totale discrezione di ogni paese, dove in molti casi non \u00e8 stata promulgata nessuna norma specifica per regolamentarlo. Cos\u00ec a fronte di alcuni paesi dove produzione e commercio di cannabidiolo era ancora sottoposta alle leggi per il controllo delle droghe altri lo avevano liberalizzato.\nIl CBD pu\u00f2 essere utilizzato nelle formulazioni cosmetiche, dove sono stati attribuiti distinti nomi INCI: oppure La sicurezza del prodotto cosmetico con CBD \u00e8 regolata dalle leggi e regolamenti nazionali o sovranazionali sul cosmetico.\nUnione Europea.\nNel 2020 la Corte di giustizia europea su un conflitto tra norme Ceche e Francesi ha sentenziato che:\"Uno Stato membro non pu\u00f2 vietare legalmente la commercializzazione del cannabidiolo (CBD) prodotto in un altro Stato membro quando viene estratto dalla Cannabis sativa nella sua interezza\". Le norme che regolano produzione ed utilizzo del CBD nei paesi della UE non sono armonizzate. Infatti, lo \"status\" legale o amministrativo del CBD \u00e8 responsabilit\u00e0 di ciascuno Stato membro dell'UE. Mentre i medicinali con CBD devono sottostare alla autorizzazione europea dell'EMA tutti gli estratti di Cannabis sativa L. e qualsiasi prodotto a cui sia aggiunto come ingrediente il CBD, ottenuto sinteticamente o meno, dovrebbero essere considerati \"nuovi alimenti\" (\"novel food\") e a sottostare ai controlli e registrazioni dell'EFSA ai sensi del regolamento sui nuovi prodotti alimentari. A tutto il 2020 l'EFSA non ha prodotto una opinione scientifica sulla sicurezza del cannabidiolo come \"nuovo alimento\" e a dicembre del 2021 la Commissione Europea ha chiuso la procedura di richiesta di autorizzazione.\nStati Uniti d'America.\nA tutto il 2021, il cannabidiolo estratto dalla cannabis rimane una sostanza controllata dalle leggi per il controllo delle droghe e non \u00e8 approvato come farmaco da prescrizione o integratore alimentare n\u00e9 consentito per il commercio interstatale negli Stati Uniti. Il CBD derivato dalla canapa (con 0,3% di THC o inferiore) \u00e8 legale per la vendita come ingrediente cosmetico o per altri scopi non regolamentati dalla FDA, ma non pu\u00f2 essere venduto ai sensi della legge federale come ingrediente di alimenti, integratori alimentari o Cibo per animali. \u00c8 un malinteso comune che la disponibilit\u00e0 legale di vendere cannabis (che pu\u00f2 contenere CBD) ed estratti e derivati di canapa (compreso il CBD), renda il CBD legale per la vendita come integratore o medicinale.\nNel settembre 2018, in seguito alla sua approvazione da parte della FDA per rari tipi di epilessia infantile, il farmaco Epidiolex della GW Pharmaceuticals \u00e8 stato classificato (dalla \"Drug Enforcement Administration\") come farmaco in tabella V per consentirne l'uso su prescrizione. A partire da ottobre 2020 la FDA ha incoraggiato i produttori a seguire le procedure per l'approvazione di farmaci che contengono CBD.\nAlcuni stati hanno approvato leggi per consentire l'uso di prodotti a base di CBD con la raccomandazione di un medico (invece di una prescrizione) per il trattamento di determinate condizioni mediche. Questo si aggiunge ai 30 stati USA che hanno approvato leggi complete sulla cannabis medica, che consentono l'uso di prodotti a base di cannabis senza restrizioni sul contenuto di THC. Di questi 30 stati, otto hanno legalizzato l'uso e la vendita di prodotti a base di cannabis senza la necessit\u00e0 della raccomandazione di un medico.\nI governi statali e locali possono anche regolamentare il cannabidiolo. Ad esempio, nel giugno 2019 il Dipartimento delle risorse agricole del Massachusetts ha emesso una regola che allinea le normative statali sul CBD alle normative della FDA. Ci\u00f2 significa che sebbene la marijuana ricreativa sia legale nello stato, il CBD non pu\u00f2 essere venduto legalmente negli alimenti o come integratore alimentare ai sensi della legge statale."}
{"id": "225241", "revid": "123354713", "url": "https://it.wikipedia.org/wiki?curid=225241", "title": "Kodi", "text": "Kodi Entertainment Center o pi\u00f9 semplicemente Kodi, precedentemente chiamato Xbox Media Center (XBMC) \u00e8 un programma open source per la gestione di un completo media center o Home theater PC nato per la console Xbox ed oggi disponibile per Android, IOS macOS, Windows, Linux, Apple TV, Raspberry Pi, Odroid C-2 e box con SoC AMLogic.\n\u00c8 il successore dell'Xbox Media Player (XBMP) con un'interfaccia grafica ed un \"core\" rinnovati dagli stessi sviluppatori dell'XBMP. Kodi \u00e8 stato pubblicamente annunciato nell'ottobre 2003. \u00c8 disponibile anche come sistema operativo multimediale autonomo, basato su Linux, chiamato LibreELEC.\nLa versione 13.2, uscita il 17 agosto 2014, \u00e8 stata l'ultima ad avere il vecchio nome di Xbox Media Center; il 1\u00ba agosto 2014, sul sito ufficiale, \u00e8 stato annunciato il debutto dalla versione 14 del nuovo nome \"Kodi\".\nKodi \u00e8 gestito dalla organizzazione no-profit XBMC Foundation. \nCaratteristiche.\nKodi pu\u00f2 essere utilizzato per riprodurre la maggior parte dei formati multimediali:\nKodi riproduce tutti i file multimediali direttamente dai CD/DVD inseriti nel lettore DVD incluso, dall'Hard-Disk, oppure attraverso la lettura di una cartella o di una partizione di Windows condivisa attraverso il sistema Samba (SMB), o via iTunes attraverso il protocollo di trasmissione DAAP.\nUtilizza la porta ethernet e l'eventuale accesso ad Internet; se Kodi rileva il collegamento a Internet, diventa possibile richiedere al database IMDb copertine e recensioni di film, al database CDDB i titoli delle tracce di CD audio, la riproduzione di video in streaming e l'ascolto di qualsiasi radio online.\nPu\u00f2 gestire elenchi di tracce, ha funzioni di galleria d'immagini, previsioni del tempo, e dispone di numerosi effetti grafici coordinati ai file audio.\nSupporta come plug-in gli script Python, in modo che gli utenti possano aggiungere funzionalit\u00e0. Gli script pi\u00f9 utilizzati sono: guide TV, previsioni del tempo, orari ferroviari, script per controllare software e hardware PVR (MediaPortal, MythRV, TiVo, Reeplay), browser di stazioni di radio online (ad esempio SHOUTcast), browser di internet TV, client di posta elettronica, programmi di condivisione di file P2P (BitTorrent, IRC) e altri.\nSu tutte le piattaforme diverse dalla Xbox 360, Kodi opera quale applicazione, eventualmente lanciata all'avvio della macchina o successivamente. Se eseguito su una Xbox 360, Kodi richiede un modchip o un exploit software per funzionare, dato che non \u00e8 un prodotto autorizzato da Microsoft. Kodi pu\u00f2 essere utilizzato come un'applicazione o come cruscotto, in maniera che appaia quando l'Xbox 360 viene accesa.\nSu Xbox 360, include anche un'alternativa al servizio di gioco online denominato \"Xbox Live\", la \"XLink KAI\", che permette di giocare online con i giochi Xbox abilitati. Questa funzionalit\u00e0 \u00e8 stata per\u00f2 rimossa dalla revisione 14099 per problemi di compatibilit\u00e0.\nLineamenti.\nMeteo.\nLa funzione Meteo fornisce previsioni del tempo per pi\u00f9 giorni. La funzione non \u00e8 abilitata per impostazione predefinita. La funzione \u00e8 abilitata in SISTEMA &gt; Meteo &gt; Servizio informazioni meteorologiche. Sono disponibili diverse fonti di informazione. Le fonti forniscono previsioni per tutte le regioni del mondo come Yahoo! Weather.\nGalleria d'immagini.\nLa funzione Immagini visualizza le immagini. Le immagini (foto, ecc.) si trovano in una o pi\u00f9 cartelle sul computer. L'utente aggiunge una fonte di immagini per nuove immagini. Le estensioni (add-ons) visualizzano immagini su Internet (OneDrive, Flickr, Google Images, ecc.).\nRadio.\nLa funzione Radio trasmette i canali radio in diretta. I canali radio passano attraverso la DTT, l'ADSL, la TV via cavo o Internet. La fonte dipende dall'estensione (add-on) scelta.\nLa funzione Radio non \u00e8 abilitata per impostazione predefinita. \u00c8 abilitato con estensioni TV come PVR Demo Client. Generalmente, le estensioni radio sono disponibili nelle estensioni Musica.\nTV.\nLa funzione TV trasmette i canali TV in diretta. I canali TV passano attraverso la DTT, l'ADSL, la TV via cavo o Internet. La fonte dipende dall'estensione (add-on) scelta.\nLa funzione TV non \u00e8 abilitata per impostazione predefinita. La funzione e le estensioni sono attivate in due fasi:\nLe estensioni TV disponibili sono:\nCaratteristiche di alcune estensioni:\nhttp://live.canale1.com/esempioperwikipedia/playlist.m3u8\nhttp://canale2live.esempioperwikipedia.com/master.m3u8?b=500,300,700,900,1200\nhttp://www.canale3.de/live/esempioperwikipedia/master.m3u8\nPer leggere il file M3U, l'utente seleziona la posizione del file M3U (SISTEMA &gt; ADD-ON &gt; I Miei Add-on &gt; PVR IPTV Simple Client &gt; Configura &gt; Path della playlist M3U.\nVideo.\nLa funzione Video riproduce video come film, cartoni animati, documentari, video personali, ecc. Kodi legge i video in molti modi:\nMusica.\nLa funzione Musica riproduce i file audio: pezzi di musica... Kodi legge i file audio in molti modi:\nProgrammi.\nLa funzione Programmi offre opzioni diverse dalle funzione Meteo, Immagini, Radio, TV, Video e Musica. Queste opzioni sono:\nNessun addon Programmi \u00e8 installato di default. L'utente li installa da solo.\nSistema.\nLa funzione Sistema fornisce le impostazioni generali e le impostazioni di Kodi per le varie funzionalit\u00e0 di Kodi. Alcuni parametri sono accessibili solo per determinati livelli di impostazione. Questi livelli sono Base, Standard, Avanzato e Esperto. Il livello di impostazione viene modificato in basso a sinistra in ciascuna finestra delle impostazioni generali. I parametri nascosti appaiono come i cambiamenti di livello.\nLingue disponibili.\nKodi \u00e8 disponibile in pi\u00f9 di 75 lingue di cui:\nTermini legali.\nKodi \u00e8 disponibile come download eseguibile per tutte le piattaforme citate, ad eccezione di Xbox 360.\nSu Xbox 360, dato che \u00e8 sotto licenza \"GNU General Public License\" (GPL), \u00e8 stato scritto per essere utilizzato con l'XDK Microsoft, quindi non \u00e8 legalmente disponibile come programma eseguibile. Gli utenti debbono perci\u00f2 compilare il codice sorgente di Kodi utilizzando l'XDK, anzich\u00e9 ottenere illegalmente dei file eseguibili.\nIl codice sorgente \u00e8 disponibile su GitHub.\nKodi e le distribuzioni Linux multimediali che ne fanno uso come lettore predefinito, comprendono codec protetti in alcuni Paesi, quindi non possono essere scaricati ed utilizzati legalmente in tali Paesi (se non dopo aver pagato opportune \"royalties\")."}
{"id": "225242", "revid": "110157", "url": "https://it.wikipedia.org/wiki?curid=225242", "title": "Oberems", "text": "Oberems (toponimo tedesco) \u00e8 un comune svizzero di 123 abitanti del Canton Vallese, nel distretto di Leuk.\nStoria.\nOberems ha inglobato i comuni soppressi di Ahorn e Bodmen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "225244", "revid": "767487", "url": "https://it.wikipedia.org/wiki?curid=225244", "title": "Works Volume 2", "text": "Works Volume 2 \u00e8 l'ottavo album del trio rock britannico Emerson, Lake &amp; Palmer, pubblicato nel 1977.\nDescrizione.\nL'album, uscito a otto mesi di distanza da \"Works\" \"Volume 1\", raccoglie dodici brani registrati fra il 1973 ed il 1977: secondo una formula analoga a quella dell'album precedente, met\u00e0 dei brani \u00e8 eseguita dal gruppo al completo e l'altra met\u00e0 \u00e8 prodotta da ciascun componente come solista, per buona parte senza contributi da parte degli altri due. Diversamente dal \"Volume 1\", che ripartiva in modo netto le due tipologie di brani (una facciata a nome di ciascuno dei tre, la quarta registrata insieme) su quest'album i lavori compaiono in ordine sparso e la natura di ciascuno \u00e8 deducibile solo dall'indicazione in copertina di autore e produttore. Altra differenza di rilievo rispetto al \"Volume 1\", oltre al formato singolo anzich\u00e9 doppio, \u00e8 costituita dal fatto che solo sette brani sono inediti: gli altri cinque erano gi\u00e0 stati pubblicati su 45 giri, a nome del gruppo o dei singoli componenti.\nI brani.\n\"Tiger in a Spotlight\".\nLa canzone, con testo di Peter Sinfield, fu registrata nel 1973 durante le \"session\" di \"Brain Salad Surgery\". Si basa sulla tipica struttura del blues in 12 battute e pertanto, nel solo centrale di Keith Emerson al pianoforte, presenta qualche analogia con la \"Piano Improvisation\" inclusa nel triplo album dal vivo \"Welcome Back, My Friends, to the Show That Never Ends - Ladies and Gentlemen Emerson, Lake &amp; Palmer\", registrato almeno cinque mesi dopo questo brano (febbraio 1974).\n\"When the Apple Blossoms Bloom in the Windmills of Your Mind, I'll Be Your Valentine\".\nIl brano dal titolo pi\u00f9 lungo pubblicato dal trio. \u00c8 un altro estratto, stavolta strumentale, dalle \"session\" di \"Brain Salad Surgery\", gi\u00e0 edito nel 1973 nel Regno Unito come lato B del singolo \"Jerusalem.\"\n\"Bullfrog\".\nBrano strumentale di Carl Palmer, affiancato da due membri del trio jazz Back Door: Ron Aspery (sax e flauto) e Colin Hodgkinson (basso), accreditati come coautori ma non come esecutori. Palmer, oltre alla batteria, vi suona anche timpani sinfonici, campane tubolari, vibrafono e percussioni varie. La sezione centrale ospita sovraincisioni di sintetizzatore, forse opera di Emerson.\n\"Brain Salad Surgery\".\nBrano scartato dall'omonimo LP del 1973, incluso lo stesso anno in un EP promozionale per quell'album e infine edito a maggio 1977 come lato B del singolo \"Fanfare for the Common Man\" tratto da \"Works Volume 1\". Al testo collabora ancora Pete Sinfield.\n\"Barrelhouse Shake-Down\".\nBrano strumentale \"honky-tonk\" scritto da Keith Emerson, il quale lo esegue con una sezione fiati da lui arrangiata assieme ad Alan Cohen. Gi\u00e0 pubblicato nel 1976 a nome del solo tastierista sul lato B del 45 giri \"Honky Tonk Train Blues\" (vedi sotto).\n\"Watching Over You\".\nNinna nanna scritta e prodotta da Greg Lake, con l'aiuto di Pete Sinfield ai testi, e musicalmente realizzata dal solo Lake (voce, chitarra acustica, basso ed armonica a bocca).\n\"So Far to Fall\".\nBrano di Emerson, Lake e Sinfield registrato dal trio al completo assieme a una sezione fiati da \"big band\" arrangiata da Emerson con Tony Harris.\n\"Maple Leaf Rag\".\nCelebre ragtime di Scott Joplin del 1899, arrangiato da Emerson e da lui eseguito con l'accompagnamento della London Symphony Orchestra. Fu utilizzato in Italia dalla Rai come sigla finale della seconda stagione del rotocalco televisivo \"Odeon. Tutto quanto fa spettacolo\" e in quanto tale pubblicato dalla Ricordi come 45 giri a nome del solo Keith Emerson, col titolo \"Maple Leaf Rag (Odeon Rag)\" e sul lato B il brano di ELP \"The Sheriff\", dall'album \"Trilogy\" del 1972.\n\"I Believe in Father Christmas\".\nBrano che Lake scrisse in collaborazione con Sinfield e pubblic\u00f2 a proprio nome nel novembre 1975: il singolo arriv\u00f2 al secondo posto nelle classifiche di vendita britanniche \u2013 superato soltanto da \"Bohemian Rhapsody\" dei Queen \u2013 e negli anni fu reinterpretato da vari artisti. L'inciso strumentale cita il brano \"Troika\" dalla suite sinfonica \"Lieutenant Kij\u00e9\" Op. 60 (1934) di Sergej Prokov'ev. La versione presente su quest'album \u00e8 un rifacimento parziale: le tracce di voce e chitarra e alcune frasi di sintetizzatore sono quelle del 45 giri, mentre l'originario arrangiamento per orchestra e coro fu sostituito da nuove parti eseguite da Emerson e Palmer.\n\"Close But Not Touching\".\nBrano strumentale firmato da Carl Palmer con il pianista e compositore jazz Harry South, come gi\u00e0 \"Food for Your Soul\" da \"Works Volume 1.\" \u00c8 eseguito dal batterista con un'orchestra di fiati, pi\u00f9 una chitarra elettrica solista probabilmente suonata da Joe Walsh, anch'egli gi\u00e0 comparso nel doppio album precedente sulla facciata riservata a Palmer.\n\"Honky Tonk Train Blues\".\n\"Cover\" di un noto boogie-woogie strumentale del 1927 di Meade \"Lux\" Lewis, eseguita da Emerson con una sezione fiati da lui arrangiata assieme ad Alan Cohen e, come gi\u00e0 detto, pubblicata come singolo nel 1976.\n\"Show Me the Way to Go Home\".\nCanzone popolare molto nota nel Regno Unito e in Nordamerica, composta nel 1925 da James Campbell e Reginald Connelly con lo pseudonimo congiunto \"Irving King\" e qui riarrangiata da Emerson con Godfrey Salmon. Il trio al completo la esegue assieme alla London Symphony Orchestra diretta dallo stesso Salmon."}
{"id": "225246", "revid": "767487", "url": "https://it.wikipedia.org/wiki?curid=225246", "title": "Saint-Luc (Anniviers)", "text": "Saint-Luc (toponimo francese; fino al 1904 Luc) \u00e8 una frazione di 334 abitanti del comune svizzero di Anniviers, nel Canton Vallese (distretto di Sierre).\nGeografia fisica.\nSaint-Luc si trova nella Val d'Anniviers.\nStoria.\nGi\u00e0 comune autonomo dal quale nel 1821 fu scorporata la localit\u00e0 di Chandolin, divenuta comune autonomo, si estendeva per 31,9\u00a0km\u00b2 e comprendeva anche la frazione di Niouc. Nel 2009 \u00e8 stato accorpato agli altri comuni soppressi di Ayer, Chandolin, Grimentz, Saint-Jean e Vissoie per formare il nuovo comune di Anniviers.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSaint-Luc \u00e8 una stazione sciistica sviluppatasi a partire dagli anni 1850.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "225248", "revid": "599013", "url": "https://it.wikipedia.org/wiki?curid=225248", "title": "Cbd", "text": ""}
{"id": "225249", "revid": "116062366", "url": "https://it.wikipedia.org/wiki?curid=225249", "title": "Albinen", "text": "Albinen (toponimo tedesco; in francese \"Arbignon\", desueto) \u00e8 un comune svizzero di 241 abitanti del Canton Vallese, nel distretto di Leuk.\nMonumenti e luoghi d'interesse.\nDal 2020 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "225252", "revid": "599013", "url": "https://it.wikipedia.org/wiki?curid=225252", "title": "Stefano Mancinelli", "text": "Alto 2,03\u00a0m per 102 kg di peso, pu\u00f2 giocare sia nel ruolo di ala piccola che in quello di ala grande. \u00c8 stato capitano della nazionale italiana ed attualmente \u00e8 capitano della Fortitudo Bologna, squadra della quale \u00e8 anche il giocatore con pi\u00f9 presenze nella storia del club. \u00c8 sposato con Lorenza Guerra Seragnoli, nota imprenditrice bolognese.\nCarriera.\nClub.\nFortitudo.\nLa formazione sportiva avviene nella societ\u00e0 cestistica della sua citt\u00e0, la A.S. Pallacanestro Chieti.\nTesserato dalla Fortitudo Pallacanestro Bologna nel 2000, ha esordito in Serie A il 14 aprile 2001 contro la Viola Reggio Calabria (106-80) nella stagione 2004-05 vince il campionato italiano da protagonista. Nella stagione 2005-06, con la partenza di Gianluca Basile da Bologna, viene nominato capitano della Fortitudo e vince la supercoppa italiana. Successivamente, per onorare tale compito, ha disputato nell'anno 2006-07 una delle sue migliori stagioni, mostrando non solo attaccamento alla maglia, ma anche una costanza di rendimento molto buona e si \u00e8 evidenziato soprattutto per combattivit\u00e0.\nNelle competizioni europee di club, il suo miglior risultato, finora, \u00e8 stato il secondo posto nell'Eurolega Uleb della stagione 2003-04 (74-118 contro il Maccabi Tel Aviv).\nDopo la stagione 2006-07, vista anche le sue ottime prestazioni nella Fortitudo \u00e8 stato chiamato per giocare nella Summer League di Las Vegas nella squadra dei Portland Trail Blazers. Il suo rendimento \u00e8 stato in crescendo, e nell'ultima partita ha realizzato il suo high di 12 punti con una tripla fondamentale verso la fine della partita. La squadra dei Trail Blazers gli ha offerto un contratto per giocare con loro in NBA, ma Mancinelli lo ha rifiutato, firmando un contratto triennale con la squadra di Bologna, ma con una clausola che gli permetter\u00e0 una eventuale partenza per l'America.\nHa partecipato a tre all-star game italiani e ha disputato sei finali scudetto.\nOlimpia Milano e Cant\u00f9.\nPer la stagione 2009-10 firma un biennale con l'Olimpia Milano con opzione per il terzo anno.\nNella sua prima stagione a Milano non incanta anche a causa del dualismo con il pariruolo Mike Hall che finisce per condizionare entrambi i giocatori, autori di una stagione non all'altezza.\nNella stagione 2010\u201311, con la partenza di Mike Hall, Mancinelli parte in quintetto e comincia a mettere in mostra le sue potenzialit\u00e0 anche nell'Olimpia Milano e gi\u00e0 alla prima partita di campionato fa registrare il suo massimo in carriera con la squadra milanese segnando 27 punti nella gara vinta all'overtime contro Teramo. Viene confermato a Milano nella stagione 2011-12. Al termine della stagione la societ\u00e0, per motivi tecnici ed economici, decide di rinunciare al giocatore.\nIl 30 gennaio 2013 firma ufficialmente per la Pallacanestro Cant\u00f9, ma a fine stagione lascia la squadra.\nTorino.\nIl 10 agosto 2013 viene annunciato il suo passaggio alla PMS Torino. Nei tre anni torinesi contribuisce a riportare la squadra in serie A vincendo il campionato nel 2015.\nIl ritorno alla Fortitudo.\nNella stagione 2016/2017 torna a vestire la maglia della Fortitudo Pallacanestro Bologna 103 in Serie A2, ricevendo nuovamente i gradi di capitano. Alla prima uscita ufficiale della squadra contribuisce alla vittoria nella Supercoppa LNP ricevendo il premio di MVP della competizione.\nNazionale.\nTra le manifestazioni nazionali, si segnala il 4\u00ba posto agli Europei Juniores nel 2000 e l'11\u00ba agli Europei Under20 nel 2002, oltre che un bronzo ai Giochi del Mediterraneo a Tunisi nel 2001. Nel 2005 \u00e8 stato anche convocato dall'allenatore della nazionale Carlo Recalcati per disputare gli europei di quell'anno. Nel 2006 partecipa ai Mondiali di Giappone e, l'anno successivo, agli Europei 2007 tenutisi in Spagna. Nel 2011 viene convocato per gli Europei in Lituania. Non partecipa agli Europei del 2013 per un problema fisico ma resta con la squadra in Slovenia per tutta la competizione\nStatistiche.\nCampionato stagione regolare\nCampionato Play-off\nEurolega\nEurocup"}
{"id": "225255", "revid": "117839991", "url": "https://it.wikipedia.org/wiki?curid=225255", "title": "Recettori cannabinoidi", "text": "I recettori cannabinoidi sono una classe di recettori della famiglia dei recettori accoppiati alla proteina G.La stimolazione dei recettori cannabinoidi inibisce l'enzima adenilato-ciclasi e quindi la produzione di AMP ciclico.\nI loro ligandi sono i cannabinoidi: endocannabinoidi, cannabinoidi naturali e cannabinoidi di sintesi.\nI recettori.\nAttualmente si conoscono due tipi di recettori cannabinoidi: il recettore CB1, scoperto nel 1990, e il recettore CB2, individuato nel 1993. Alcuni ricercatori suppongono l'esistenza di un terzo tipo di recettore, ma ci\u00f2 non \u00e8 stato ancora confermato.\nI recettori CB1 si trovano principalmente nell'encefalo, in particolare nei gangli basali, globus pallidus e substantia nigra e, in misura minore, nel cervelletto, nell'ippocampo, nel nucleo caudato, nel putamen, nell'ipotalamo e nell'amigdala. Sono stati inoltre individuati, ma con minore densit\u00e0, anche nei polmoni, nel fegato, nei reni e nelle cellule dell'apparato riproduttivo sia maschile che femminile. I recettori CB1 sono invece assenti nel midollo allungato, la parte del sistema nervoso che presiede al controllo delle funzioni respiratorie e cardiovascolari. La stimolazione dei recettori CB1 rende conto degli effetti euforizzanti dei cannabinoidi ma anche della loro azione antiemetica, antiossidante, ipotensiva, immunosoppressiva, antinfiammatoria, analgesica, antispastica e stimolante dell'appetito.\nSi \u00e8 a lungo ritenuto che i recettori CB2 si trovassero quasi esclusivamente sulle cellule T del sistema immunitario, con la pi\u00f9 alta densit\u00e0 a livello della milza. Un recente studio ha invece mostrato la loro presenza anche a livello del sistema nervoso centrale. La stimolazione dei recettori CB2 sembra essere responsabile principalmente della azione anti-infiammatoria e immunomodulatrice dei cannabinoidi.\nEffetti periferici della stimolazione del recettore CB1.\nIl recettore CB1 \u00e8 espresso perifericamente negli epatociti, negli adipociti, nei muscoli scheletrici e nel pancreas. Questo insieme ai suoi ligandi endogeni, gli endocannabinoidi, \u00e8 presente quindi in quelle cellule periferiche e tessuti che controllano l'omeostasi energetica, svolgendo un ruolo fondamentale nel bilancio energetico attraverso diversi meccanismi. Uno di questi \u00e8 la regolazione della fisiologia degli adipociti, che nel caso in cui risulti disordinata, porterebbe a uno squilibrio di accumulo di energia, obesit\u00e0 e malattie associate.\nNumerose ricerche hanno approfondito il ruolo benevolo che CB1 pu\u00f2 avere nei confronti di una condizione di eccessivo accumulo di grasso corporeo. \nL'attivazione del recettore dei cannabinoidi di tipo 1 (CB1) stimola l'adipogenesi e la lipogenesi, portando a compromissione della funzione mitocondriale nell'obesit\u00e0 indotta dalla dieta (DIO). L'attivazione di CB1 in topo e WAT (White Adipose Tissue = Tessuto Adiposo Bianco) umano riduce la massa e la funzione mitocondriale mediante la downregulation del coattivatore di PPAR\u03b3 1\u03b1 (recettore gamma attivato dai proliferatori dei perossisomi) ( Ppargc1a ), mentre il blocco genetico e farmacologico della funzione CB1 aumenta la biogenesi mitocondriale migliorando l'espressione di Ppargc1a. Di conseguenza, la perdita di peso corporeo indotta dalla somministrazione cronica di antagonisti del CB1 \u00e8 in gran parte dovuta all'aumento del dispendio energetico e alla conseguente attivazione della lipolisi e dell'ossidazione degli acidi grassi.\nI topi con delezione specifica degli adipociti del gene codificante per CB1 (Ati-CB1-KO) hanno mostrato una diminuzione del peso corporeo, una ridotta adiposit\u00e0 totale, un maggiore dispendio energetico e un rimodellamento cellulare specifico del deposito di grasso verso una minore capacit\u00e0 di stoccaggio dell'energia e l'imbrunimento degli adipociti bianchi. Questi cambiamenti sono stati associati ad un aumento dei macrofagi alternativamente attivati in concomitanza con un tono simpatico potenziato nel tessuto adiposo. Recenti intuizioni hanno suggerito infatti che i macrofagi attivati alternativamente nel tessuto adiposo agiscano come una fonte di catecolamine, contribuendo alla termogenesi adattativa e alla doratura di WAT.\nStudi sugli animali.\n\u00c8 attestato che gli animali da laboratorio, in esperimenti controllati, non si autosomministrano THC. Ci\u00f2 significa che, nonostante gli effetti generalmente positivi che il THC produce nell'uomo, gli animali sono in grado di riconoscere gli effetti di intossicazione. Anche la somministrazione di droghe che attivano selettivamente i recettori per il THC produce lo stesso comportamento aversivo negli animali, il che mostra come la capacit\u00e0 di riconoscere l'intossicazione sia mediata dai recettori del THC direttamente e non direttamente attraverso i circuiti dopaminergici ed il sistema degli oppioidi.\nEffetti cronici.\nL'assunzione di THC continuata nel tempo porta a tolleranza rispetto ai sintomi sia negli animali da laboratorio che negli umani. Ci\u00f2 significa che, con l'uso continuato della pianta, gli effetti su umore, memoria, performance cognitive e motorie diminuiscono di intensit\u00e0. La causa principale sembra essere una desensibilizzazione del recettore cannabinoide o un'alterazione nella sua interazione con il secondo messaggero, anche se non ancora riconosciuto attraverso prove certe."}
{"id": "225261", "revid": "123812696", "url": "https://it.wikipedia.org/wiki?curid=225261", "title": "Animetal", "text": "Gli Animetal sono stati un supergruppo heavy metal giapponese specializzato in cover di sigle di \"anime\" e telefilm giapponesi classici e moderni (come i classici \"Megaloman\" oppure \"Super sentai\", dai quali poi sarebbero discesi i pi\u00f9 conosciuti in Italia \"Power Rangers\").\nStoria del gruppo.\nContano tra le loro file alcuni tra i pi\u00f9 noti artisti della scena metal giapponese, fra i quali Eizo Sakamoto (gi\u00e0 membro degli Anthem, uno dei gruppi metal giapponesi pi\u00f9 noti all'estero, fondatore ed ex-membro del JAM Project, nonch\u00e9 affermato artista solista), Syu (fondatore e chitarrista dei Galneryus, entrato negli Animetal a sostituire l'ex-chitarrista She-Ja, affermato virtuoso delle sei corde, ex-membro della leggendaria band Gargoyle), Katsuji Kirita (batterista dei Gargoyle) e, per un breve periodo, la nota cantante pop e attrice Mie (nei due album \"Animetal Lady\"). Altro membro degno di nota \u00e8 il bassista Masaki (ex- Canta), che a partire dall'album \"Animetal Marathon IV\" s'\u00e8 distinto per numerosi assoli e lead di vario tipo.\nDal 2006 il gruppo ha sospeso l'attivit\u00e0.. Dal 2009 Sakamoto \u00e8 impegnato in un gruppo simile chiamato Eizo Japan.\nNel 2013 Eizo Sakamoto e She-Ja riformano gli Animetal sotto il soprannome Aisenshi (\u54c0\u65cb\u58eb); tale band \u00e8 difatti il seguito del progetto Animetal. L'album di debutto, \"HEARTSTRINGS\", esce il 5 giugno 2013, e tra gli ospiti partecipanti vedr\u00e0 KAMIJO (Versailles, Lareine) ai cori."}
{"id": "225264", "revid": "1318658", "url": "https://it.wikipedia.org/wiki?curid=225264", "title": "Holographic Versatile Disc", "text": "LHolographic Versatile Disc (HVD) \u00e8 una memoria olografica che si prefiggeva di arrivare a contenere fino a di informazioni.\nDescrizione.\nIl disco, della stessa dimensione di un CD o DVD, impiega una tecnologia di memorizzazione olografica, in cui due laser, uno verde ed uno rosso, collimano in un singolo raggio. Il laser verde legge i dati codificati come frange di interferenza laser da uno strato vicino alla superficie del disco, mentre il laser rosso \u00e8 usato come raggio di riferimento e per leggere servo-informazioni da un regolare strato in alluminio vicino al fondo, simile a quello dei normali CD. Le servo-informazioni sono usate per monitorare la posizione della testina del lettore rispetto al disco, come per le informazioni di titolo, traccia e settore di un convenzionale disco rigido. Sui CD o sui DVD queste servo-informazioni sono sparse tra i dati.\nUno strato a specchio dicroico, posto tra i dati olografici e le servoinformazioni, riflette il laser verde lasciandosi attraversare dal laser rosso.\nQuesto previene le interferenze che verrebbero causate dalla rifrazione del laser verde sui solchi delle servoinformazioni ed \u00e8 un passo avanti rispetto ai vecchi dispositivi di memorizzazione olografica, che soffrivano di troppe interferenze, o di totale mancanza delle servoinformazioni, un problema che li rendeva incompatibili con le contemporanee tecnologie dei lettori CD e DVD.\nCaratteristiche.\nGli HVD hanno una frequenza di trasferimento di (/s).\nSony, Philips, TDK, Panasonic e Optware prevedevano tutte di realizzare dischi di capacit\u00e0 di nel tardo 2016, mentre la Maxell prevedeva per il 2017 di lanciare dischi dalla capacit\u00e0 di e una frequenza di trasferimento di 20\u00a0MB/s.\nOggi.\nNonostante lo standard HVD sia stato approvato e pubblicato il 28 giugno 2007, nessuna compagnia ha ancora realizzato dischi HVD a causa dell'ormai avvenuta dematerializzazione dei contenuti video che aveva gi\u00e0 reso obsoleto il Blu-ray\nHolography System Development Forum.\nL'Holography System Development Forum (HSD Forum; precedentemente HVD Alliance) \u00e8 una coalizione di aziende col comune scopo di fornire un forum industriale per discussioni tecniche e test riguardanti i vari aspetti della progettazione e produzione di dischi HVD\nSono anche coinvolti alcuni membri della Blu-ray Disc Association e dell'HD DVD Promotion Group\nA luglio/agosto 2009, L'HSD Forum comprende queste aziende:"}
{"id": "225266", "revid": "23", "url": "https://it.wikipedia.org/wiki?curid=225266", "title": "Protestanti pentecostali non denominazionali", "text": ""}
{"id": "225267", "revid": "123247314", "url": "https://it.wikipedia.org/wiki?curid=225267", "title": "Simon Boccanegra", "text": "Simon Boccanegra \u00e8 un'opera di Giuseppe Verdi su libretto di Francesco Maria Piave, tratto dal dramma \"Sim\u00f3n Bocanegra\" di Antonio Garc\u00eda Guti\u00e9rrez. La prima ebbe luogo il 12 marzo 1857 al Teatro La Fenice di Venezia. Gli interpreti e gli artisti coinvolti nella prima furono i seguenti:\nOltre vent'anni dopo Verdi rimaneggi\u00f2 profondamente la partitura. Le modifiche al libretto furono effettuate da Arrigo Boito, il futuro librettista di \"Otello\" e \"Falstaff\". La nuova e definitiva versione and\u00f2 in scena il 24 marzo 1881 al Teatro alla Scala di Milano. Alla prima rappresentazione di questa versione parteciparono:\nGenesi.\nAll'inizio del 1856 la direzione del teatro La Fenice propose a Verdi di scrivere un'opera nuova, ma il musicista rifiut\u00f2, essendo gi\u00e0 impegnato in altri progetti (la composizione del mai realizzato \"Re Lear\" e i rifacimenti di \"Stiffelio\" e della \"Battaglia di Legnano\") e trovandosi gi\u00e0 in trattative con il San Carlo di Napoli e La Pergola di Firenze.\nL'anno successivo il librettista Francesco Maria Piave gli rinnov\u00f2 la proposta e a maggio Verdi, sospese le trattative con gli altri teatri e abbandonato il progetto di musicare \"Re Lear\", firm\u00f2 il contratto con il teatro veneziano.\nIl soggetto della nuova opera \u00e8 tratto, come quello del \"Trovatore\", da un dramma di Guti\u00e9rrez, mai pubblicato in italiano, nel quale si narra la storia di Simone Boccanegra, il corsaro genovese che nel Trecento riusc\u00ec a salire al trono dogale grazie all'appoggio di un amico e che al termine di una vita funestata da tragici eventi \u2013 la morte della donna segretamente amata, appartenente a una famiglia patrizia, e la scomparsa della figlia \u2013 mor\u00ec avvelenato da quello stesso amico.\nQuest'oscuro dramma privato sullo sfondo di una guerra civile attir\u00f2 immediatamente Verdi che, come in altre occasioni, stese personalmente un libretto in prosa affidandone la versificazione a Piave. Inoltre, all'insaputa del suo librettista, Verdi si rivolse per la versificazione di alcuni passi a Giuseppe Montanelli, un poeta e patriota toscano in esilio a Parigi per aver partecipato al governo rivoluzionario del 1849. Il musicista risped\u00ec il testo ultimato a Piave, accompagnandolo con queste asciutte parole:\nNonostante gli aggiustamenti il libretto di \"Simon Boccanegra\" fu oggetto di forti critiche: un musicologo del tempo, Abramo Basevi, afferm\u00f2 di averlo dovuto leggere sei volte prima di riuscire a venirne a capo.\nTerminata la stesura dell'opera in abbozzo nella sua villa di Sant'Agata, il 18 gennaio 1857 Verdi si trasfer\u00ec a Venezia per completare la strumentazione, assistere alle prove e curare la messinscena. La prima ebbe luogo il 12 marzo: i ruoli principali furono affidati a cantanti di rango \u2013 Leone Giraldoni (Simone), Luigia Bendazzi (Amelia), Carlo Negrini (Gabriele) e Giuseppe Echeverria (Fiesco) \u2013 ma la serata deluse le aspettative di Verdi:\nMa l'esito non cambi\u00f2 nel corso delle sei repliche e l'opera non riusc\u00ec ad affermarsi stabilmente in repertorio. A contribuire al sostanziale insuccesso della prima versione di \"Simon Boccanegra\" furono certamente l'intreccio oltremodo complicato e la tinta eccessivamente uniforme della partitura musicale, povera di squarci lirici e appesantita dall'impiego massiccio del canto declamato.\nLa seconda versione.\nNel 1868 l'editore Giulio Ricordi sugger\u00ec di realizzare una revisione della partitura, giacente da tempo nei suoi magazzini; ma il musicista rifiut\u00f2 affermando che mancavano i cantanti adatti e che l'opera era \u00abtriste e di affetto monotono\u00bb. Ricordi per\u00f2 non si diede per vinto e una decina d'anni pi\u00f9 tardi sped\u00ec a Verdi un grosso pacco contenente la partitura da rivedere. Anche in questo caso la risposta del compositore fu secca e, all'apparenza, definitiva: \u00abSe verrete a S. Agata di qui a sei mesi, un anno due, tre, ecc, la troverete intatta come me l'avete mandata. Vi dissi a Genova che io detesto le cose inutili.\u00bb\nNell'autunno del 1879 prese il via la grande azione diplomatica che port\u00f2 Verdi a tornare al teatro, dopo il lungo silenzio seguito ad \"Aida\": durante una cena, Ricordi fece cadere il discorso su Shakespeare e \"Otello\", di cui Arrigo Boito aveva gi\u00e0 preparato un'ipotesi di riduzione librettistica, notando in Verdi un certo interesse. L'indomani Boito present\u00f2 al compositore il suo lavoro, Verdi lo esamin\u00f2 e lo trov\u00f2 eccellente. Inizi\u00f2 cos\u00ec una delle collaborazioni pi\u00f9 felici della storia del teatro d'opera. Fra il giovane letterato, intelligente, colto e aggiornatissimo, e l'anziano musicista, che per tornare alle scene aveva bisogno soprattutto di uno sprone convincente, nacque uno straordinario rapporto di lavoro e di amicizia destinato a dare ottimi frutti. Il primo fu appunto la revisione di \"Simon Boccanegra\".\nDal punto di vista musicale il rifacimento impegn\u00f2 Verdi per quasi sei settimane, dall'inizio di gennaio alla terza settimana di febbraio del 1881. Ma gi\u00e0 nel novembre 1880 il musicista aveva tracciato a grandi linee il piano di revisione. Originariamente suddivisa in quattro atti (la locandina originale della prima veneziana riporta per\u00f2 un prologo e tre atti), l'opera venne ristrutturata in un prologo (l'antefatto del dramma: la tragica morte di Maria e l'elezione di Simone al trono dogale) e tre atti. Allo scopo di ravvivare il primo atto Verdi sugger\u00ec la citazione di due lettere di Francesco Petrarca, una scritta a Boccanegra, Doge di Genova, l'altra al Doge di Venezia. Alla fine la revisione comport\u00f2 la sostituzione di un intero quadro (il secondo dell'atto primo), il radicale mutamento del prologo, l'eliminazione del preludio (in luogo del quale Verdi compose una brevissima quanto memorabile introduzione strumentale), la sostituzione del duetto tra Gabriele e Fiesco (atto primo), la composizione di una nuova scena per il personaggio di Paolo (atto terzo) e inoltre un immenso numero di modifiche, tagli, ritocchi, inserzioni. In un tempo molto limitato e sotto la costante supervisione di Verdi - attestata dalle numerose lettere che i due si scambiarono durante il lavoro - Boito apport\u00f2 le modifiche necessarie al vecchio libretto e avanz\u00f2 personalmente alcuni validissimi suggerimenti. Per ovvie ragioni d'immagine (distinguere i nuovi versi dai vecchi sarebbe stato ben difficile) prefer\u00ec tuttavia non firmare il libretto e mantenere l'anonimato.\nIl nuovo \"Simon Boccanegra\" and\u00f2 in scena il 24 marzo 1881, alla Scala di Milano, sotto la direzione del pi\u00f9 grande direttore d'orchestra italiano di quegli anni: Franco Faccio. La compagnia di canto era composta da nomi di grande prestigio: Victor Maurel (Simone), Francesco Tamagno (Gabriele), Anna D'Angeri (Amelia), \u00c9douard de Reszke (Fiesco). L'opera ottenne un buon successo. Dalla Disposizione scenica del nuovo \"Simon Boccanegra\", pubblicata da Ricordi, possiamo ricavare molte notizie sull'allestimento scaligero, l'atteggiamento scenico del coro e degli interpreti, l'et\u00e0 dei personaggi e soprattutto conoscere il punto di vista di Verdi sulla realizzazione di uno spettacolo che gli stava molto a cuore e rappresentava per lui sia il recupero di un lavoro ingiustamente dimenticato che un ritorno in grande stile al palcoscenico.\nNonostante l'iniziale successo, il cammino del rinnovato \"Simon Boccanegra\" non fu agevole. Alla fine dell'Ottocento l'opera era nuovamente uscita di repertorio e il definitivo recupero fu merito della \"Verdi\u2013Renaissance\" tedesca. Dal 1929 l'opera fu infatti inserita nei cartelloni dei maggiori teatri tedeschi con prestigiosi registi e interpreti. Nel gennaio 1930 a Vienna venne diretta da Clemens Krauss sempre in lingua tedesca; fino ad oggi l'opera \u00e8 stata presente per centoquarantaquattro volte nel cartellone dello Staatsoper. \nNel 1932 trov\u00f2 la sua consacrazione internazionale al Metropolitan di New York con Lawrence Tibbett, Giovanni Martinelli ed Ezio Pinza diretta da Tullio Serafin e negli anni successivi (centotrentanove rappresentazioni fino ad oggi), sull'onda del trionfo americano, venne ripresa con successo in Italia: a Roma, Parma, Firenze, Bologna.\nNel Regno Unito la prima fu eseguita nel Sadler's Wells Theatre del Borgo londinese di Islington il 27 ottobre 1948.\nLa ripresa della prima versione in forma di concerto, il 2 febbraio 2001 al Palafenice di Venezia (all'epoca la ricostruzione del Teatro La Fenice era ancora in corso), ha messo ancor meglio in evidenza i meriti della capillare revisione del 1881, certamente la pi\u00f9 impegnativa e insieme la pi\u00f9 efficace alla quale Verdi abbia sottoposto una sua opera.\nCaratteri drammaturgici e stilistici.\nAlcuni giorni dopo l'andata in scena della seconda versione, scrivendo all'amico Opprandino Arrivabene, Verdi osserv\u00f2 che \"Simon Boccanegra\" \u00e8 opera \u00abtriste perch\u00e9 dev'essere triste, ma interessa\u00bb. Nel porre l'accento sulla caratteristica pi\u00f9 evidente di quest'opera, la sua \"tinta\" scura e malinconica, questo lapidario giudizio solleva un interrogativo di fondo: quali ragioni hanno spinto Verdi a tornare su questa partitura a distanza di decenni, in un momento delicatissimo della sua carriera, per di pi\u00f9 interrompendo la composizione di \"Otello\"? Le motivazioni sono molteplici e di diversa natura: se da un lato l'operazione si giustifica come una sorta di prova generale volta a saggiare, dopo tanti anni di silenzio, le reazioni del pubblico di fronte alla sua nuova musica, nell'attesa di proporre un'opera originale; dall'altro le parole del musicista lasciano intendere che quest'opera, nonostante l'insuccesso, era rimasta nel suo cuore. Si racconta che Verdi abbia in seguito confidato al nipote Carrara di aver voluto bene al \"Simon Boccanegra\" \u00abcome si vuol bene al figlio gobbo.\u00bb\n\"Simon Boccanegra\" \u00e8 una di quelle partiture verdiane \u2013 come \"Macbeth\" e \"Don Carlos\" \u2013 che, al di l\u00e0 del loro valore artistico, difficilmente avrebbero potuto aver accesso alla popolarit\u00e0 nel corso dell'Ottocento, in quanto il suo soggetto non ruota intorno ad una grande storia d'amore o ad un infiammato dramma di popoli in lotta per la libert\u00e0.\nIncentrato su un tema ricorrente nel teatro verdiano - la crisi di un sistema di potere e di affetti familiari - \"Simon Boccanegra\" finisce infatti per capovolgere i convenzionali rapporti di forza tra i personaggi: non solo il protagonista \u00e8 il baritono, ma il suo vero antagonista non \u00e8 il tenore (l'innamorato giovane e romantico) bens\u00ec il basso, mentre la donna contesa non \u00e8 l'amante, bens\u00ec la figlia dell'uno (Simone) e la nipote dell'altro (Fiesco). Il cuore dell'opera \u00e8 rappresentato da un intreccio fatale di odii atavici e fraintendimenti, in una cronica impossibilit\u00e0 di intendersi e comunicare. Le passioni torbide e irrisolte che animano quest'opera buia, complessa e tormentata, sono destinate a sciogliersi solo dopo che l'inesorabile trascorrere del tempo ne ha levigato l'asprezza, ovvero con l'approssimarsi della morte. Tra il prologo e i tre atti trascorrono ben venticinque anni, ed \u00e8 suggestivo raffrontare questo scarto temporale con il lasso di tempo - ventiquattro anni: dal 1857 al 1881 - che separ\u00f2 nella realt\u00e0 la nascita delle due versioni: si direbbe che lo stesso Verdi, per trovare il vero senso di questo dramma, abbia avuto bisogno di riconsiderarlo con uno sguardo retrospettivo, quello stesso sguardo che domina l'atto conclusivo dell'opera e lo rende cos\u00ec umanamente struggente.\nSe dal punto di vista drammaturgico la modifica pi\u00f9 importante introdotta dalla versione 1881 riguarda il quadro che chiude il primo atto, composto ex novo e destinato a diventare la scena pi\u00f9 intensa e spettacolare dell'opera, sul piano poetico appaiono non meno determinanti i cambiamenti alla prima parte del prologo e, in particolare, l'aggiunta di quel breve ma straordinario preludio il cui motivo principale \u2013 \u00abuna cellula drammatico\u2013narrativa a vite perpetua\u00bb, come la definisce Massimo Mila \u2013 sembra far scaturire il dramma dalle brume della memoria, dando piena evidenza musicale all'idea fondamentale del trascorrere del tempo.\nIl colore complessivamente severo deriva sia dal largo impiego di uno stile vocale tra il declamato e l'arioso (quanto a dire dall'assenza di motivi orecchiabili: a nessuna delle arie \u00e8 toccato in sorte di entrare a pieno titolo nel repertorio concertistico), sia dal predominio delle voci gravi e virili (Simone, Fiesco, ma anche i congiurati Paolo e Pietro, e lo stesso coro, per lo pi\u00f9 maschile), cui si contrappone una sola voce femminile: quella luminosa e calda del soprano lirico che interpreta il ruolo di Amelia, la giovane donna tenera e gentile, coinvolta suo malgrado nel dramma esistenziale e politico degli uomini che l'amano e ne fanno oggetto delle loro contese.\nIl protagonista, un plebeo dall'animo nobile provato in giovent\u00f9 da un atroce dolore, canta nel registro vocale pi\u00f9 caro a Verdi, quello di baritono. Il suo nemico, l'inesorabile patrizio Jacopo Fieschi - una figura di padre-padrone ricorrente spesso nel teatro verdiano, da Zaccaria (\"Nabucco\") a Rigoletto, da Giorgio Germont (\"La traviata\") ad Amonasro (\"Aida\"), da Filippo II (\"Don Carlos\") al Marchese di Calatrava (\"La forza del destino\") - in quello di basso.\nPi\u00f9 sullo sfondo si staglia la coppia degli innamorati, costituita da Amelia e Gabriele Adorno, il giovane patrizio dall'animo ardente ma leale (tenore). La loro limpida storia d'amore ha la funzione di creare un contrasto con le torbide, inespresse passioni, incancrenite dal tempo, che tormentano gli animi dei due antagonisti, segnalando in tal modo la distanza generazionale che sussiste fra i due mondi. Quest'opera cupa e triste si conclude infatti con un lutto compensato dalla promessa di un tempo migliore e con un messaggio di pace e d'amore: simile ad un passaggio di testimone, la morte di Simone coincide con la promessa di nozze degli innamorati e con l'elezione a Doge di Gabriele, cosicch\u00e9 il momento della riconciliazione nasce catarticamente da quello della sofferenza.\nIlluminante per comprendere il senso del lungo travaglio e dell'inutile odio che distrugge la vita di Simone e di Fiesco \u00e8 il peso che Paolo Albiani, il congiurato (un altro baritono) viene ad assumere per effetto della revisione 1881, soprattutto sotto la spinta di Boito, fatalmente attratto verso personaggi mefistofelici. Non \u00e8 un caso che proprio la condanna a morte di Paolo, il simbolo stesso del male, e la sua definitiva uscita di scena preceda immediatamente il grande duetto della riconciliazione.\nMusicalmente la partitura risente inevitabilmente degli anni che trascorrono tra la prima e la seconda versione e delle esperienze umane ed artistiche del suo autore. Le parti nuove sono facilmente riconoscibili e presentano una finezza di scrittura ed una brillantezza ritmica e timbrica lontane dallo stile disadorno e un po' monocorde dell'opera del 1857. La tinta ombrosa che caratterizza la prima versione permane anche nella seconda, ma attraversata da lampi sinistri che, nella terribile scena della maledizione che chiude il primo atto, arrivano a coagularsi in effetti espressionisti.\nOpera avara di grandi arie, Simon Boccanegra si fa invece apprezzare per una straordinaria aderenza della musica al dramma, gi\u00e0 riscontrabile nella versione originale ma notevolmente accresciuta dalla revisione, che elimina i brani pi\u00f9 convenzionali e trasforma alcuni recitativi in moderni declamati melodici. Unica pecca dell'opera - \u00e8 stato detto - \u00e8 la presenza di un secondo atto che, per ragioni di struttura narrativa, Verdi non ha potuto rielaborare se non in minima parte e che, nella sua brevit\u00e0, schiacciato com'\u00e8 tra la grandiosit\u00e0 della scena finale del primo atto e la commovente tragicit\u00e0 del terzo, ha quasi l'aspetto di una parentesi e di un ritorno al Verdi pi\u00f9 convenzionale. Ma anche qui, la qualit\u00e0 della musica e la sintesi drammatica sono tali da giustificare la piena riabilitazione che la critica ha ormai accordato a questa partitura intensa e sottile, che, tra le altre cose, ha il merito di offrirci uno dei ritratti pi\u00f9 autentici dell'uomo Verdi: pessimista, scuro ma\u00a0\u2013 come la sua opera\u00a0\u2013 sempre umano e profondo.\nLa trama.\nPrologo.\n\"Una piazza di Genova \u2013 A destra il Palazzo dei Fieschi \u2013 \u00c8 notte\"\n\u00c8 il 1339. Sta per essere eletto il nuovo Doge e in citt\u00e0 fervono le lotte fra il partito plebeo, capeggiato dal popolano Paolo Albiani, e quello aristocratico legato al nobile Jacopo Fiesco.\nPaolo confida al popolano Pietro di sostenere l'ascesa al trono dogale di Simon Boccanegra, un corsaro che ha reso grandi servigi alla repubblica genovese, e di attendersi in cambio potere e ricchezza. Giunge Simone, angosciato perch\u00e9 da molto tempo non ha pi\u00f9 notizie di Maria, la donna amata che gli ha dato una figlia e che per questo \u00e8 tenuta prigioniera nel palazzo gentilizio del padre Jacopo Fiesco. Paolo convince il riluttante Simone ad accettare la candidatura prospettandogli che, una volta eletto Doge, nessuno potr\u00e0 pi\u00f9 negargli le nozze con Maria. Pietro chiede al popolo di votare per Simone e avverte che dal palazzo dei Fieschi giungono dei lamenti di donna: forse \u00e8 Maria, la fanciulla da tempo scomparsa (\"L'atra magion vedete?\"). Tutti si allontanano.\nJacopo Fiesco esce sconvolto dal palazzo: Maria \u00e8 morta. Voci pietose intonano un Miserere (\"A te l'estremo addio\"). Sopraggiunge Simone e, ignaro di quanto \u00e8 accaduto, supplica il Fiesco di perdonarlo e concedergli Maria. Quando il patrizio gli pone come condizione la consegna della nipote, egli confessa che la bambina fu da lui affidata a un'anziana nutrice in un paese lontano, ma poi la nutrice mor\u00ec e la bambina scapp\u00f2 via di casa e quindi scomparve. Svanita cos\u00ec ogni speranza di rappacificazione, il Fiesco finge di allontanarsi, ma di nascosto osserva Simone, che entra nel palazzo in cerca della prigioniera. Dall'interno dell'edificio giunge un grido disperato: \u00abMaria!\u00bb, e proprio in quel momento il popolo acclama Simon Boccanegra nuovo Doge.\nTra il prologo e il primo atto trascorrono venticinque anni e accadono molti fatti: il Doge ha esiliato i capi degli aristocratici, confiscandone le propriet\u00e0, e il Fiesco, per sfuggirgli, vive in esilio in un palazzo fuori di Genova, sotto il nome di Andrea Grimaldi, mentre Simone crede ch'egli sia morto. Anni addietro, per\u00f2, il Fiesco e la famiglia Grimaldi trovarono una bambina nel convento in cui era appena morta Amelia, la figlia dei Grimaldi, e decisero di adottarla e di darle il nome della figlia morta per evitare che il Doge di Genova confiscasse le ricchezze della famiglia; ma quest'orfana, all'insaputa di tutti, altri non \u00e8 che la vera figlia di Maria e Simone. Trascorsi venticinque anni, Amelia ama riamata un giovane patrizio, Gabriele Adorno, che, essendo l'unico a sapere che Jacopo Fiesco e Andrea Grimaldi sono la stessa persona, congiura con lui contro il Doge plebeo.\nAtto primo.\nQuadro primo.\n\"Giardino dei Grimaldi fuori di Genova.\"\nAmelia attende Gabriele in riva al mare, immersa nei confusi ricordi della sua fanciullezza (\"Come in quest'ora bruna\"), e quando il giovane la raggiunge lo supplica di non partecipare alla cospirazione contro Simone (\"Vieni a mirar la cerula\").\nPietro annuncia l'arrivo del Doge e Amelia, temendo che egli venga a chiederla in sposa per il suo favorito, Paolo Albiani, supplica Gabriele di prevenirlo affrettando le nozze. Rimasto solo con Gabriele, Andrea Grimaldi (ossia Jacopo Fiesco) gli rivela che Amelia \u00e8 in realt\u00e0 un'orfanella a cui, lui e i Grimaldi, hanno dato il nome della vera figlia dei Grimaldi e, vedendolo degno di lei, lo benedice.\nSquilli di trombe annunciano l'entrata del Doge, che porge ad Amelia un foglio: \u00e8 la concessione della grazia ai Grimaldi. La fanciulla, commossa, gli apre il cuore, confessandogli di amare un giovane aristocratico e di essere insidiata dal perfido Paolo, che aspira alle sue ricchezze. Infine gli rivela di essere orfana (\"Orfanella il tetto umile\"). Simone, sentendo la parola \"orfana\", la incalza con le sue domande e confronta un suo medaglione con quello che la fanciulla porta al collo: entrambi recano l'immagine di Maria! Padre e figlia si abbracciano felici.\nAl ritorno di Paolo, Simone gli ordina di rinunciare ad Amelia e il perfido uomo, per vendicarsi, organizza per la notte successiva il rapimento della donna.\nQuadro secondo.\n\"Sala del Consiglio nel Palazzo degli Abati.\"\nIl Senato si \u00e8 riunito e il Doge chiede il parere dei suoi consiglieri: egli desidera la pace con Venezia, ma Paolo e i suoi vogliono la guerra. Dalla piazza giungono i clamori di un tumulto e, affacciandosi al balcone, Simone scorge Gabriele Adorno inseguito dai plebei. Pietro, temendo che il rapimento di Amelia sia stato scoperto, incita Paolo a fuggire, ma il Doge lo precede ordinando che tutte le porte siano chiuse: chiunque fuggir\u00e0 sar\u00e0 dichiarato traditore. Poi, incurante delle grida di \u00abMorte al Doge!\u00bb, fa entrare il popolo. La folla irrompe trascinando il Fiesco e Gabriele, che confessa di aver ucciso l'usuraio Lorenzino, l'uomo che ha rapito Amelia per ordine di un \u00abuom possente\u00bb del quale non ha fatto in tempo a svelare il nome; poi, ritenendolo responsabile del rapimento, si slancia su Simone per colpirlo. Sopraggiunge Amelia, si pone fra i due e supplica il padre di salvare Adorno, raccontando di essere stata rapita da tre sgherri, di essere svenuta e di essersi ritrovata nella casa di Lorenzino. Poi, \u00abfissando Paolo\u00bb, dice di poter riconoscere il vile mandante del rapimento. Scoppia un tumulto, patrizi e plebei si accusano a vicenda, Simone rivolge all'assemblea e al popolo un accorato discorso, invocando pace e amore per tutti (\"Plebe! Patrizi! Popolo...\"). Gabriele gli consegna la spada ma il Doge la rifiuta e lo invita a rimanere agli arresti a palazzo finch\u00e9 l'intrigo non sia svelato. Si rivolge quindi a Paolo, di cui ha intuito la colpevolezza, e lo invita a maledire pubblicamente il traditore infame che si nasconde nella sala. Paolo, inorridito, \u00e8 in tal modo costretto a maledire se stesso.\nAtto secondo.\n\"Stanza del Doge nel Palazzo Ducale di Genova.\"\nPaolo, bandito da Genova, chiede a Pietro di condurre da lui i due prigionieri, Gabriele e il Fiesco, e versa una fiala di veleno nella tazza di Simone. Non contento, egli chiede al Fiesco, l'organizzatore confesso della rivolta, di assassinare il Doge nel sonno e, davanti al suo sdegnato rifiuto, lo fa riportare in cella e insinua in Gabriele il sospetto che Amelia si trovi in bal\u00eca delle turpi attenzioni di Simone (\"Sento avvampar nell'anima\"). Quando giunge Amelia, il giovane l'accusa di tradimento con il Doge, di cui uno squillo di tromba annuncia l'arrivo. Gabriele si nasconde, Amelia in lacrime confessa al padre di amare l'Adorno e lo supplica di salvarlo. Simone, combattuto fra i doveri della sua carica e il sentimento paterno, la congeda. Beve quindi un sorso dalla tazza, notando che l'acqua ha un sapore amaro, e si assopisce. Gabriele esce dal suo nascondiglio e si slancia contro di lui per colpirlo, ma ancora una volta Amelia glie lo impedisce. \u00c8 il momento della rivelazione: il Doge si risveglia, ha un violento scontro verbale con Gabriele, che l'accusa di avergli ucciso il padre, e infine gli svela che Amelia \u00e8 sua figlia.\nIl giovane implora Amelia di perdonarlo e offre al Doge la sua vita (\"Perdon, perdono, Amelia\"). Di fuori giungono rumori di tumulti e voci concitate: i cospiratori stanno assalendo il palazzo. In segno di riconciliazione il Doge incarica Gabriele di comunicare loro le sue proposte di pace e gli concede la mano di Amelia.\nAtto terzo.\n\"Interno del Palazzo Ducale.\"\nLa rivolta \u00e8 fallita, il Doge ha concesso la libert\u00e0 ai capi ribelli, solo Paolo \u00e8 stato condannato a morte. Mentre si reca al patibolo, egli rivela al Fiesco di aver fatto bere a Simone un veleno che lo sta lentamente uccidendo e ascolta con orrore le voci che inneggiano alle future nozze di Amelia e Gabriele.\nGiunge il Boccanegra, che sta cercando refrigerio al malessere che gi\u00e0 lo pervade respirando sul balcone l'aria del mare. All'improvviso gli si avvicina il Fiesco (nei panni di Andrea Grimaldi), che gli annuncia che la sua morte \u00e8 vicina (\"Delle faci festanti al barlume\"). Da quella voce inesorabile, dopo averlo osservato bene in volto, Simone riconosce con stupore l'antico nemico, ch'egli credeva morto, e con un gesto magnanimo decide di rivelargli che Amelia \u00e8 sua nipote. La commozione invade l'anima del vecchio patrizio, che troppo tardi comprende l'inutilit\u00e0 del suo odio. Un abbraccio pone fine alla lunga guerra.\nQuando il corteo degli sposi torna dalla chiesa, Simone invita la figlia a riconoscere nel Fiesco il nonno materno, benedice la giovane coppia (\"Gran Dio, li benedici\") e muore dopo aver proclamato Gabriele nuovo Doge di Genova.\nNumeri musicali.\nI numeri musicali si riferiscono alla versione del 1881."}
{"id": "225270", "revid": "767487", "url": "https://it.wikipedia.org/wiki?curid=225270", "title": "Propaganda (gruppo musicale)", "text": "I Propaganda sono un gruppo di musica elettronica nato in Germania nel 1982 a D\u00fcsseldorf.\nI membri originari erano Andreas Thein e Ralf D\u00f6rper. A questi si aggiunse in un secondo momento anche Michael Mertens.\nStoria.\n1982 - 1985.\nDopo alcuni singoli pubblicati in Germania con una tiratura molto limitata, furono notati dal produttore discografico Trevor Horn che procur\u00f2 loro un contratto per la etichetta discografica ZTT Records.\nTrasferitisi in Gran Bretagna, al gruppo si aggiunsero le cantanti Susanne Freytag e Claudia Br\u00fccken. Con questa formazione pubblicarono il singolo \"Dr. Mabuse\" che entr\u00f2 nei primi trenta della classifica inglese. Successivamente Thein abbandon\u00f2 il gruppo e iniziarono le registrazioni del primo album, \"A Secret Wish\", prodotto da Stephen Lipson.\nPreceduto dal singolo \"Duel\", l'album, pubblicato nel 1985, ebbe un grande successo non solo di critica ma anche di vendite. Subito dopo la pubblicazione cominciarono anche i contrasti tra la Casa discografica e il gruppo, dovuti a problemi di contratto nel quale si specificava che gli introiti sui diritti dell'album sarebbero stati concessi alla sola ZTT Records.\nAnche per questo motivo l'album di remix, \"Wishful Thinking\", pubblicato nel 1985, fu prodotto da Lipson e Bob Kraushaar senza la partecipazione del gruppo. A questo punto la band si sciolse ed i singoli componenti continuarono le loro carriere pi\u00f9 o meno separati.\nLa Br\u00fccken, in quanto moglie di Paul Morley, uno dei procuratori dell'etichetta discografica, rimase con la ZTT, ed in coppia col musicista scozzese Thomas Leer form\u00f2 il duo Act, che pubblic\u00f2 il suo unico album dal titolo \"Laughter, Tears and Rage\" nel 1988.\nNel 1990, Mertens torn\u00f2 a calcare le scene sotto il nome \"Propaganda\" insieme alla cantante Betsi Miller ed al bassista scozzese Derek Forbes (ex membro dei Simple Minds fino all'album \"Sparkle in the Rain\"), pubblicando l'album \"1234\", al quale parteciparono anche la Freytag e D\u00f6rper. Nonostante i consensi ottenuti dal singolo \"Heaven Give Me Words\", il disco non ebbe un grande riscontro di vendite.\nRitorno 1998 e 2004.\nNel 1998 Mertens, la Br\u00fccken e la Freytag si riunirono firmando per la East West Records e cominciarono a lavorare su nuove canzoni. Ne registrarono diverse, una delle quali prodotta da Tim Simenon e con la partecipazione di Martin Lee Gore dei Depeche Mode alla chitarra. Nonostante non fosse stato pubblicato alcun materiale, qualche mese pi\u00f9 tardi si poteva trovare un CD in file-sharing, senza titolo, riconducibile a questo loro progetto, con le tracce \"Cloud 9\", \"Ignorance\", \"Who's the Fool\", \"Beast Within\", \"No Return\", \"To the Future\", \"Turn to the Sun\", \"Dream Within a Dream\" e \"Anonymous\".\nAll'inizio del 2005 il duo Freytag/Mertens, con il nome \"Propaganda\", ha cominciato a pubblicare nuovo materiale per l'etichetta indipendente tedesca Amontillado-Music."}
{"id": "225274", "revid": "599013", "url": "https://it.wikipedia.org/wiki?curid=225274", "title": "The Gorilla", "text": ""}
{"id": "225278", "revid": "599013", "url": "https://it.wikipedia.org/wiki?curid=225278", "title": "Cps", "text": ""}
{"id": "225280", "revid": "228587", "url": "https://it.wikipedia.org/wiki?curid=225280", "title": "Life", "text": ""}
{"id": "225288", "revid": "125284228", "url": "https://it.wikipedia.org/wiki?curid=225288", "title": "Smaragdo", "text": " \nIl suo nome greco, \"Smaragdos\", significa letteralmente \"smeraldo\" e per tale motivo il suo nome \u00e8 stato talvolta tradotto con Smeraldo.\nBiografia.\nPrimo mandato.\nLa sua carriera politica inizi\u00f2 approssimativamente intorno al 585, quando l'imperatore bizantino Maurizio (582-602) lo invi\u00f2 nella penisola per governare Ravenna in qualit\u00e0 di esarca imperiale, dopo aver stabilito il riordinamento amministrativo dell'Esarcato d'Italia. Viene citato con certezza per la prima volta nell'Epistola 3 di Papa Pelagio II del 585/586, in cui \u00e8 definito \"esarca\" e \"cartulario del sacro palazzo\"; nella stessa lettera, indirizzata ai vescovi istriani, il pontefice elogia l'esarca per aver riportato la pace nei territori italici, riferendosi evidentemente alla tregua di tre anni che Smaragdo strinse con Autari, re dei Longobardi, secondo Paolo Diacono.\nSi rivel\u00f2 ben presto un esarca dal temperamento forte e deciso; \u00e8 ricordato, in particolare, per la sua crudelt\u00e0 nei confronti degli aderenti alla controversia dei Tre Capitoli, guidati da Severo patriarca di Aquileia; nel 586/587 Smaragdo arrest\u00f2 Severo, tre vescovi scismatici istriani e il \"defensor\" della chiesa di Grado, che vennero costretti con la violenza a rinnegare le proprie credenze ereticali.\nGli eccessi di Smaragdo furono tali da indurre Maurizio a richiamarlo in patria nel 589. Secondo Paolo Diacono, fu sostituito con l'esarca Romano; tuttavia un'iscrizione attesta che il 31 marzo 589 era esarca un certo Giuliano, e ci\u00f2 ha permesso di stabilire che nell'intervallo di tempo tra il richiamo di Smaragdo e l'arrivo di Romano in Italia fu esarca il gi\u00e0 citato Giuliano, che mantenne la carica per pochi mesi.\nSecondo mandato.\nIn seguito agli insuccessi dell'esarca Callinico contro i Longobardi, questi fu sostituito da Smaragdo, che ritorn\u00f2 dunque in Italia tra il 602 e il 603. Secondo alcuni studiosi, sarebbe stato l'imperatore bizantino Foca (602-610), che ascese al trono assassinando Maurizio in un momento critico per Bisanzio, a inviare di nuovo Smaragdo a governare Ravenna; non si pu\u00f2 escludere per\u00f2 la possibilit\u00e0 che Smaragdo fosse stato inviato in Italia da Maurizio nel 602, prima del suo assassinio. Smaragdo, non potendo contare sull'invio di rinforzi dall'Oriente in quanto l'Impero era impegnato in una difficile guerra contro la Persia, fu obbligato giocoforza a stringere una tregua con i Longobardi nel 603, che fu rinnovata fino al 605; quando poi, alla scadenza della tregua, i Longobardi conquistarono Bagnoregio e Orvieto in Toscana, Smaragdo si risolse a rinnovare la tregua per un anno e poi ancora per altri tre anni. La tregua fu rinnovata ogni anno fino al 615.\nNel 608 Smaragdo innalz\u00f2 a Roma una colonna in onore di Foca; l'iscrizione alla base della colonna definisce Smaragdo \"ex preposito del sacro palazzo, patrizio ed esarca d'Italia\". Si tratta della sua ultima menzione nelle fonti, che non riferiscono in quale anno e in quali circostanze termin\u00f2 il suo mandato. La storiografia pi\u00f9 datata congettur\u00f2 che nel 611 il nuovo imperatore Eraclio I, dopo aver deposto e giustiziato il suo predecessore Foca, avrebbe destituito Smaragdo in quanto ritenuto un sostenitore di Foca e lo avrebbe sostituito con un uomo di fiducia, l'esarca Giovanni I Lemigio. Questa teoria tuttavia non viene riportata negli studi storiografici pi\u00f9 recenti, i quali sostengono che non \u00e8 certo quando Smaragdo fu richiamato a Costantinopoli e che potrebbe essere stato sostituito, sotto Foca o Eraclio, da un certo Fozio, un funzionario definito \"esarco di Roma\" dall'agiografia di Teodoro il Siceota."}
{"id": "225293", "revid": "7336", "url": "https://it.wikipedia.org/wiki?curid=225293", "title": "Bizantino", "text": ""}
{"id": "225294", "revid": "7336", "url": "https://it.wikipedia.org/wiki?curid=225294", "title": "Imperatore bizantino", "text": ""}
{"id": "225299", "revid": "599013", "url": "https://it.wikipedia.org/wiki?curid=225299", "title": "Hvd", "text": ""}
{"id": "225300", "revid": "633110", "url": "https://it.wikipedia.org/wiki?curid=225300", "title": "Archibugio", "text": "L'archibugio \u00e8 un'antica arma da fuoco portatile ad avancarica.\nIl termine \"archibugio\" (\"hacuebuche\" in lingua francese), intrusione delle parole \"arco\" e \"buco\", potrebbe derivare dal vocabolo in lingua olandese \"hace-bus\" (\"scatola con uncino\"), o pi\u00f9 verosimilmente dal tedesco \"Haken B\u00fcchs\" (bocca da fuoco ad uncino), anche se, come ipotizzato da Angelo Angelucci nell'Ottocento, il termine dovrebbe essere di origine italiana arcobuso. In letteratura storica, si legge talvolta di \"arcobusi da foco\". Il Manzoni, al cap. XVI de \"I Promessi Sposi\", descrivendo la \"rivolta del pane\" del 1628, cita testualmente \u00ab[\u2026] una bella fila di micheletti, con gli archibusi spianati, per riceverli come si meritavano\u00bb.\nEsso pu\u00f2 essere considerata la prima vera arma da fuoco portatile capace di garantire una certa precisione nel tiro. Evoluzione del pi\u00f9 primitivo e pericoloso schioppo, anche noto come \"cannone a mano\" (\"handgun\" in lingua inglese), l'archibugio trov\u00f2 poi sviluppo nel moschetto, dando origine al fucile moderno.\nStoria.\nDopo l'esperienza dello \"schioppo\" nel XIV secolo, la prima attestazione certa del termine archibugio risale al 1364, quando il signore di Milano Bernab\u00f2 Visconti reclut\u00f2 70 archibuxoli, anche se forse, in questo caso, il termine archibugio \u00e8 utilizzato come sinonimo di schioppo, dato che l'archibugio si svilupp\u00f2 solo nella seconda met\u00e0 del Quattrocento.\nDopo la met\u00e0 del XV secolo in molti stati italiani, Ducato di Milano soprattutto, vi erano grosse formazioni di schioppettieri e archibugieri.\nDivisioni stabili di \"archibugieri\" vennero stipendiate dal Regno d'Ungheria al tempo di Mattia Corvino (1458-1490). Impegnato a contenere la pressione dei turchi ottomani del sultano Maometto II, dilagati in Europa dopo la Caduta di Costantinopoli (1453), Corvino radun\u00f2 presso di s\u00e9 il meglio che le diverse truppe di mercenari europei potessero offrire, sia per ci\u00f2 che concerne la tattica che per ci\u00f2 che concerne l'avanzamento tecnologico negli armamenti. Come gli archibugieri dei Ming, anche questi soldati erano per\u00f2 ancora poco efficaci contro truppe ben corazzate; risultavano invece molto utili contro truppe di cavalleria o fanteria poco corazzata o priva di scudi. Il buon numero di archibugieri reclutati (1 ogni 4 soldati) ci dimostra per\u00f2 l'importanza riconosciuta dal re ungherese a questo tipo di truppe.\nIn Europa i primi modelli pare siano stati realizzati in Italia, Spagna e/o Germania nella seconda met\u00e0 del XV secolo. Durante il XVI secolo l'uso di quest'arma divenne consueto in quasi tutti i campi di battaglia eurasiatici, toccando anche l'Africa ed il Giappone (seconda met\u00e0 del Cinquecento) grazie alle rotte commerciali battute dai portoghesi.\nGli archibugieri cominciarono ad essere impiegati in massa in Europa durante le Guerre d'Italia tra la Francia, la Spagna ed il Sacro Romano Impero Germanico (tra la fine del XV ed i primi decenni del XVI secolo. Fondamentale divenne lo schieramento \"Pike and Shot\" utilizzato dai quadrati di fanteria dei lanzichenecchi e perfezionato dagli spagnoli nel \"tercio\" (\"tercios\" al plurale): gli archibugieri erano posti a quadrato con al centro un'unit\u00e0 di picchieri: questo permetteva di portarsi a una distanza di tiro utile, poich\u00e9 nel caso in cui gli archibugieri fossero stati caricati dalla cavalleria essi si rifugiavano dietro alla formazione di picchieri, che erano in grado di respingere i cavalieri sia in virt\u00f9 della lunga asta in loro possesso, sia grazie allo specifico addestramento. L'archibugio a miccia, diffusissimo tra gli spagnoli, era un'arma ancora molto imprecisa, con un tiro efficace non superiore ai 50 m. Comunque il forte rumore e il fumo avevano un effetto demoralizzante sui soldati avversari.\nFu per la prima volta nella battaglia di Cerignola (1503) che le sorti dello scontro vennero decise da un compatto gruppo di archibugieri. Il successivo esito della battaglia di Pavia (1525), ove il fuoco costante degli archibugieri spagnoli e tedeschi, trinceratisi in posizione coperta presso un piccolo corso d'acqua, fece strage della cavalleria pesante francese portando alla cattura dello stesso re Francesco I di Francia, sanc\u00ec l'avvento dell'era delle armi da fuoco sui campi di battaglia europei.\nDall'Ungheria, i reparti di archibugieri si diffusero anche verso l'Europa orientale. La presenza di truppe specializzate nell'uso dell'archibugio nell'esercito della Moscovia data al XVI secolo. Corpi speciali di archibugieri a cavallo, i \"pishchal'niki\", militarono sotto il Granduca di Mosca nella presa di Pskov (1510), Smolensk (1512) ed ancora nel 1545. L'uso dell'archibugio tra le truppe della Confederazione Polacco-Lituana divenne invece obbligatorio solo durante il XVII secolo.\nIl predominio della Spagna nelle colonie del Nuovo Mondo e la successiva annessione del Regno del Portogallo (1580) diffuse l'archibugio anche nelle Americhe ed in Africa. Hern\u00e1n Cort\u00e9s aveva con s\u00e9 alcuni archibugi durante le sue spedizioni in Messico negli Anni '20 del Cinquecento. Fondamentale fu il ruolo giocato dagli archibugi nelle battaglie di Crist\u00f3v\u00e3o da Gama in Etiopia nel 1541-1542.\nL'impero ottomano, impegnato in una guerra costante contro gli Asburgo negli anni antecedenti al trattato di Gran Varadino (1538), arm\u00f2 di archibugio i suoi migliori fantaccini, i giannizzeri: al tempo del sultano Solimano il Magnifico (1520-1566), i giannizzeri erano rigorosamente armati di archibugio (all'assedio di Malta, nel 1565, i turchi usavano archibugi tedeschi a canna lunga). Archibugi vennero utilizzati anche nella battaglia di Tondibi (1590) che decret\u00f2 la sconfitta dell'Impero Songhai da parte dei Saadi del Marocco.\nNel 1543 circa, l'archibugio venne introdotto per la prima volta in Giappone da Fern\u00e3o Mendes Pinto e alcuni suoi compagni, naufragati accidentalmente sull'isola di Tanegashima, isola a sud di Ky\u016bsh\u016b, terra del clan Shimazu. Entro il 1550, numerose copie degli archibugi portoghesi, note come \"Tanegashima-tepp\u014d\" (lett. \"Bastone di legno di Tanegashima\") erano gi\u00e0 state prodotte e si erano diffuse sui campi di battaglia giapponesi. Nella Battaglia di Nagashino (1575), Oda Nobunaga ricorse in modo massiccio agli archibugieri: divise la truppa in tiratori e caricatori ed affid\u00f2 ad ogni coppia tre archibugi. Una volta affermatosi il regime dello Sh\u014dgun Tokugawa, la produzione e l'uso delle armi da fuoco vennero fatti oggetto di un rigoroso controllo statale ma certamente non di un bando, come invece aveva inizialmente portato a supporre la visione spesso troppo romantica dell'et\u00e0 dei samurai. Proprio in quegli anni si svilupp\u00f2 in Giappone un'arte marziale precipua per le armi da fuoco, lo \"h\u014djutsu\".\nIl successo dell'archibugio spinse allo sviluppo di nuove armi da fuoco. Mentre si originavano le prime pistole, banco di prova del nuovo meccanismo d'accensione basato sull'acciarino \"a ruota\" (v. pistola a ruota), gli archibugi venivano allungati ed appesantiti nel calibro (fino a 20\u00a0mm), ottenendo le prime forme di moschetto, arma destinata solo ai tiratori pi\u00f9 robusti che se ne sarebbero obbligatoriamente dovuti servire utilizzando l'apposita forcella d'appoggio. Intorno alla met\u00e0 del XVI secolo erano ormai disponibili \"archibugi a ruota\" ed all'aprirsi del XVII secolo apparvero altre armi ibride, a met\u00e0 tra l'archibugio e la pistola, come il petrinale ed il terzarolo, rigorosamente azionate \"a ruota\".\nGrande teatro d'evoluzione per le armi da fuoco in generale e gli archibugi in particolare fu il conflitto che vide i ribelli olandesi opporsi all'esercito spagnolo, la guerra degli ottant'anni (1568-1648). Mentre ambo le parti cercavano di apportare migliorie tecnologiche alle loro armi (tenendo comunque presente che, migliorie della linea a parte, i \"tercios\" continuarono a servirsi dell'archibugio a miccia sino alla battaglia di Rocroi del 1643), si sperimentavano nuove tattiche per impiegare al meglio le armi da fuoco. Nella Battaglia di Nieuwpoort (1600), per esempio, Maurizio di Nassau cerc\u00f2 di vanificare la tattica \"Pike and Shot\" degli spagnoli trincerando la propria fanteria al fianco dell'artiglieria ed affidando l'esito dello scontro alle cariche della cavalleria pesante; lo scontro si chiuse per\u00f2 sostanzialmente con un nulla di fatto costato oltre 5000 vite umane. Pi\u00f9 innovative furono invece le tattiche di Gustavo II Adolfo di Svezia che, nella guerra dei trent'anni, dimostr\u00f2 la validit\u00e0 di un modello bellico basato sull'uso di battaglioni specializzati (moschettieri, corazzieri ed artiglieri) contro i vecchi modelli misti come il \"tercio\". Proprio questo bisogno di tiratori sempre pi\u00f9 specializzati, dotati di armi tecnologicamente all'avanguardia, spinse in favore del sempre pi\u00f9 moderno moschetto a discapito dell'archibugio che conserv\u00f2 il fascino di oggetto ricercato come quello di grandi archibugieri come Faur\u00e9 Le Page. Si distinse la famiglia Chinelli per la fabbricazione degli archibugi tra il XVI secolo e il XIX secolo.\nCaratteristiche tecniche.\nEra un'arma ad avancarica, a canna liscia, di calibro compreso tra i 15 ed i 18 mm, l'archibugio aveva una gittata utile limitata a circa 50 m a causa dei rimbalzi che il proiettile subiva contro le pareti della canna liscia e che imprimevano a quest'ultimo una traiettoria piuttosto erratica.\nCostruzione.\nOltre a leggere differenze nella linea estetica, caratteristica distintiva dell'archibugio rispetto al primitivo scoppietto fu l'introduzione di un meccanismo d'accensione, azionato da un grilletto. La sequenza di tiro divenne in questo modo l'attuale carico-miro-sparo e non pi\u00f9 carico-direziono-sparo come avveniva con i cannoni a mano diffusi nella seconda met\u00e0 del XIV secolo.\nLe varie tipologie di archibugio prima e di moschetto poi vennero divise in base al tipo di meccanismo d'accensione.\nSistema di accensione.\nVennero realizzati vari meccanismi di accensione:\nLa successiva evoluzione del meccanismo d'accensione, il \"meccanismo a pietra focaia\", prese piede verso la fine del XVII secolo ed interess\u00f2 sostanzialmente i moschetti e non pi\u00f9 gli ormai dismessi archibugi.\nConfronto con l'arco lungo.\nRispetto all'arco \"longbow\", dominatore della guerra dei cent'anni, l'archibugio aveva alcuni difetti:\nMa l'archibugio aveva un vantaggio che ne decret\u00f2 il successo sui campi di battaglia: una facilit\u00e0 di utilizzo tale che un soldato poteva apprenderne l'uso in due settimane laddove l'arco richiedeva un esercizio di anni (in Inghilterra vi era una legge che obbligava ogni contadino a fare una pratica giornaliera di tiro con il Long Bow).\nI vantaggi non si esaurivano qui: l'arco lungo richiedeva una grande forza per essere teso, dalle 100 alle 160 libbre inglesi per ogni flessione, ci\u00f2 significava uno sforzo notevolissimo per l'arciere durante un combattimento prolungato e limitava la capacit\u00e0 di tirare efficacemente con l'arco solo alle persone fisicamente prestanti, l'archibugio al contrario poteva essere utilizzato a prescindere dalla forza fisica, l'arma anzi si surriscaldava molto prima che il soldato fosse spossato dal rinculo.\nIn secondo luogo le ferite da proiettile erano pi\u00f9 dannose, spingendo all'interno del corpo parti dei vestiti e frantumando le ossa, quindi una ferita d'archibugio era peggiore di una ferita da freccia, relativamente pulita (esistevano frecce con barbagli appuntiti anti estrazione, ma in tal caso l'arma era praticamente inutile contro un soldato in armatura). Se colpiti le ferite avrebbero potuto sviluppare la gangrena, pi\u00f9 facilmente evitabile in caso di ferita da freccia.\nSequenza di tiro.\nRicostruzione di una sequenza di tiro con pesante archibugio a miccia, praticamente un primitivo moschetto."}
{"id": "225302", "revid": "287204", "url": "https://it.wikipedia.org/wiki?curid=225302", "title": "Archibugi", "text": ""}
{"id": "225303", "revid": "287204", "url": "https://it.wikipedia.org/wiki?curid=225303", "title": "Val d'Europe", "text": "Val d'Europe \u00e8 una nuova area urbana a Marne-la-Vall\u00e9e, Francia.\nStoria.\nIl progetto, lanciato nel 1997 grazie alla cooperazione tra la Euro Disney S.C.A. e le autorit\u00e0 francesi, vide l'inizio della prima fase nell'inverno del 2000. Fa parte del pi\u00f9 grande progetto denominato \"Euro Disney\" che ebbe inizio nel 1987, ma che fu posticipato a causa di alcuni problemi finanziari.\nOra \"Val d'Europe\" \u00e8 un'area residenziale di alto livello con un centro commerciale di 75.000 metri quadrati, un'area commerciale dedicata all\"'alta moda\" (chiamata \"La Vall\u00e9e\") ed \"Aquarium Sea Life\", un grande acquario dove i visitatori possono fare un viaggio a partire dalla Senna fino a raggiungere le pi\u00f9 grandi profondit\u00e0 dell'Atlantico e spingersi poi fino ai Caraibi.\nTrasporti.\nVal d'Europe \u00e8 facilmente accessibile da Parigi utilizzando il servizio RER (metropolitana extraurbana). La fermata di \"Val d'Europe\" \u00e8 la stazione che precede quella di \"Marne-la-Vall\u00e9e Chessy\", situata all'interno dell'area di Disneyland Resort Parigi, dove fermano anche i treni TGV."}
{"id": "225305", "revid": "394", "url": "https://it.wikipedia.org/wiki?curid=225305", "title": "Eresia tricapitolina", "text": ""}
{"id": "225307", "revid": "123170286", "url": "https://it.wikipedia.org/wiki?curid=225307", "title": "Munster Rugby", "text": "Il Munster Rugby \u00e8 la squadra di rugby a 15 del ramo provinciale di Munster della Irish Rugby Football Union; a livello professistico compete nel Pro14, campionato riservato alle \"franchise\" professionistiche scozzesi, gallesi, irlandesi e italiane.\nIl Munster rugby team si form\u00f2 nel 1879. La sua vittoria pi\u00f9 famosa avvenne circa un secolo pi\u00f9 tardi, nel 1978, quando sconfisse gli All Blacks. Fino al 2018 \u00e8 l'unica squadra di rugby irlandese ad essere riuscita in questa impresa.\nCon l'avvento del professionismo nel rugby, all'incirca a met\u00e0 degli anni '90, Munster ha cominciato a disputare la Heineken Cup. La prima vittoria di Munster in Heineken Cup giunge al termine della stagione 2005-06 quando il team irlandese sconfisse in finale Biarritz per 23 a 19. Il 24 maggio 2008 Munster ha vinto la sua seconda Heineken Cup sconfiggendo in finale Tolosa 16 a 13.\nLa divisa di casa del Munster \u00e8 completamente rossa, con la maglia avente rifiniture gialle e bianche. Il logo \u00e8 formato da tre corone poste a lato della sagoma di un cervo mentre il motto \u00e8: \"To the brave and faithful, nothing is impossible\" (per i coraggiosi e i tenaci niente \u00e8 impossibile).\nStoria.\nFondata nel 1879 Munster ha una tradizione di partite leggendarie soprattutto nei confronti delle nazionali straniere che hanno giocato in casa del team irlandese.\nLa prima nazionale che fece visita a Munster furono i cosiddetti Original All Blacks guidati da Dev Gallagher, che si batterono contro la squadra irlandese al Markets Field di Limerick nel novembre del 1905. Gli All Blacks vinsero la partita per 33 a 0. Nel corso degli anni Munster collezion\u00f2 una serie di sconfitte onorevoli, vittorie mancate contro gli Springboks, i Wallabies e gli All Blacks. Il primo risultato positivo contro uno dei tre colossi dell'emisfero sud, accadde nel 1958 quando riusc\u00ec a bloccare sul pareggio (3 a 3) gli Australiani al Thomond Park. Undici anni pi\u00f9 tardi, il 25 giugno del 1967, capitanati da Tom Kiernan. Munster fu il primo club a riuscire a sconfiggere una delle tre nazionali dell'emisfero sud battendo l'Australia 11 a 8 al Musgrave Park di Cork.\nLe sfide con gli All Blacks.\nDopo pi\u00f9 di mezzo secolo di sconfitte Munster pareggi\u00f2, 3 a 3, per la prima volta con gli All Blacks nel 1973.\nIl 31 ottobre 1978 Munster divenne il primo, e fino al 2018 unico team irlandese, a battere gli All Blacks. Questo match, terminato 12 a 0, \u00e8 diventato ormai parte della leggenda del team, tant'\u00e8 che attorno a questo match \u00e8 stata anche creata un'opera teatrale intitolata \"Alone it stands\" di John Breen e un libro intitolato \"Stand Up and Fight: When Munster Beat the All Blacks\" (In piedi e combattete: quando Munster sconfisse gli All Blacks) di Alan English. Entrambe le opere hanno avuto, ed hanno tutt'oggi, un ampio successo commerciale.\nGli All Blacks tornarono al Thomond Park nel novembre 2008 per prendersi la rivincita in occasione del trentesimo anniversario del match del '78. Questa volta gli All Blacks uscirono vincitori dal campo con il punteggio di 18 a 16.\nI primi anni '90.\nNel 1992 l'Australia, allora detentrice della coppa del mondo, venne a far visita a Munster in occasione del tour nelle Old Unions (le isole britanniche). Il team irlandese sconfisse i Wallabies in un durissimo match per 22 a 19. Dieci anni pi\u00f9 tardi sul Daily Telegraph Peter Clohessy raccont\u00f2 meglio la dinamica di questa partita:\" L'allora coach dell'Australia Bob Dwyer che non poteva accettare che un piccolo team irlandese potesse segnare pi\u00f9 punti della sua squadra, immediatamente identific\u00f2 il numero 3 di Munster come causa di tutti i mali, apostrofandolo con la parola\"disgrazia\", ma in realt\u00e0 Clohessy non era pi\u00f9 colpevole di qualsiasi altro giocatore in campo. Fu il tipico match al quale Munster ci ha abituato: duro, ruvido e cruento ma assolutamente memorabile.\"\nDalla met\u00e0 degli anni '90 fino ai primi anni del 2000.\nMunster raggiunse per la prima volta i quarti di finale nella stagione 1998/99 dopo tre anni consecutivi in cui non riusc\u00ec a superare la fase a gironi. La prima finale fu raggiunta nella stagione 1999/2000, quando perse di un solo punto contro Northampton a Twickenham (9 a 8). Ci\u00f2 nonostante quella stagione fu comunque memorabile, grazie ad una straordinaria vittoria a Bordeaux contro Tolosa per 31 a 25. In semifinale Munster fu opposto allo Stade Francais e vinse di un solo punto. Proprio quel punto che manc\u00f2 in finale per pareggiare i conti con Northampton.\nLa stagione seguente Munster incontr\u00f2 nei quarti i francesi dello Stade Francais battendoli per 16 a 14. L'unica meta del match fu quella realizzata da Anthony Horgan. La semifinale venne disputata contro Castres, ancora una volta Munster usc\u00ec vincitore ed ottenne il diritto di disputare la finale contro gli allora detentori del trofeo: i Leicester Tigers. Il team irlandese usc\u00ec per\u00f2 sconfitto da quel duro match che, da parte dei tifosi del Munster, \u00e8 passato alla storia con il nome di \"The hand of Back\" (la mano di Back), in virt\u00f9 del fatto che il flanker di Leicester Neil Back utilizz\u00f2 irregolarmente le mani per impedire il concretizzarsi dell'ultima azione d'attacco del Munster.\nNel 2003 ha vinto la Celtic League mentre nel 2005 ha vinto la Celtic Cup.\nNel 2006 ha vinto la Heineken Cup imponendosi 23-19 sul Biarritz Olympique.\nNel 2008 ha vinto la Heineken Cup imponendosi 16-13 sullo Stade Toulousain.\nColori, simboli e logo.\nLa divisa di casa del Munster \u00e8 completamente rossa, con la maglia avente rifiniture gialle e bianche. Il logo \u00e8 formato da tre corone poste a lato della sagoma di un cervo mentre il motto \u00e8: \"To the brave and faithful, nothing is impossible\" (per i coraggiosi e i tenaci niente \u00e8 impossibile).\nCollegamenti esterni.\nSito ufficiale"}
{"id": "225308", "revid": "339392", "url": "https://it.wikipedia.org/wiki?curid=225308", "title": "Walt Disney Studios Park", "text": ""}
{"id": "225311", "revid": "1318658", "url": "https://it.wikipedia.org/wiki?curid=225311", "title": "I vestiti nuovi dell'imperatore", "text": "I vestiti nuovi dell'imperatore (o Gli abiti nuovi dell'imperatore) \u00e8 una fiaba danese scritta da Hans Christian Andersen e pubblicata per la prima volta nel 1837 nel volume \"Eventyr, Fortalte for B\u00f8rn\" (\"Fiabe, raccontate per i bambini\"). Il titolo originale \u00e8 \"Keiserens Nye Kl\u00e6der\".\nLa fonte da cui ha tratto ispirazione Andersen \n\u00e8 una storia spagnola riportata da Don Juan Manuel (1282-1348), la XXXII dell'opera \"El Conde Lucanor\".\nIl racconto appartiene al bagaglio culturale condiviso di tutto l'Occidente e i riferimenti a questa fiaba nella nostra cultura sono onnipresenti.\nTrama.\nLa fiaba parla di un imperatore vanitoso, completamente dedito alla cura del suo aspetto esteriore, e in particolare del suo abbigliamento. Un giorno due imbroglioni giunti in citt\u00e0 spargono la voce di essere tessitori e di avere a disposizione un nuovo e formidabile tessuto, sottile, leggero e meraviglioso, con la peculiarit\u00e0 di risultare invisibile agli stolti e agli indegni.\nI cortigiani inviati dal re non riescono a vederlo; ma per non essere giudicati male, riferiscono all'imperatore lodando la magnificenza del tessuto. L'imperatore, convinto, si fa preparare dagli imbroglioni un abito. Quando questo gli viene consegnato, per\u00f2, l'imperatore si rende conto di non essere neppure lui in grado di vedere alcunch\u00e9; attribuendo la non visione del tessuto a una sua indegnit\u00e0 che egli certo conosce, e come i suoi cortigiani prima di lui, anch'egli decide di fingere e di mostrarsi estasiato per il lavoro dei tessitori.\nCol nuovo vestito sfila per le vie della citt\u00e0 di fronte a una folla di cittadini i quali applaudono e lodano a gran voce l'eleganza del sovrano, pur non vedendo alcunch\u00e9 nemmeno essi e sentendosi segretamente colpevoli di inconfessate indegnit\u00e0.\nL'incantesimo \u00e8 spezzato da un bimbo che, sgranando gli occhi, grida con innocenza \"Ma il re non ha niente addosso!\" (o, secondo una variante, \"Il re \u00e8 nudo!\").\nCiononostante, il sovrano continua imperterrito a sfilare come se nulla fosse successo.\nRiferimenti nella cultura.\nEspressioni come \"i nuovi vestiti dell'imperatore\", \"l'imperatore (o il re) \u00e8 nudo\" e cos\u00ec via sono spesso usate in molti contesti con riferimento alla fiaba di Andersen. Solitamente, lo scopo \u00e8 quello di denunciare una situazione in cui una maggioranza di osservatori sceglie volontariamente di non far parola di un fatto ovvio a tutti, fingendo di non vederlo, oppure elogiando una virt\u00f9 inesistente. Una metafora simile, del XX secolo, \u00e8 quella dell'elefante nella stanza. Uno dei contesti in cui la frase ricorre in modo pi\u00f9 frequente \u00e8 quello politico, in cui la corrispondenza con il contenuto della storia di Andersen \u00e8 spesso rinforzata dal fatto che una certa verit\u00e0 venga taciuta per compiacere il potere (politico e no).\nLa storia \u00e8 anche usata per riferirsi al concetto della \"verit\u00e0 vista attraverso gli occhi di un bambino\", ovvero al fatto che spesso la verit\u00e0 viene proclamata da una persona troppo ingenua per comprendere le pressioni esercitate all'interno di un gruppo affinch\u00e9 essa venga taciuta. Nell'opera di Andersen il tema della \"purezza degli innocenti\" ricorre anche in molte altre fiabe.\nIl libro del 1985 di Jack Herer, \"The Emperor Wears No Clothes\", fa nel titolo evidente riferimento alla fiaba di Andersen.\nIl libro \"La mente nuova dell'imperatore\" di Roger Penrose fa evidente riferimento alla favola.\nDalla favola fu tratto anche il nome della rivista underground Re Nudo.\nIl film della Disney \"Le follie dell'imperatore\" sembra essere ispirato alla nota fiaba. Il titolo originale del film (\"The Emperor's New Groove\"), inoltre, \u00e8 un chiaro riferimento alla fiaba."}
{"id": "225312", "revid": "812213", "url": "https://it.wikipedia.org/wiki?curid=225312", "title": "Parmigiano", "text": ""}
{"id": "225314", "revid": "79997910", "url": "https://it.wikipedia.org/wiki?curid=225314", "title": "Parmigiano reggiano", "text": ""}
{"id": "225317", "revid": "1543377", "url": "https://it.wikipedia.org/wiki?curid=225317", "title": "Sogno di una notte di mezza estate", "text": "Sogno di una notte di mezza estate (\"A Midsummer Night's Dream\") \u00e8 una commedia di William Shakespeare. Scritta intorno al 1595, \u00e8 la pi\u00f9 famosa tra le opere di argomento comico del drammaturgo.\nTrama.\nAd Atene fervono i preparativi del matrimonio tra Teseo e Ippolita, regina delle Amazzoni. Al cospetto di Teseo si presenta Egeo, padre di Ermia, con i due pretendenti della figlia per chiedere il suo giudizio: Ermia rifiuta di sposare Demetrio, perch\u00e9 innamorata di Lisandro che ricambia i suoi sentimenti. I due ragazzi sono pari per ricchezze, lignaggio e reputazione, ma Egeo preferisce Demetrio e le suppliche della figlia non lo toccano. Se Ermia rifiuta Demetrio deve essere condannata a morte o essere rinchiusa in un convento, e anche Teseo \u00e8 dell'avviso che la giovane debba rispettare l'autorit\u00e0 paterna. Finita l'udienza, i due innamorati decidono di scappare dalla citt\u00e0 quella notte, dandosi appuntamento nel bosco fuori citt\u00e0, per potersi sposare una volta lontani. Ermia confida il piano all'amica Elena, che era l'amante di Demetrio, prima che lui si infatuasse di Ermia. Per questo Elena, tradendo il segreto, rivela a Demetrio il piano degli innamorati, convinta che a quel punto Demetrio l'avrebbe allietata con un ringraziamento; invece Demetrio si lancia al loro inseguimento, seguito a sua volta da Elena.\nIl bosco, per\u00f2, \u00e8 un regno di fate pieno di misteri e insidie e qui si intrecceranno le storie di altri personaggi. I sovrani delle fate, Oberon e Titania, si stanno contendendo il figlio di un'amica umana di Titania per farne un paggio ed il bimbo rimane a Titania. Per avere il bambino paggio, Oberon allora ingaggia il folletto Puck, chiamato anche Hobgoblin o Robin Goodfellow, a che colga una viola del pensiero della quale sprema il succo sugli occhi della moglie addormentata; questo far\u00e0 invaghire la regina del primo essere, persona o animale, che vedr\u00e0 al risveglio e, quindi, nel piano di Oberon, dimenticandosi del resto ceder\u00e0 al re delle fate il suo servitore senza protestare. Assistendo a un dialogo fra Elena e Demetrio che passano di l\u00e0, Oberon chiede a Puck di versare il medesimo succo anche negli occhi di Demetrio per aiutare la sua spasimante. Per errore Puck spreme il succo sugli occhi di Lisandro che al risveglio vede Elena (che vaga nel bosco dopo essere stata congedata in malo modo da Demetrio) e se ne innamora perdutamente, con grande disappunto di Ermia.\nNel bosco si sono radunati anche alcuni artigiani della citt\u00e0, che provano uno spettacolo teatrale con cui allietare le nozze di Teseo e Ippolita. Puck ha il tempo di far loro uno scherzo: l'artigiano Bottom si ritrova con la testa trasformata in quella di un asino, i suoi compagni fuggono via terrorizzati e lui crede che lo stiano prendendo in giro per spaventarlo. Sar\u00e0 proprio Bottom la prima persona di cui si innamorer\u00e0 Titania al suo risveglio, a causa dell'effetto della viola del pensiero.\nOberon inoltre si accorge dell'errore di Puck e gli ordina di dare il succo a Demetrio. Cos\u00ec ora sia Lisandro sia Demetrio vogliono sposare Elena. Elena per\u00f2 crede che la stiano prendendo in giro, perch\u00e9 prima nessuno la voleva, e quando Ermia mostra il suo disappunto nel vedere Lisandro che corteggia l'amica, le due cominciano a litigare. Oberon lo prende per una birbonata di Puck, il folletto spiega il suo errore, e Oberon gli ordina di risistemare definitivamente il disguido tra gli innamorati: quindi il folletto cala sui quattro ragazzi una nebbia fatata che li disperde e li addormenta, e versa il succo di un'altra erba negli occhi di Lisandro, che torna ad amare Ermia.\nA questo punto Titania incontra Oberon, che realizza il suo scopo, per fare anche a lei la contro-magia. Puck quindi mette a posto le cose, compresa la testa del povero Bottom. Sicch\u00e9 tutto \u00e8 accomodato: Oberon e Titania sono riconciliati, e i quattro giovani sono due coppie.\nQuesti vengono trovati addormentati al limitare del bosco il giorno dopo da Ippolita e Teseo, il quale, dopo aver ascoltato i loro racconti, decide che anche i quattro giovani si sposino quel giorno insieme a lui e Ippolita. Anche Egeo, sopraggiunto dopo aver cercato la figlia tutta la notte, pu\u00f2 solo acconsentire, dato che ormai Demetrio ama Elena ed Ermia ama Lisandro. La notizia degli imminenti tre matrimoni manda in agitazione il villaggio, compresi i lavoratori ateniesi che stavano provando la commedia nel bosco, i quali per\u00f2 sono senza il personaggio principale della loro commedia: Piramo, che doveva essere interpretato da Bottom, da loro abbandonato nel bosco con la testa d'asino: il morale \u00e8 a terra. Fortunatamente il protagonista entra in scena proprio in questo momento di sconforto di ritorno dal bosco, pronto allo spettacolo.\nAl palazzo, Teseo, nonostante gli avvertimenti del cerimoniere, sceglie proprio il loro spettacolo (Piramo e Tisbe), in quanto sostiene che un qualcosa offerto con cos\u00ec buona volont\u00e0 non possa essere rifiutato. Inoltre ha la sensazione che la rappresentazione sar\u00e0 divertente a dispetto della trama e sicuramente interessante. A questo punto parte lo spettacolo nello spettacolo: gli artigiani mettono in scena una goffa versione della tragedia, generando una comica atmosfera (\"sento il volto della mia Tisbe...\", \"vedo il suono della tua voce...\"), nella quale \u00e8 compreso anche un personaggio nel ruolo del leone (causa dell'equivoco che porta i due innamorati alla morte), uno nel chiaro di luna e un altro nella parte del muro (con relativo squarcio attraverso cui i due amanti si parlano). Degna di nota la performance dell'artigiano Francis Flute, che interpreta (in maniera del tutto singolare) il ruolo di Tisbe. La tragedia diventa una farsa in cui tutti ridono fino alle lacrime. Gli artigiani vengono anche ricompensati da Teseo, divertito dallo spettacolo. La commedia si chiude quella notte, con Oberon e Titania che mandano la loro benedizione sul palazzo addormentato e Puck che saluta il pubblico.\nRappresentazioni e adattamenti.\nIl \"Sogno\" a teatro.\nDopo l'esordio, la commedia non fu mai rappresentata nella versione integrale fino alla met\u00e0 del XIX secolo; nel 1692 ci fu per\u00f2 un adattamento musicale da parte di Henry Purcell con il titolo di \"The Fairy Queen\", una versione ridotta in cui Bottom era il personaggio principale.\nIl \"Sogno\" nell'epoca Vittoriana.\nNel 1840, Madame Vestris rappresent\u00f2 la commedia integrale a Covent Garden, inserendovi intermezzi musicali e balletti; lei stessa interpret\u00f2 il ruolo di Oberon e, per settant'anni, i personaggi di Oberon e Puck furono interpretati da donne. Dopo il successo ottenuto dall'adattamento di Vestris, il teatro del XIX secolo continu\u00f2 a considerare il \"Sogno di una notte di mezza estate\" un'occasione per uno spettacolo imponente recitato da un centinaio di attori. Le ambientazioni sceniche raffiguranti il palazzo e la foresta furono curate nei minimi particolari, e le fate presero le sembianze di danzatrici con le ali di finissima tela di garza.\nNel 1841 Federico Guglielmo IV di Prussia chiam\u00f2 a Berlino il compositore tedesco Felix Mendelssohn, per ambiziosi progetti di allestimenti di tragedie greche e drammi shakespeariani con musiche di scena scritte appositamente per essi. Mendelssohn compose quelle per il \"Sogno di una notte di mezza estate\", nelle quali riutilizz\u00f2 l'omonima \"ouverture\" (\"Ein Sommernachtstraum\", op. 21) scritta nel 1826.\nGranville-Barker, Max Reinhardt ed altri.\nAll'inizio del XX secolo ci fu una reazione a questa fastosa rappresentazione. Harley Granville-Barker, un direttore artistico d'avanguardia, nel 1914 introdusse una moderna messa in scena della commedia, eliminando il cast numeroso e la musica di Mendelssohn, sostituita dalla musica popolare dell'et\u00e0 elisabettiana; invece di sfarzosi apparati scenici colloc\u00f2 una semplice scenografia fatta di tele decorate a disegni; us\u00f2 un'immagine delle fate del tutto originale, viste come creature dalla forma di insetti robot, simili agli idoli cambogiani. Semplicit\u00e0 ed enfasi sull'estro della direzione artistica hanno continuato a prevalere anche nelle successive rappresentazioni teatrali.\nMax Reinhardt mise in scena il \"Sogno di una notte di mezza estate\" per tredici volte tra il 1905 ed il 1934, introducendo una scenografia girevole. Fuggito dalla Germania, nel settembre del 1934 invent\u00f2 un adattamento scenico all'aperto, ancora pi\u00f9 spettacolare, all'Hollywood Bowl. La copertura fu tolta e sostituita da una foresta piantata su tonnellate di immondizia portata per l'occasione e fu costruita un'impalcatura che il corteo nuziale, sceso dalle colline al palcoscenico con le torce, attraversava nell'intervallo tra il quarto ed il quinto atto. Il cast di attori includeva John Lodge, William Farnum, Sterling Holloway, la diciottenne Olivia de Havilland e Mickey Rooney, con musiche di Mendelssohn orchestrate da Erich Wolfgang Korngold (il giovane compositore austriaco prosegu\u00ec la sua carriera a Hollywood). Basandosi sul successo di questa rappresentazione, la Warner Brothers e Reinhardt firmarono un contratto per farne un film, il primo tratto da un'opera di Shakespeare dopo \"La bisbetica domata\", interpretato da Douglas Fairbanks e Mary Pickford nel 1929; Rooney (Puck) e De Havilland (Ermia) erano gli unici attori provenienti dal cast teatrale.\nBrook e oltre.\nUn'altra realizzazione che fece epoca fu quella di Peter Brook nel 1971. Brook abbandon\u00f2 tutte le forme di rappresentazione tradizionali, ambientando la commedia in una scatola bianca vuota in cui fate maschili eseguivano degli esercizi circensi, come il trapezio; introdusse anche l'idea, diventata poi comune, di far sostenere un doppio ruolo: Teseo/Oberon e Ippolita/Titania, come a voler dire che il mondo delle fate rispecchia il mondo degli uomini. In seguito all'idea di Brook, i direttori artistici si sono presi la libert\u00e0 di prendere spunto dalla propria fantasia e decidere autonomamente che significato attribuire alla commedia e come trasferirlo sul palcoscenico. In particolare, \u00e8 diventato frequente l'elemento legato alla sessualit\u00e0, poich\u00e9 molti registi associano il \"palazzo\" a un simbolo di costrizione e di repressione, mentre il \"bosco\" pu\u00f2 indicare la sessualit\u00e0 selvaggia e incontrollabile, che \u00e8 sia liberatoria che terribile.\nTrasposizioni cinematografiche.\nLa commedia di Shakespeare ha ispirato diversi film. \nUno dei primi importanti film sul \"Sogno\" fu quello di Max Reinhardt e William Dieterle, che vinse due Academy Awards. Nel 1968 Peter Hall interpret\u00f2 le atmosfere psichedeliche degli anni sessanta con una pellicola basata sulla famosa produzione di Hall Royal Shakespeare Company, d'avanguardia per l'epoca. Judi Dench recitava nella parte di Titania.Un altro film basato su una produzione della Royal Shakespeare Company fu quello del 1996 diretto da Adrian Noble. Nel 1999 Michael Hoffman riunisce un \"cast\" hollywoodiano: Kevin Kline nel ruolo di Bottom, Michelle Pfeiffer nel ruolo di Titania, Sophie Marceau nel ruolo di Ippolita, e Calista Flockhart in quello di Elena, Rupert Everett in quello di Oberon e Christian Bale nel ruolo di Demetrio.Questo adattamento trasferisce il luogo in cui si svolge la commedia in Toscana alla fine del XIX secolo.\nUn particolare adattamento cinematografico dell'opera si vede nel film argentino \"Amapola\", del regista Eugenio Zanetti, prodotto nel 2014 da Fox International. La trama vede gli inquilini di un hotel interpretare l'opera di Shakespeare, ma nello stesso tempo tutto l'hotel \u00e8 protagonista di intrecci amorosi e magie. Si tratta di una interpretazione in stile \"Reality\" dove la realt\u00e0 intreccia la magia, il musical e il teatro in un mix elegante e ricercato, ispirandosi puntualmente all'opera scespiriana. Tra gli attori vi sono Camilla Belle, Francois Arnauld e Geraldine Chaplin.\nIn seguito i registi spagnoli \u00c1ngel de la Cruz e Manolo G\u00f3mez hanno realizzato un film d'animazione intitolato \"Una magica notte d'estate\", liberamente ispirato al \"Sogno di una notte di mezza estate\".\nAltri adattamenti.\nIl numero 36 della serie di fumetti italiana Dylan Dog si intitolava \"Incubo di una notte di mezza estate\", palesemente ispirato all'opera di Shakespeare.\nUna delle storie a fumetti di Corto Maltese, ideato e disegnato da Hugo Pratt, s'intitola \"Sogno di un mattino di mezzo inverno\" ed \u00e8 chiaramente ispirata al \"Sogno\" di Shakespeare. Infatti, anche se ambientata durante la prima guerra mondiale, vi appaiono i personaggi di Oberon, Titania e Puck, risvegliati assieme al mago Merlino e alla Fata Morgana per difendere il suolo britannico dall'invasione tedesca e quindi dai personaggi mitologici sassoni (tra i quali valchirie e troll).\nUn\"'ouverture\" e intermezzi musicali furono composti da Mendelssohn nel 1826 e usati in molte versioni teatrali durante il XIX secolo.\nFu adattata a opera musicale con musiche di Benjamin Britten e libretto di Britten e Peter Pears, rappresentata per la prima volta a Aldeburgh il primo giugno, 1960, per la regia di John Copley.\nDivenne un \"comic book\" (giornalino a fumetti nel formato classico americano) per opera di Neil Gaiman per la serie \"The Sandman\". La versione vinse diversi premi e si distinse per essere l'unica opera a fumetti che ottenne un World Fantasy Award.\nIl recente libro \"Magic Street\" di Orson Scott Card si rif\u00e0 all'opera, vista come una continuazione della commedia, ritenendo che la trama, in realt\u00e0, avesse preso spunto da vere interazioni con i personaggi delle fiabe.\nLa serie animata Gargoyles recupera alcuni elementi della commedia di Shakespeare. Oberon appare come sovrano della \"terza razza\" dopo aver deposto sua madre, la Regina Mab. Essa comprende tutte le creature magiche (comprese quelle delle mitologie di tutto il mondo). La razza comprende anche Titania, Puck e le strane sorelle (le tre streghe di Macbeth) e popola l'isola di Avalon.\nNel manga \"Il grande sogno di Maya\" di Suzue Miuchi, nei volumi 21 e 22 la protagonista Maya recita nel ruolo di Puck in una rappresentazione delle compagnie Tsukikage e Unicorno in un parco all'aperto. Si tratta di una rappresentazione dell'intera opera.\nLa storia \"Zio Paperone e la polvere di stelle\", pubblicata su Topolino nel 1988, \u00e8 liberamente ispirata a \"Sogno di una notte di mezza estate\".\nIl musical \"Puck\" della compagnia teatrale giapponese Takarazuka Revue \u00e8 liberamente ispirato a \"Sogno di una notte di mezza estate\".\nUn albo di \"Alan Ford\" s'intitola \"Sogno di una notte di mezzo inverno\".\nLa trilogia di libri \"fantasy\" di Lesley Livingston, che comprende Wondrous Strange, Darklight e Tempestuous \u00e8 liberamente ispirata al \"Sogno di una notte di mezza estate\".\nIl film diretto da George Lucas e prodotto dalla Touchstones, Strange Magic, \u00e8 liberamente ispirato al \"Sogno di una notte di mezza estate\".\nI Beatles eseguirono, seppure in modo molto comico e \"disordinato\", il quinto atto della prima scena dell'opera durante lo show \"Around The Beatles\", per celebrare il quattrocentesimo anniversario della nascita di Shakespeare. Paul McCartney interpretava Piramo, John Lennon Tisbe, George Harrison il Chiaro di Luna e Ringo Starr il Leone."}
{"id": "225318", "revid": "123156275", "url": "https://it.wikipedia.org/wiki?curid=225318", "title": "Small Computer System Interface", "text": "Small Computer System Interface o SCSI (), in elettronica e informatica, \u00e8 un'interfaccia standard progettata per realizzare il trasferimento di dati a bus in modalit\u00e0 parallela.\nProgettata nel 1978 ma resa nota al pubblico nel 1981, sin dalla sua standardizzazione nel 1986 SCSI \u00e8 stata comunemente utilizzata nelle linee di computer Amiga, Atari, Apple Macintosh, Sun Microsystems e nei sistemi server PC.\nDescrizione.\nPer collegare un computer ad un host, il bus di collegamento ha bisogno di un host adapter SCSI che gestisce il trasferimento dei dati sul bus stesso. La periferica deve disporre di un controller SCSI, che \u00e8 solitamente incorporato in tutte le periferiche, ad eccezione di quelle di pi\u00f9 vecchia concezione. L'interfaccia SCSI viene per lo pi\u00f9 usata per la comunicazione con unit\u00e0 hard disk e unit\u00e0 nastro di memorizzazione di massa, ma anche per connettere una vasta gamma di dispositivi, come scanner d'immagini, lettori e scrittori di CD (CD-R e CD-RW), lettori DVD. In effetti lo standard SCSI \u00e8 stato ideato per favorire l'intercambiabilt\u00e0 e la compatibilit\u00e0 dei dispositivi (tutti, almeno in teoria). Esistono anche stampanti SCSI.\nIn passato l'interfaccia SCSI era molto diffusa in ogni tipologia di computer, mentre attualmente trova un vasto impiego solamente in workstation, server e periferiche di fascia alta (cio\u00e8 con elevate prestazioni). I computer desktop e portatili sono invece di solito equipaggiati con l'interfaccia ATA/IDE (acronimi rispettivamente di \"Advanced Technology Attachment\" e \"Integrated Drive Electronics\") per gli hard disk e con l'interfaccia USB (\"USB\") per altre periferiche di uso comune. Queste ultime interfacce sono pi\u00f9 lente della SCSI, ma anche pi\u00f9 economiche. Notare che l'USB utilizza lo stesso set di comandi dello SCSI per implementare alcune delle sue funzionalit\u00e0.\nNel 1979 Alan Shugart, fondatore della Shugart Technology, introdusse sul mercato un'interfaccia semplificata, chiamata SASI. Contemporaneamente la divisione \"Periferiche\" della NCR Corporation (ora diventata Engenio), aveva sviluppato un prodotto pi\u00f9 evoluto, il BYSE, e, per implementarlo, stava progettando un ASIC (\"Application Specific Integrated Circuit\" cio\u00e8 \"circuito integrato per applicazioni specifiche\" o \"custom\"). Alla fine del 1981, NCR e Shugart si accordarono per far convergere il meglio delle due soluzioni in un unico progetto, in modo da costituire la base per un nuovo standard ANSI. Dopo una serie di riunioni del comitato normativo, e dopo che molti altri produttori avevano deciso di adottare il nuovo standard, fu scelto il nome SCSI.\nNel 1986, quando gi\u00e0 lo SCSI si era largamente diffuso, l'ANSI approv\u00f2 definitivamente la cosiddetta \"specifica SCSI\" (nota con la sigla X3.131-1986). Da allora lo SCSI si \u00e8 affermato come uno standard industriale universale, in grado di trovare applicazioni in quasi tutti i sistemi di computer (c'\u00e8 stata perfino un'implementazione SCSI per il famoso home computer Commodore 64). Il primo ASIC impiegato per realizzare un'interfaccia SCSI \u00e8 stato donato dalla NCR allo Smithsonian Museum, a dimostrazione della grande popolarit\u00e0 raggiunta.\nVersioni.\nLo SCSI ha subito un'evoluzione negli anni, ma prima di illustrarne le caratteristiche \u00e8 opportuno fare chiarezza sulla differente terminologia usata quando ci si riferisce allo standard SCSI vero e proprio, codificata da comitato T10 dell'INCITS, e dal linguaggio di uso corrente, codificato dalla associazione dei venditori di dispositivi SCSI.\nNel 2003 esistevano soltanto tre \"standard\": SCSI-1, SCSI-2, e SCSI-3, tutti di tipo modulare, incorporanti funzionalit\u00e0 che i vari produttori potevano decidere di includere o non includere. I vari vendor hanno dato nomi particolari a specifiche combinazioni di funzionalit\u00e0. Ad esempio il termine Ultra-SCSI \u00e8 definito nello standard, ma di solito \u00e8 utilizzato per indicare quelle versioni dotate di velocit\u00e0 di trasferimento dati doppie di quelle ottenibili con il Fast-SCSI. Questa velocit\u00e0 di trasferimento non \u00e8 conforme alla specifica SCSI-2, ma invece \u00e8 una delle opzioni previste dallo SCSI-3. Analogamente, nessuna versione dello standard richiede di indicare se il dispositivo \u00e8 di tipo LVD (\"Low Voltage Differential\") che significa che utilizza 3 volt di livello logico, invece dei 5 volt del tipo HVD (\"High Voltage Differential\"). Ciononostante i prodotti marcati Ultra-2 SCSI includono tutti questa opzione. Questo tipo di terminologia \u00e8 utile ai consumatori perch\u00e9 denominare un dispositivo Ultra-2 SCSI descrive le funzionalit\u00e0 meglio che denominarlo SCSI-3.\nNessuna edizione della specifica SCSI ha mai prescritto il tipo di connettori da usare, che sono stati invece scelti dai vari \"vendor\". Sebbene i dispositivi SCSI-1 siano equipaggiati tipicamente con connettori tipo Centronics \"Blue Ribbon\", e gli SCSI-2 con connettori tipo \"Mini-D\", non \u00e8 corretto riferirsi a questi tipi come i connettori degli SCSI-1 e SCSI-2.\nLe principali implementazioni dello standard SCSI sono le seguenti (in ordine cronologico e usando la terminologia di uso corrente):\nSCSI-1.\n\u00c8 la versione originale, derivata dal SASI, ed ufficialmente adottata dall'ANSI a partire dal 1986. SCSI-1 dispone di un bus a 8 bit, con controllo di parit\u00e0, funzionante in modo asincrono alla velocit\u00e0 di 3,5 MB/s, oppure in modo sincrono a 5 MB/s, con una lunghezza massima consentita dei cavi di collegamento pari a 6 metri, un notevole passo in avanti rispetto al limite di 0,45 metri dell'interfaccia ATA (\"Advanced Technology Attachment\"). Una variante del progetto iniziale prevedeva l'implementazione del cosiddetto HVD (\"High Voltage Differential\") cio\u00e8 5 volt di livello logico per il segnale, caratteristica che consente di aumentare di molte volte la massima lunghezza consentita per i cavi di collegamento.\nSCSI-2.\nQuesta versione \u00e8 stata lanciata nel 1989, dando in seguito origine alle varianti Fast-SCSI e Wide-SCSI. Il Fast-SCSI ha consentito di elevare la massima velocit\u00e0 di trasferimento dei dati (\"Transfer rate\") fino ad un massimo di 10 MB/s, mentre il Wide-SCSI ha raddoppiato sia larghezza del bus, portata a 16 bit, che la velocit\u00e0, portata a 20 MB/s. Tuttavia queste maggiori prestazioni hanno comportato una limitazione a 3 metri della lunghezza massima dei cavi di collegamento. SCSI-2 prevedeva inizialmente anche una versione a 32 bit del Wide-SCSI, che montava due bus a 16 bit, ciascuno con un proprio cavo di collegamento. Tuttavia questa variante \u00e8 stata di fatto ignorata sia dai costruttori di dispositivi che dal mercato, tanto che \u00e8 stata ufficialmente abolita dallo standard SCSI-3.\nSCSI-3.\nPrima che la Adaptec, e in seguito la SCSITA, codificassero l'attuale terminologia, il primo dispositivo SCSI in grado di superare le prestazioni dello SCSI-2 era stato semplicemente chiamato SCSI-3. Questi dispositivi, noti anche come Ultra-SCSI e Fast-20-SCSI, furono lanciati nel 1992. La velocit\u00e0 del bus era raddoppiata a 20 MB/s per i sistemi a 8-bit e a 40 MB/s per i sistemi a 16-bit. La massima lunghezza dei cavi rimase 3 metri, ma l'Ultra-SCSI si guadagn\u00f2 una pessima reputazione per la sua estrema sensibilit\u00e0 alla lunghezza e alle condizioni dei cavi, che spesso provocava malfunzionamenti a causa di piccoli difetti nei cavi stessi, nei connettori o nei terminatori.\nUltra-2.\nQuesta versione \u00e8 stata introdotta sul mercato nel 1997 ed \u00e8 dotata del bus di tipo LVD (vedi sopra), e per questo motivo viene a volte chiamata LVD SCSI. L'impiego della tecnologia LVD ha permesso di aumentare la lunghezza massima dei cavi a 12 metri, mantenendo un'alta immunit\u00e0 contro i disturbi. In qualche applicazione speciale la velocit\u00e0 \u00e8 stata elevata fino a 80 MB/s. Tuttavia questa versione ha avuto vita breve, in quanto presto soppiantata dall'Ultra-3 (Ultra-160).\nUltra-3.\nConosciuta anche come Ultra-160 e introdotta alla fine del 1999, questa versione \u00e8 sostanzialmente un'evoluzione dell'Ultra-2 in cui la velocit\u00e0 di trasmissione \u00e8 stata ancora una volta raddoppiata a 160 MB/s con l'impiego di una tecnologia chiamata \"double transition clocking\" (DTC) o \"dual edge clocking\". L'Ultra-160 inoltre \u00e8 dotato di altre nuove caratteristiche, come il cyclic redundancy check (CRC) che implementa un meccanismo di correzione automatica degli errori di trasmissione.\nUltra-320.\nCostituisce un'evoluzione dell'Ultra-160 in cui la velocit\u00e0 \u00e8 stata raddoppiata a 320 MB/s. Quasi tutti i nuovi hard drive SCSI prodotti dall'ottobre 2003 sono di questo tipo.\nUltra-640.\nAltrimenti noto anche come Fast-320, \u00e8 realizzato in conformit\u00e0 ad una specifica INCITS 367-2003 or SPI-5 emessa all'inizio del 2003, e, ancora una volta, raddoppia la velocit\u00e0, portandola a 640 MB/s.\nSCSI \u00e8 un protocollo di livello 2 con un'interfaccia parallela iSCSI un protocollo di livello 7 su TCP/IP.\niSCSI.\nLa versione iSCSI (sta per: \"internet SCSI\") \u00e8 un'evoluzione dello SCSI-3 che mantiene praticamente invariata l'impostazione dello SCSI di base, specialmente per quanto riguarda il set di comandi. Essa si basa sull'idea di incorporare nello standard SCSI il protocollo TCP/IP, realizzando un protocollo di storage che possa \"viaggiare\" su Ethernet. I sostenitori dello standard iSCSI ritengono che questa tecnologia possa rimpiazzare, nel lungo termine, le tecnologie concorrenti, compresa la tecnologia Fibre Channel, poich\u00e9 le velocit\u00e0 di trasmissione dati ottenibili con reti Ethernet stanno attualmente aumentando pi\u00f9 rapidamente di quelle ottenibili con le altre tecnologie. In prospettiva l'iSCSI ha dunque i requisiti necessari per affermarsi sia nel mercato di fascia bassa (\"low-end\") che di fascia alta (\"high-end\"), utilizzando la medesima tecnologia.\nCompatibilit\u00e0.\nLe versioni Ultra-2, Ultra-160 e Ultra-320 possono essere liberamente collegate sullo stesso bus di tipo LVD senza alcuno scadimento delle prestazioni, poich\u00e9 il computer host effettuer\u00e0 automaticamente l'arbitraggio della velocit\u00e0 di trasmissione e dell'utilizzo del bus di ciascun dispositivo. Nota: nessun dispositivo funzionante in single-ended mode (cio\u00e8 con una linea collegata a terra) deve essere connesso al bus LVD, poich\u00e9 ci\u00f2 limiterebbe la velocit\u00e0 di tutti i dispositivi alla velocit\u00e0 del dispositivo single-ended pi\u00f9 lento. A partire dall'emanazione della specifica SPI-5 (che descrive la versione Ultra-640) il supporto dell'interfaccia single-ended \u00e8 fortemente sconsigliato, e quindi i dispositivi che saranno prodotti in futuro non saranno pi\u00f9 compatibili con quelli precedenti.\nAttenzione: i moderni dispositivi SCA devono essere collegati in catena ai precedenti modelli usando gli appositi adattatori SCA. Sebbene questi adattatori siano solitamente equipaggiati con connettori ausiliari di alimentazione di tipo speciale, si potrebbe correre il pericolo di danneggiare il dispositivo in caso di errata connessione alla sorgente di alimentazione. \u00c8 consigliabile effettuare sempre un test preliminare del dispositivo senza l'alimentazione ausiliaria. I dispositivi SCSI sono di norma compatibili con le versioni precedenti (\"backward compatibility\"), il che significa che, ad esempio, \u00e8 possibile collegare un hard disk Ultra-3 SCSI con un controller Ultra-2 SCSI e pilotarlo regolarmente, anche se a velocit\u00e0 e funzionalit\u00e0 ridotte.\nAd ogni dispositivo SCSI (compreso l'adattore del computer host), deve essere assegnato, in fase di configurazione, un identificatore (ID) univoco, in modo che possa condividere uno stesso bus con altri dispositivi. Inoltre il bus deve anche essere correttamente collegato ad un terminatore. Possono essere utilizzati terminatori sia di tipo attivo che passivo, anche se il tipo attivo \u00e8 preferibile (obbligatorio se il bus \u00e8 di tipo LVD). Errati collegamenti del terminatore sono una delle pi\u00f9 frequenti cause di malfunzionamento dei dispositivi SCSI.\n\u00c8 possibile convertire un bus \"largo\" in uno \"stretto\", con l'avvertenza di installare i dispositivi che richiedono il bus \"largo\" pi\u00f9 vicini all'adattatore. Ci\u00f2 richiede la presenza di un cavo di collegamento dotato di terminatori alla fine del lato \"largo\" del bus. Questa tecnica di collegamento viene solitamente chiamata \"terminazione high-9\". \u00c8 necessario inviare comandi specifici all\"'host\" per abilitare questa modalit\u00e0. Questa pratica \u00e8 comunque sconsigliata.\nArchitettura del modello SCSI.\nLo standard SCSI-1 originario definiva le caratteristiche fisiche richieste al bus di collegamento, nonch\u00e9 la sequenza dei segnali elettrici necessari a compiere determinate azioni. Con lo standard SCSI-2 si ebbe un notevole ampliamento delle funzionalit\u00e0, in particolare con la completa definizione del set di istruzioni da inviare al controller. Sta di fatto che il set di comandi SCSI \u00e8 utile e funzionale di per s\u00e9, dal momento che esiste ormai un gran numero di utilizzatori e progettisti esperti. Con l'avvento dello standard SCSI-3 si \u00e8 realizzata la netta separazione fra il set di comandi SCSI vero e proprio e la sua tradizionale implementazione in modalit\u00e0 \"parallela\".\nLa struttura logica del set di comandi SCSI \u00e8 denominata SAM (\"SCSI Architecture Model\") ed \u00e8 inclusa nelle specifiche di interfacciamento con dispositivi rispondenti ai seguenti standard:\nTutti questi tipi di dispositivi son in grado di interpretare, in tutto o in parte, il set di comandi SCSI."}
{"id": "225320", "revid": "125668509", "url": "https://it.wikipedia.org/wiki?curid=225320", "title": "Claudio Martelli", "text": "\u00c8 stato esponente del Partito Socialista Italiano, dei Socialisti Democratici Italiani e del Nuovo PSI. Attualmente \u00e8 il direttore del giornale \"Avanti!\".\nBiografia.\nA soli 13 anni si iscrive al Partito Repubblicano Italiano. Ha frequentato il Liceo Classico \"Giosu\u00e8 Carducci\" di Milano, lo stesso frequentato da Massimo Fini (che gli fu compagno di banco) e Bettino Craxi.\nSi \u00e8 laureato in Filosofia presso l'Universit\u00e0 degli Studi di Milano e ha lavorato come assistente nella facolt\u00e0 di Lettere e Filosofia del medesimo ateneo, prima di entrare in politica. Aderisce all'unit\u00e0 socialista nel 1966 e comincia la carriera nei quadri locali milanesi socialisti. Viene chiamato a Roma da Bettino Craxi nel 1976, lascia la carriera accademica ed entra nella direzione nazionale del Partito Socialista Italiano. Nel 1979 viene eletto deputato nella circoscrizione Mantova-Cremona. In occasione del congresso del PSI a Palermo (1981) diviene uno dei due vicesegretari del partito accanto a Valdo Spini.\nNel 1984 al congresso di Verona diviene vicesegretario unico e in giugno viene eletto al Parlamento europeo nella Circoscrizione Italia centrale. \u00c8 nuovamente eletto deputato nel 1987 nella circoscrizioni di Mantova e Cremona, e Palermo, Trapani, Agrigento, Caltanissetta. Su indicazione di Craxi, nel luglio 1989 diviene vicepresidente del Consiglio dei ministri dei governi Andreotti VI e Andreotti VII. Nel 1990 \u00e8 autore di un importante decreto-legge sull'immigrazione che di lui porta il nome (convertito in legge, legge Martelli).\nMinistro di grazia e giustizia.\nNel 1991 diviene anche Ministro di grazia e giustizia. Come Guardasigilli Martelli diventa il principale sostenitore del magistrato Giovanni Falcone, che viene da lui chiamato al Ministero a dirigere la Direzione Generale degli Affari Penali. In quel periodo Martelli e Falcone lavorarono al progetto della Superprocura antimafia. La vicinanza di Giovanni Falcone a Claudio Martelli cost\u00f2 al magistrato siciliano violenti attacchi da parte del PDS e del sindaco di Palermo Leoluca Orlando: quest'ultimo sferr\u00f2 un attacco personale a Falcone durante il programma televisivo \"Samarcanda\" su Rai 3, accusandolo di \"tenere nei cassetti i dossier\".\nIn merito Martelli dichiarer\u00e0: \u00ab\u00c8 lo stesso Falcone a dare una spiegazione a quella insinuazione atroce rivolta verso il giudice che debell\u00f2 la cupola mafiosa\u00bb. Secondo Martelli, Falcone non aveva una gran voglia di affrontare quell'argomento durante l'audizione al CSM, poi, dopo l\u2019insistenza dei componenti: \u00ablo dice chiaro e tondo: \"Forse il sindaco di Palermo non ha sopportato che io indagassi su grandi appalti che riguardano l'illuminazione e le fognature di una grande citt\u00e0, perch\u00e9 ci sono appalti e appalti: i piccoli e quelli miliardari. E io indagando su quelli miliardari, nel caso di Palermo ho scoperto che con Orlando sindaco, Ciancimino era tornato a imperare\u00bb. Martelli ricorda poi il contesto nel quale collocare quegli eventi: \u00abEravamo nel 1991, e si voleva considerare Ciancimino fuori dai giochi, ma non era cos\u00ec. Questa era la cosa che fece impazzire di rabbia Orlando. L'accusa rivolta a Falcone sarebbe una ritorsione polemica\u00bb. La nomina di Falcone all'UAP fu peraltro valutata negativamente dall'Associazione Nazionale Magistrati.\nA seguito della strage di Capaci del 23 maggio 1992, dove persero la vita Falcone, la moglie e gli uomini della sua scorta, fu introdotto dal decreto-legge 8 giugno 1992, n. 306 (cosiddetto \"Decreto antimafia Martelli-Scotti\"), convertito nella legge 7 agosto 1992, n. 356, il regime di carcere duro ed un secondo comma all'articolo 41bis, che consentiva al Ministro della Giustizia di sospendere per gravi motivi di ordine e sicurezza pubblica le regole di trattamento e gli istituti dell'ordinamento penitenziario nei confronti dei detenuti facenti parti dell'organizzazione criminale mafiosa.\nAnche sul fronte opposto l'impegno antimafia del Ministro fu ferocemente criticato, in quanto suppostamente in conflitto con scambi elettorali che in precedenza avrebbero visto confluenze di consensi siciliani sul PSI: pentiti come Angelo Siino, Nino Giuffr\u00e8 e Gaspare Spatuzza lamentarono - nelle loro confessioni di un decennio dopo - che \u00abquei quattro \u201ccrasti\u201d socialisti (...) prima si erano presi i nostri voti, nell'87, e poi ci avevano fatto la guerra\u00bb. L'addebito fu risolutamente respinto da Martelli, che si \u00e8 sempre riconosciuto solo nella seconda parte della frase, quella per cui lui stesso dice di s\u00e9: \"sono io uno di quei \"crasti\" (cornuti) socialisti che hanno fatto la guerra alla mafia\u00bb.\nUltimi anni.\nDurante Mani Pulite, nel 1993, Martelli \u00e8 candidato ad assumere la guida del PSI, ma a seguito di un avviso di garanzia - per concorso sulla bancarotta fraudolenta del Banco Ambrosiano, da cui il PSI aveva attinto il \"conto protezione\" su cui per quindici anni i giudici di Milano avevano invano indagato, fino alle decisive chiamate in correit\u00e0 di Licio Gelli e Silvano Larini - il 10 febbraio si dimette da ministro della Giustizia. Successivamente, fonder\u00e0 l'associazione umanitaria \"Opera\" e quella civile \"Societ\u00e0 Aperta\" nel 1996. Diventa direttore di \"Mondoperaio\" nel 1997.\nDopo l'abbandono temporaneo della politica, nel 1998 \u00e8 consulente del Ministro Livia Turco nella commissione per le politiche d'integrazione degli immigrati e della Consulta degli immigrati, incarico da cui si dimette a seguito di divergenze politiche con il governo. \u00c8 eletto eurodeputato nel 1999 per lo SDI nella circoscrizione Marche-Umbria-Toscana-Lazio. Esce dallo SDI nel 2000 e successivamente aderisce alla Lega Socialista: di conseguenza viene espulso dal gruppo socialista al Parlamento europeo ed entra in quello liberaldemocratico. Nel 2001 fonda assieme a Gianni De Michelis e Bobo Craxi il Partito Socialista - Nuovo PSI, di cui diventa portavoce. Abbandona la politica ancora una volta nel 2005, stavolta definitivamente.\nNel 2005 conduce il programma televisivo \"Claudio Martelli racconta\" su Canale 5; dal 4 ottobre 2005 al 27 aprile 2006 presenta il programma di seconda serata \"L'incudine\" su Italia 1; nell'autunno 2006 conduce \"Flash Back\", su Canale 5, la mattina del sabato. Sempre dal 2005 cura fino al 2008 un suo spazio editoriale: \"Osservatorio\", sul settimanale \"Oggi\". Un anno dopo, torna in tv, stavolta a spiegare, attraverso appuntamenti giornalieri su Canale 5, la Costituzione Italiana. Nel 2011 si candida per il consiglio comunale di Siena, nelle file del Nuovo Polo, ma non viene eletto.\nIl 1\u00ba maggio 2020 torna in edicola lAvanti!\" con Martelli come direttore e la rivista \"Critica Sociale\" come editore; il giornale ha cadenza quindicinale e una tiratura di 5.000 copie. La riapertura \u00e8 criticata dal Partito Socialista Italiano, che edita lAvanti!\" online come testata di partito sotto la direzione di Mauro del Bue.\nNel 2020, in occasione del referendum costituzionale sulla riduzione del numero dei parlamentari legato alla riforma avviata dal governo Conte I guidato dal Movimento 5 Stelle assieme alla Lega e concluso dal governo Conte II guidato dalla coalizione M5S e PD, annuncia di schierarsi per il NO.\nVita privata.\n\u00c8 sposato dal 2020 con la deputata Lia Quartapelle. Il matrimonio sar\u00e0 celebrato a Milano. Inizialmente il matrimonio avrebbe dovuto essere celebrato nel 2020 a Tel Aviv.\nProcedimenti giudiziari.\nTangentopoli.\nNello scandalo Tangentopoli, a riguardo del finanziamento illecito al PSI, Martelli \u00e8 stato condannato a 8 mesi di reclusione nel 2000, pena sospesa con la condizionale, dopo aver confessato, per aver ricevuto 500 milioni di lire nel caso della maxitangente Enimont.\nSecondo gli atti processuali, Roberto Calvi avrebbe pagato tangenti a Martelli durante la vicenda del Banco Ambrosiano; tuttavia in questo caso non \u00e8 stato condannato.\nTrattativa Stato-mafia.\nIl suo nome \u00e8 stato nuovamente all'attenzione delle cronache giudiziarie nell'ambito del processo sulla trattativa Stato-mafia, allorquando l'ex killer di Cosa nostra Francesco Onorato ha raccontato dell'avvio della strategia stragista disposta da Tot\u00f2 Riina dopo la sentenza del maxiprocesso: \"Nella lista delle persone da uccidere, come seppi da Salvatore Biondino, l'ambasciatore della commissione, c'erano Lima, Andreotti e suo figlio, gli ex ministri Mannino, Vizzini, ma anche Martelli. Siamo stati noi a far eleggere Martelli come ministro della Giustizia: nel 1987 avevamo finanziato la sua campagna elettorale con 200 milioni di lire. E poi Martelli mantenne le promesse, perch\u00e9 fece dare gli arresti ospedalieri ad alcuni mafiosi\"."}
{"id": "225321", "revid": "729019", "url": "https://it.wikipedia.org/wiki?curid=225321", "title": "Isole di Langerhans", "text": "Le isole di Langerhans sono agglomerati di cellule, sferici concentrici, altamente vascolarizzati, situati nel pancreas; le \"isole\" furono scoperte dal patologo tedesco Paul Langerhans nel 1869.\nQueste cellule, per la loro attivit\u00e0, sono sensibili alla glicemia (livello del glucosio nel sangue) e di conseguenza sono modulate nella attivit\u00e0 di secrezione di diversi ormoni atti a regolarla. Sono disposte in cordoni cellulari collocati tra una rete di capillari in cui il sangue scorre dal centro verso l'esterno. Le isole rappresentano circa 1-2% della massa del pancreas, distribuite nel parenchima.\n\u00c8 stato stimato che circa un milione di isole siano presenti nel pancreas di un individuo adulto sano: la massa insulare ammonta a circa 1-1,5 grammi.\nLe isole costituiscono la parte produttiva ormonale endocrina del pancreas (cio\u00e8 che versa l'elaborato ormonale nel circolo sanguigno).\nLe isole di \"Langerhans\" non vanno confuse con le cellule di Langerhans, cellule del sistema immunitario, n\u00e9 con le cellule di Langhans, che sono cellule giganti multinucleate che si trovano in granulomi, soprattutto in quelli causati dal batterio tubercolare.\nComposizione cellulare.\nCi sono almeno cinque tipi di cellule endocrine che costituiscono le isole di Langerhans e secernono molti ormoni diversi, tra cui:\n\u00c8 stato recentemente dimostrato che la cito-architettura (ovvero, la distribuzione ed il numero delle cellule endocrine che costituiscono le isole di Langerhans) differisce sostanzialmente se si paragonano specie animali. Infatti le isole di roditore sono caratterizzate da una predominante componente di cellule beta (~80%) distribuite al centro dell'agglomerato cellulare ed una relativamente minore componente di cellule alfa, delta, gamma ed epsilon distribuite alla periferia. Le isole umane sono invece caratterizzate da una distribuzione di cellule beta ed alfa pi\u00f9 uniforme nell'ambito dell'agglomerato cellulare.\nFunzione endocrina.\nGlucagone ed insulina sono i principali ormoni regolatori del metabolismo del glucosio delle cellule.\nIl glucagone rimuove il glucosio dal glicogeno epatico promuovendone l'immissione nella circolazione sanguigna.\nL'insulina permette il metabolismo del glucosio attivando la glicolisi; favorisce l'accumulo di glucosio nel fegato sotto forma di glicogeno e l'immagazzinamento dei grassi.\nLa somatostatina ha un effetto inibitore sulla secrezione di entrambi gli ormoni. Inibisce la sintesi dell'ormone della crescita GH ipofisario.\nIl peptide pancreatico serve a regolare la secrezione esocrina del pancreas."}
{"id": "225322", "revid": "525063", "url": "https://it.wikipedia.org/wiki?curid=225322", "title": "Seine Saint Denis", "text": ""}
{"id": "225324", "revid": "125942709", "url": "https://it.wikipedia.org/wiki?curid=225324", "title": "Tremosine sul Garda", "text": "Tremosine sul Garda (\"Tremosen\" in dialetto bresciano) \u00e8 un comune italiano sparso di abitanti della provincia di Brescia in Lombardia. Posto su un terrazzo strutturale che sovrasta l'alto Lago di Garda, fa parte de I borghi pi\u00f9 belli d'Italia.\nGeografia fisica.\nTerritorio.\nL'altitudine del comune \u00e8 compresa fra i 65 m e i 1976 m s.l.m. La frazione capoluogo del municipio, Pieve, si trova a un'altezza di 414 m s.l.m. mentre Vesio, la frazione pi\u00f9 abitata secondo il censimento del 2001, si trova invece a 626 m s.l.m. Tra le altre frazioni, Campione del Garda \u00e8 quella che si trova all'altitudine pi\u00f9 bassa, 65 m s.l.m. mentre Campi \u00e8 quella situata pi\u00f9 in alto (691 m s.l.m.).\nIl nome \"Tremosine\" indica anche un'ampia zona all'interno del parco regionale dell'Alto Garda Bresciano, istituito nel 1989. \u00c8 tra i pi\u00f9 ampi comuni della Provincia di Brescia.\nNel territorio comunale sono presenti profonde vallate che caratterizzano la zona, tra cui la Valle del San Michele. Campione \u00e8 l'unica frazione ad affacciarsi sul Lago di Garda.\nClima.\nGrazie alla vicinanza con lago, il clima \u00e8 mite in inverno e caldo, ma non afoso nella stagione estiva. Queste condizioni, fanno s\u00ec che si sviluppi una vegetazione tipicamente mediterranea. Salendo di quota il clima passa da temperato a temperato sub-continentale e quindi a temperato continentale.\nOrigini del nome.\nIl toponimo \u00e8 attestato fin dal 1185 dato che compare sulla bolla d'investitura dei beni che papa Urbano III eman\u00f2 a favore dell'arciprete Martino. Secondo Mazza (1986) potrebbe derivare dall'etrusco \"Tremusina\".\nUna seconda teoria, riportata ancora dallo stesso Mazza, sostiene che esso derivi da \"tramoggia\", ovvero \"misura di tre moggi\" per la conformazione del territorio.\nStoria.\nEpoca preromana.\nLe prime informazioni certe di presenza umana risalgono al neolitico: una stazione preistorica fu rinvenuta dal geologo Arturo Cozzaglio in localit\u00e0 Pieve e altri oggetti furono scoperti a Lis, a Calvarice e a Castello.\nVi sono inoltre testimonianze di insediamenti in epoca etrusca: una lapide bilingue etrusco-cenomano del I secolo d.C. \u2013 per anni murata presso il campanile della chiesa di Voltino e trasferita dal 1857 presso il museo civico ora di Santa Giulia \u2013 \u00e8 di discussa traduzione.\nEpoca romana.\nIn et\u00e0 romana, secondo Scalmana (2001), i ricchi cittadini romani possedevano ville e campi in zona, dove si facevano anche costruire decorose tombe con epitaffio. Secondo Mazza (1986) le lapide classificate risultano essere quindici; inoltre nel territorio di Tremosine vennero rinvenuti anche corredi funerari, tra cui monete in bronzo del periodo 160-180 in una sepoltura in localit\u00e0 Ustecchio.\nDa una lapide scoperta nel Settecento \u00e8 attestata la presenza di un culto al dio Bergimo: secondo Mazza (1986) sopra la sua ara sorse la prima pieve cristiana che fu sostituita da una chiesetta gotica nel XII secolo.\nEpoca medievale.\nNel 1185 risulta che l'arciprete Martino, il primo di cui si abbia testimonianza scritta, si rec\u00f2 al conclave di Verona per l'elezione di papa Urbano III il quale lo investi dei beni in Tremosine. Nel 1275 \u00e8 attestato che l'arciprete Bonapace partecip\u00f2 all'elezione vescovile di Berardo Maggi, risultandone decimo nell'ordine di congresso.\nPer Tremosine il titolo di Comune \u00e8 attestato per la prima volta in un atto del 12 maggio 1268.\nNel 1283, in mezzo alle lotte fra i Visconti e i Della Scala per il controllo del territorio bresciano, risulta che la comunit\u00e0 si diede al vescovo di Trento. L'anno seguente, dopo una guerra fra la repubblica comunale di Brescia e il vescovo trentino, la zona di Tremosine, Limone e Tignale torn\u00f2 a essere soggetta al capoluogo cidneo.\nNel 1330, il signore di Brescia Giovanni di Boemia vendette il feudo di Tremosine a Federico Castelbarco per Fiorini. Tre anni dopo, la caduta del boemo per mano dei Della Scala comport\u00f2 anche la decadenza dei Castelbarco.\nIn seguito, Tremosine si leg\u00f2 alla Magnifica patria della Riviera e pass\u00f2 alla Repubblica di Venezia nel 1426.\nEpoca veneta.\nA partire dagli atti del Cinquecento presenti nell'archivio comunale, risulta che il comune fosse suddiviso in quattro quadre, denominate Pieve, Sermerio, Vesio e Voltino, a loro volta organizzate in vicinie con un proprio podest\u00e0. La vicinia del comune era anche chiamata pubblico e generale comune: era affiancata da un consiglio di dodici persone e, dal 1586, da un'adiuncta di otto persone. Tuttavia, quest'ultimo organo spar\u00ec successivamente a seguito di mutamenti nell'organizzazione. Il console era estratto a sorte tra i consiglieri: la sua carica durava un mese, aveva autorit\u00e0 giudiziarie e il potere di convocare la vicinia. La carica di sindaco risulta citata per la prima volta nel 1664 e aveva il compito sia di presiedere la vicinia, sia di controllare l'esecuzione delle deliberazioni. Altri ruoli previsti da atti e statuti erano quelli del camparo, dell'estimatore e del cancelliere.\nSecondo quanto riportato da Giovanni Da Lezze nel suo Catastico bresciano del 1610, \"Trimosino\" faceva parte della quadra di Gargnano. Pochi anni dopo, il comune fu colpito dalla peste del 1630; le testimonianze del tempo riportano 600 vittime. All'inizio del XVIII secolo, le varie comunit\u00e0 furono devastate e razziate dalle milizie francesi durante la guerra di successione spagnola.\nNel 1750, la chiesa di Vesio ottenne l'autonomia parrocchiale, staccandosi da quella di Pieve, dopo 170 anni di discussioni e di lotte anche cruente.\nEpoca napoleonica e asburgica.\nA seguito dell'occupazione delle truppe francesi del bresciano (maggio 1796) e della proclamazione della repubblica Bresciana (marzo 1797), Tremosine fu assegnata al cantone del Benaco. Il trattato di Campoformio (ottobre 1797) defin\u00ec il confine tra la repubblica Cisalpina e l'Arciducato d'Austria presso il passo di Nota.\nNel 1805, il comune risulta appartenere al Dipartimento del Mella del napoleonico regno d'Italia. Dal punto di vista organizzativo fu definito comune di seconda classe e assegnato al distretto IV di Sal\u00f2.\nNel 1810, il vicino comune di Limone su soppresso e il suo territorio fu assegnato a Tremosine.\nDopo il congresso di Vienna, Tremosine fu privato del territorio di Limone, che riacquist\u00f2 l'autonomia municipale, e fu assegnato alla provincia di Brescia del regno Lombardo-Veneto, retto dagli Asburgo d'Austria. Nel 1816 fu assegnato al distretto XV di Gargnano.\nNel 1848, Carlo Pisacane guid\u00f2 la 5\u00aa Compagnia Cacciatori dei Corpi Volontari Lombardi presso il passo di Nota di Tremosine, scontrandosi con le truppe austriache e venendo ferito il 27 giugno. L'anno seguente, dopo che Haynau decise di multare i comuni bresciani di 500 lire per ogni disertore non consegnato, a Tremosine fu raccolta una banda di essi che emigr\u00f2 in Piemonte.\nNel 1853 il distretto di Gargnano fu rinumerato in X.\nDopo l'unit\u00e0 d'Italia.\nTremosine dovette attendere gli esiti del trattato di Zurigo prima di poter passare sotto il controllo del Regno di Sardegna (dal 1861, Regno d'Italia). Il confine con l'impero austriaco (dal 1866 austro-ungarico) fu stabilito presso il passo di Nota: .\nDal punto di vista amministrativo, il comune fu assegnato al mandamento II di Gargnano, appartenente al circondario IV di Sal\u00f2 della nuova provincia di Brescia.\nLa prima guerra mondiale.\nIl territorio comunale di Tremosine venne intensamente fortificato dagli italiani durante la prima guerra mondiale, soprattutto a partire dal 1917 quando la prima Linea venne stabilizzata in Val di Ledro. Il settore assunse importanza particolarmente dopo la battaglia di Caporetto, che port\u00f2 il fronte principale lungo il Piave e sul Pasubio, a poche decine di chilometri di distanza: uno sfondamento lungo il gradiente del Garda avrebbe infatti potuto portare gli austriaci oltre Sal\u00f2 e Desenzano, alle spalle del fronte e senza ulteriori ostacoli verso le zone industriali di Brescia e Milano.\nLa frazione di Vesio fu sede di una delle Direzioni Lavori del Genio Militare della Zona XV e presso il Passo Nota fu installato il Comando di Sottosettore IV Bis, del quale individuano ancora le strutture.\nLe dorsali montane furono oggetto di intensi lavori difensivi: furono costruite decine di chilometri di mulattiere e di sentieri per collegare i crinali fortificati. La rete stradale montana e di fondovalle di Tremosine \u00e8 stata costruita principalmente per scopi militari dal Genio in questo periodo: come la provinciale 38 che collega Tignale a Limone, la strada in quota per il passo di Nota e quella di fondovalle nell'alveo del lago di Bondo.\nAnche il crinale pi\u00f9 a nord (Dalvra, Corno Nero, Corna Vecchia) fu interamente fortificato e percorso da strade. Furono realizzate linee trincerate formate da centinaia di tratti, supportate da ricoveri in roccia, appostamenti e casematte in caverna, postazioni per mitragliatrici e lanciabombe, oltre alle piazzole per le batterie di artiglieria.\nDal primo dopoguerra al XXI secolo.\nCon regio decreto 31 dicembre 1928, n. 3311, la frazione di Campione fu staccata da Tignale per essere assegnata a Tremosine.\nNel 1962 il paese di Tremosine divenne noto in tutta Italia per un fatto di cronaca nera: il giovane diciottenne Giuseppe Rossi, poi noto come \"il mostro di Tremosine\", uccise a fucilate i genitori e la sorellina mentre dormivano nella loro abitazione.\nA seguito della legge regionale 7 novembre 2013, n. 12, il nome del comune fu cambiato in Tremosine sul Garda.\nGeografia antropica.\nFrazioni.\nSecondo l'articolo 4, comma 1 dello statuto comunale, il territorio comunale \u00e8 suddiviso tra le seguenti frazioni:\nLa localit\u00e0 Pieve \u00e8 sede comunale.\nInfrastrutture e trasporti.\nIl territorio comunale \u00e8 attraversato dalla strada statale gardesana occidentale il cui percorso affianca il Lago di Garda parzialmente in galleria.\nEsistono due strade provinciali: la 38, che collega la frazione di Campione a Pieve e a Vesio per poi dirigersi verso Tignale, e la 115, che collega Vesio a Limone sul Garda, passando per Bassanega, Ustecchio e Voltino.\nTremosine \u00e8 servita dalla linea di autobus interurbani LN012 Gargnano-Tremosine-Limone, gestita dal consorzio Trasporti Brescia Nord.\nAmministrazione.\nGemellaggi.\nTremosine sul Garda \u00e8 gemellata con:"}
{"id": "225327", "revid": "33689", "url": "https://it.wikipedia.org/wiki?curid=225327", "title": "Fabio Tiziano", "text": "Biografia.\nGli inizi della carriera di Tiziano, attestati da un'iscrizione, lo videro \"corrector Flaminiae et Piceni\", poi \"consularis\" della Sicilia, proconsole d'Asia con l'incarico di \"iudex sacrarum cognitionum\", e \"comes\" del primo ordine, probabilmente sotto Costantino I. Sempre Costantino lo nomin\u00f2 console per l'anno 337.\nTra il 25 ottobre 339 e il 27 febbraio 341 Tiziano fu \"praefectus urbi\" di Roma, sotto l'imperatore Costante I. Tra il 341 e il 349 fu prefetto del pretorio delle Gallie, sempre al servizio di Costante I. L'esercito gallico era scontento dell'imperatore, che preferiva le truppe danubiane: il generale Magnenzio, nel 350, si ribell\u00f2 a Costante e Tiziano si schier\u00f2 dalla sua parte. Magnenzio fece uccidere Costante e prese il potere (18 gennaio 350); Tiziano fu nominato per la seconda volta \"praefectus urbi\" di Roma, anche questa in questo caso con l'incarico di \"iudex sacrarum cognitionum\" (27 febbraio 350-1\u00ba marzo 351).\nIl 3 giugno 350, a Roma, un nipote di Costantino I, Nepoziano, tent\u00f2 di prendere il potere. Raccolse un certo numero di gladiatori, predoni e altri personaggi abituati al crimine, e marci\u00f2 su Roma, presentandosi con le vesti imperiali. Tiziano, alleato di Magnenzio, arm\u00f2 alcuni civili e li condusse fuori dalla citt\u00e0 per attaccare Nepoziano. Le milizie di Tiziano erano indisciplinate, e a causa della loro disorganizzazione furono messe in fuga nello scontro con le truppe di Nepoziano. Il prefetto, vedendole fuggire verso la citt\u00e0, diede ordine di chiudere le porte, per paura che gli uomini di Nepoziano entrassero con loro: senza un luogo dove fuggire, furono facile preda delle truppe del costantinide, che li massacrarono tutti.\nMagnenzio dovette affrontare in guerra il fratello di Costante, Costanzo II, che marci\u00f2 dall'Oriente col suo esercito. Prima della battaglia di Mursa Maggiore (28 settembre 351), Magnenzio invi\u00f2 Tiziano presso la corte di Costanzo: recava l'offerta di aver salva la vita, se avesse volontariamente abdicato in favore del signore dell'Occidente; in tale occasione Tiziano accus\u00f2 Costantino e i suoi figli (incluso Costanzo) di permettere la rovina delle citt\u00e0 con la loro negligenza, ma pot\u00e9 non di meno tornare da Magnenzio con la risposta negativa di Costanzo. Costanzo sconfisse Magnenzio in battaglia e due anni dopo lo fece uccidere.\nUn'iscrizione trovata a \"Cumae\" ne regista l'appartenenza al collegio dei \"Quindecemviri sacris faciundis\"; era dunque un pagano. Per due volte gli succedette nell'incarico di \"praefectus\" Aurelio Celsino; \u00e8 possibile che i due fossero imparentati."}
{"id": "225328", "revid": "1305772", "url": "https://it.wikipedia.org/wiki?curid=225328", "title": "La sirenetta (disambigua)", "text": ""}
{"id": "225330", "revid": "174925", "url": "https://it.wikipedia.org/wiki?curid=225330", "title": "Midollo osseo rosso", "text": ""}
{"id": "225331", "revid": "486946", "url": "https://it.wikipedia.org/wiki?curid=225331", "title": "Pietro Leopoldo di Toscana", "text": ""}
{"id": "225332", "revid": "765341", "url": "https://it.wikipedia.org/wiki?curid=225332", "title": "La sirenetta", "text": "La Sirenetta (\"Den lille Havfrue\") \u00e8 una fiaba dello scrittore danese Hans Christian Andersen, pubblicata per la prima volta nel 1837. La fiaba \u00e8 molto conosciuta e, soprattutto in Danimarca, \u00e8 una delle opere di Andersen pi\u00f9 amate; alla protagonista \u00e8 dedicata una statua nel porto di Copenaghen. Anche il teatro, il cinema, il balletto, e tutte le arti in genere, hanno pi\u00f9 volte ripreso la storia di Andersen, con innumerevoli produzioni.\nTrama.\nLa Sirenetta vive sul fondo del mare con suo padre il Re del Mare rimasto vedovo, sua nonna, e cinque sorelle maggiori. A quindici anni, secondo la tradizione delle sirene, le viene concesso di nuotare fino alla superficie per guardare il mondo sopra il mare. La Sirenetta ha cos\u00ec modo di vedere una nave comandata da un bellissimo principe, di cui s'innamora.\nLa nave viene travolta da una terribile tempesta, ma la Sirenetta riesce a salvare il principe e portarlo in salvo su una spiaggia vicino a un tempio; il principe ha perso conoscenza e non ha modo di vederla.\nLa Sirenetta passa i giorni che seguono sospirando e sognando del principe, e desiderando di avere un'anima e una vita eterna come gli esseri umani; il suo destino di sirena, infatti, \u00e8 quello di dissolversi in schiuma marina.\nAlla fine decide di recarsi dalla Strega del Mare, che le prepara una pozione che le consentir\u00e0 di avere le gambe come gli umani, in cambio della voce, cos\u00ec le taglia la lingua; inoltre camminare sar\u00e0 come essere trapassata dai coltelli e non potr\u00e0 pi\u00f9 tornare ad essere una sirena. Se entro un anno il principe s'innamorer\u00e0 di lei e la sposer\u00e0, la Sirenetta otterr\u00e0 un'anima e rimarr\u00e0 con lui; se egli sposer\u00e0 un'altra, il mattino dopo le nozze la Sirenetta morir\u00e0 di crepacuore trasformandosi in schiuma di mare.\nLa Sirenetta beve la pozione e incontra il principe, che \u00e8 attratto dalla bellezza e dalla grazia della fanciulla. La Sirenetta purtroppo non pu\u00f2 parlare, e cos\u00ec l'attrazione che il principe prova per lei non si trasforma in vero amore.\nUn giorno il principe si reca in un regno vicino in cerca di una moglie. Si scopre che la figlia del re di quel regno \u00e8 una ragazza che aveva trovato il principe sulla spiaggia dopo il naufragio. Il principe si ricorda di lei come di colei che l'aveva salvato, se ne innamora e presto le nozze vengono annunciate.\nLa Sirenetta \u00e8 disperata. Quando giunge la notte di nozze, le sue sorelle le consegnano un pugnale magico che hanno comprato per lei dalla Strega del Mare in cambio dei loro capelli. Se la Sirenetta, con quel pugnale, uccider\u00e0 il principe e bagner\u00e0 i propri piedi col sangue del medesimo prima del sorgere del sole, potr\u00e0 sopravvivere e tornare ad essere una sirena. Ma la Sirenetta ama troppo il principe per farlo e al sorgere del sole si lancia in mare, dissolvendosi in schiuma di mare.\nLa sua bont\u00e0 viene per\u00f2 premiata; anzich\u00e9 morire, la Sirenetta diventa una figlia dell'aria, un essere invisibile, con la promessa di ottenere un'anima e volare in Paradiso dopo 300 anni di buone azioni: per ogni bambino buono che riuscir\u00e0 a trovare e a cui sorrider\u00e0 le verr\u00e0 risparmiato un anno di attesa; per ogni bambino cattivo invece pianger\u00e0, e dovr\u00e0 aspettare un giorno di prova per ogni lacrima.\nInterpretazioni.\n\"La Sirenetta\" \u00e8 considerata una delle fiabe pi\u00f9 rappresentative del genio letterario di Andersen. Qui pi\u00f9 che altrove sono identificabili riferimenti autobiografici abbastanza chiari, per quanto celati dietro la finzione fiabesca. Il tema del \"diverso\" viene presentato in relazione al contesto amoroso; e la relazione fra la Sirenetta resa muta dalla magia e il bel principe che le si affeziona senza amarla, \u00e8 stato interpretato come un ritratto della situazione di isolamento sentimentale a cui Andersen si sentiva relegato a causa della sua omosessualit\u00e0. \nLa Sirenetta usc\u00ec all'interno della raccolta \"Eventyr, fortalte for B\u00f8rn III\" qualche mese dopo il matrimonio dell'amico Edvard Collin, tenutosi nel 1836. In alcune lettere Andersen si rivolgeva cos\u00ec all'amico: \"ti desidero come se tu fossi una splendida fanciulla della Calabria\", \"i miei sentimenti nei tuoi confronti sono quelli di una donna. La femminilit\u00e0 della mia natura e della nostra amicizia, come i Misteri, non deve essere interpretata\" . La fiaba esprimerebbe quindi l'impotenza e il dolore di Andersen a seguito del matrimonio di Collin. Nella lingua tagliata alla Sirenetta, nella perdita della voce, starebbe tutta la frustrazione di non potersi esprimere liberamente; il suo non essere n\u00e9 donna n\u00e9 pesce rappresenterebbe il dolore del diverso. L'amore della Sirenetta \u00e8 il pi\u00f9 puro e sincero, ma non pu\u00f2 dirlo, perch\u00e9 dalla sua bocca non esce suono. Nella diversa natura delle parti in gioco sta la tragicit\u00e0 dell'amore impossibile. "}
{"id": "225334", "revid": "174925", "url": "https://it.wikipedia.org/wiki?curid=225334", "title": "Midollo osseo giallo", "text": ""}
{"id": "225335", "revid": "599013", "url": "https://it.wikipedia.org/wiki?curid=225335", "title": "Ast\u00e9rix", "text": ""}
{"id": "225336", "revid": "2225", "url": "https://it.wikipedia.org/wiki?curid=225336", "title": "Ob\u00e9lix", "text": ""}
{"id": "225341", "revid": "123734192", "url": "https://it.wikipedia.org/wiki?curid=225341", "title": "Storia d'Irlanda", "text": "La storia dell'isola d'Irlanda si articola in varie fasi ed \u00e8 caratterizzata da innumerevoli invasioni militari da parte di popolazioni esterne, ma anche culturali e religiose come quella cristiana nei primi secoli dopo Cristo.\nLa divisione fra Repubblica d'Irlanda e Irlanda del Nord si cre\u00f2 infatti con la stipula del trattato \"Government of Ireland Act\" del 1920. Dividere la storia dei due paesi dal 1922 in poi \u00e8 sicuramente funzionale ma non del tutto appropriato. Prima della divisione dell'isola la storia \u00e8 stata sempre particolarmente omogenea.\nIrlanda pre-cristiana.\nLe notizie che si hanno dell'Irlanda precristiana giungono da scritti romani, dalla poesia e mitologia irlandesi e dai ritrovamenti archeologici. I primi abitanti dell'isola, popolazioni del mesolitico, vi arrivarono intorno all'8000 a.C. quando, in seguito al ritiro dei ghiacci, l'ambiente divenne pi\u00f9 ospitale. I ritrovamenti di selci (nelle contee di Antrim, Down, Louth e Dublino) delimitano l'area del loro insediamento alle coste e alle rive dei fiumi. Intorno al 4500 a.C. arriv\u00f2 una cultura neolitica e a quest'epoca risale l'introduzione dell'agricoltura, apparvero le prime ceramiche, gli attrezzi in pietra levigata, le case di legno rettangolari e le tombe megalitiche, monumenti in pietra di grandi dimensioni come le tombe a passaggio (\"passage tombs\") di Newgrange, Knowth e Dowth, alcune delle quali sono allineate secondo criteri astronomici (ad esempio Newgrange). In seguito, verso la fine del neolitico, apparvero sull'isola nuovi tipi di monumenti, terrapieni circolari e cerchi di pietre.\nL'Et\u00e0 del Bronzo cominci\u00f2 nel 2000 a.C. circa con l'arrivo delle prime popolazioni protoceltiche dall'Europa centro meridionale che diedero inizio allo scambio culturale delle successive popolazioni celtiche classiche di Hallstatt e la Tene, come testimoniano moltissimi utensili d'oro e bronzo a rinvenuti e databili a quel periodo dalla classica forma a torque. Alcuni nuovi studi genetici hanno aperto nuovi scenari alla possibilit\u00e0 che le lingue celtiche si fossero formate in questo periodo. \nL'introduzione della lavorazione del ferro in Irlanda avvenne attorno al VII secolo a.C. ad opera di popolazioni celtiche o, pi\u00f9 probabilmente, di gruppi di Celti sbarcati nell'isola e fusisi successivamente con i primitivi abitatori. All'epoca di questa prima et\u00e0 del ferro l'isola era divisa in diversi regni (In Tuisceart, Airgialla, Ulaid, Mide, Laigin, Mumhain, C\u00f3iced Ol nEchmacht) governati da un'aristocrazia guerriera e una classe erudita, della quale facevano probabilmente parte i druidi.\nA partire dal XVII secolo gli storici svilupparono la teoria che la lingua parlata all'epoca dei regni potesse essere quella goidelica, un ramo della lingua celtica, introdotta in seguito all'invasione dei Celti. Ricerche successive dimostrano che lo sviluppo della cultura dell'epoca fu un processo graduale e continuo e che l'introduzione di aspetti linguistici e di elementi della cultura celtica avvenne in seguito a scambi culturali con i gruppi celti del resto d'Europa. Non vi sono ritrovamenti archeologici che possano far supporre un'invasione di larga scala da parte dei Celti della cultura di la Tene e ricerche genetiche confermano la teoria dell'assorbimento graduale di elementi celti da parte della popolazione nativa di origine protoceltica nella tarda et\u00e0 del Bronzo. Elementi genetici dei celtici insulari compatibili con le popolazioni odierne come dimostrato da alcuni studi, erano gi\u00e0 presenti nel Xx a.C.\nI Romani e l'Irlanda.\nI Romani conoscevano l'Irlanda e la chiamavano \"Hibernia\": gi\u00e0 nel 100 d.C., Tolomeo era in grado di fare una descrizione geografica dell'isola e una disamina delle varie trib\u00f9 che la popolavano. Non si sa tuttavia che rapporti avessero i Romani con le trib\u00f9 locali.\nFino a poco tempo fa era convinzione comune che i Romani non avessero mai invaso l'Irlanda o che non l'avessero mai considerata parte integrante dell'Impero: se ci\u00f2 \u00e8 quasi certamente vero per la seconda considerazione, la prima \u00e8 stata messa in profonda crisi da dei ritrovamenti archeologici avvenuti che testimoniano la presenza di romanit\u00e0.\nInfatti a Drumanargh la radice \"ruman\" del nome D(ruman)argh lascia sottintendere un chiaro riferimento ai romani, un promontorio fortificato 15\u00a0km a nord di Dublino, dove sono stati ritrovati reperti di fattura romana. Del resto, scavi archeologici hanno portato alla luce manufatti romani e romano-britannici in molti siti associati al capo irlandese Tuathal Techtmar.\nCi\u00f2 proverebbe pi\u00f9 che altro l'esistenza di rapporti commerciali e diplomatici tra l'Impero romano e l'Irlanda, anche se si ipotizza che i romani potrebbero aver aiutato Tuathal, o qualcuno come lui, a riconquistare il trono con una piccola spedizione militare di supporto in Hibernia, cos\u00ec da avere un potente alleato irlandese che fosse capace di porre fine alle scorrerie irlandesi in Britannia ai tempi di Agricola. Ad esempio il poeta romano Giovenale (II secolo), che potrebbe aver servito in Britannia sotto il comando di Agricola, afferma che \"le armi furono portate oltre le coste irlandesi\".\nLo storico Vittorio De Martino pensa che vi fu nel primo secolo d.C. una spedizione esplorativa di Agricola in Irlanda. Infatti Tacito riferisce che Agricola stimava \u2013 basandosi evidentemente su questa spedizione\u00a0\u2013 che gli sarebbe bastata una legione romana per assoggettare l'Hibernia.\nIrlanda medievale.\nDal 400 a San Patrizio.\nNiall dei Nove Ostaggi (morto tra il 450 e il 455) fu il capostipite della dinastia U\u00ed N\u00e9ill che domin\u00f2 gran parte dell'Irlanda occidentale settentrionale e orientale. Politicamente la precedente enfasi sull'appartenenza alla trib\u00f9 fu rimpiazzata, intorno al VI secolo, da successioni dinastiche patrilineari, e scomparvero diversi regni. Sulle coste occidentali dell'Inghilterra imperversavano pirati, alcuni di questi fondarono nuovi regni in Scozia (Pictland), Galles e Cornovaglia.\nForse furono proprio costoro, rientrati come ricchi mercenari, mercanti o schiavi liberati dalla Britannia e dalla Gallia a portare sull'isola la fede cristiana. Vi sono fonti che attestano la presenza di missionari attivi nel sud dell'Irlanda ben prima dell'arrivo di San Patrizio. Qualunque fosse l'origine, e probabilmente ve n'\u00e8 pi\u00f9 di una, la nuova fede ebbe effetti profondi e duraturi.\nLa tradizione vuole che san Patrizio, patrono d'Irlanda, sia giunto nell'isola nel 432 e che abbia iniziato la sua opera di conversione al cristianesimo l'anno successivo. La vecchia religione dei druidi collass\u00f2 presto davanti al vigore della nuova fede, che comunque ne assorb\u00ec diversi elementi culturali, come alcuni tratti di spiritualismo o vari simboli preesistenti adattati alla nuova causa.\nI monaci irlandesi presto divennero grandi studiosi ed esperti di latino. La cultura e la fede cristiana resistevano all'interno dei monasteri durante il Medioevo, mentre il resto dell'Europa era sconvolto dalle devastazioni delle invasioni barbariche perpetrate da popoli per lo pi\u00f9 pagani o ariani che spazzarono via la cultura e la fede cristiana. Accanto alla preghiera fiorirono varie arti come quella della lavorazione dei metalli e della scultura raffinata, che portarono alla creazione di numerosi gioielli, abbazie, croci scolpite nella pietra (le famosi croci celtiche); a quest'epoca risalgono anche i manoscritti miniati, il pi\u00f9 celebre dei quali \u00e8 il \"Book of Kells\" conservato a Dublino.\nDall'Irlanda part\u00ec verso il continente europeo, attorno al V secolo, per opera incessante dei monaci-sacerdoti evangelizzatori la pi\u00f9 grande missione di ri-cristianizzazione ed Espansione del cristianesimo in Europa tra V e VIII secolo; soprattutto grazie all'abate missionario irlandese san Colombano, fondatore di abbazie (Luxeuil e Bobbio), monasteri e chiese per tutto il continente diffondendo la cultura e la scrittura insulare irlandese grazie ai numerosi scriptoria.\nQuesto periodo prospero fu bruscamente interrotto dalle invasioni vichinghe a partire dal IX secolo, con ondate di scorribande che partivano dall'Antrim o dall'Irlanda occidentale e si estendevano a tutta l'isola comportando saccheggi sistematici ai villaggi e soprattutto ai monasteri, dei quali rimangono numerose rovine. I Vichinghi fondarono diverse citt\u00e0 nel nord dell'isola, tra di esse Donegal e Drogheda.\nL'invasione e la permanenza vichinga tuttavia non modificarono l'assetto religioso dell'Irlanda, che \u00e8 ancora un paese in grande maggioranza cattolico. Nell'Irlanda del Nord la situazione \u00e8, peraltro, di equilibrio fra protestanti e cattolici.\nDall'800 al 1166.\nLa prima incursione documentata da parte dei Vichinghi avvenne nel 795 quando fu saccheggiata l'isola di Lambay, al largo di Dublino. Le prime incursioni vichinghe furono rapide e condotte da gruppi poco numerosi, nei duecento anni successivi crebbero di tono e intensit\u00e0, il saccheggio e incendio di molti monasteri pose un termine a quella che era stata l'epoca d'oro del cristianesimo in Irlanda. A questo periodo risalgono le cosiddette \"Round Towers\", edifici circolari di cui ancora sono oggetto di dibattito lo scopo e l'uso.\nIntorno all'840 i Vichinghi iniziarono ad insediarsi stabilmente sulla costa, costruirono citt\u00e0 murate, di solito in corrispondenza degli estuari di fiumi, dove trascorrevano i mesi invernali, i principali insediamenti furono le attuali citt\u00e0 di Limerick, Waterford, Wexford, Cork, Arklow e soprattutto Dublino. Dalla costa gli invasori si inoltravano nell'interno, seguendo le rive dei fiumi, per fare incursioni e saccheggi.\nI Vichinghi si amalgamarono con la popolazione locale dando origine a un'etnia mista chiamata \"Gall-Gaels\", (\"Gall\" era il termine con cui erano chiamati gli stranieri \u2014 intendendo i Vichinghi). I discendenti di Ivar Beinlaus (uno dei fondatori di Dublino) dominarono l'isola fino a quando Maelsechlainn II, re del Meath e Brian Boru (c. 941\u20131014) li sconfissero nella battaglia di Clontarf.\nL'invasione normanna.\nLa morte di Brian Boru imped\u00ec un consolidamento politico e cos\u00ec, all'alba del XII secolo, l'Irlanda continuava ad essere divisa in molti piccoli regni. Il potere era esercitato dai capi di alcune dinastie impegnate nel costante tentativo di ottenere la supremazia sull'isola. \nIl sovrano di Leinster, Diarmait Mac Murchada (in inglese \"Diarmuid MacMorrough\"), fu costretto all'esilio dall'High King, Ruaidri mac Tairrdelbach Ua Conchobair. Fugg\u00ec in Aquitania e ottenne da Enrico II l'aiuto dei Normanni per la riconquista del suo regno. Il grosso delle forze normanne sbarc\u00f2 sull'isola nel 1169 e in poco tempo furono riconquistati il Leinster e il controllo di Waterford e Dublino.\nDiarmait nomin\u00f2 erede del regno Riccardo di Clare, II conte di Pembroke, suo genero, destando la preoccupazione di Enrico II che temeva la creazione di uno Stato normanno rivale in Irlanda e che quindi decise di prenderne possesso.\nL'invasione inglese.\nNel 1171 il re Enrico II d'Inghilterra, al comando di una nutrita flotta, sbarc\u00f2 a Waterford e occup\u00f2 le terre irlandesi divenendo il primo sovrano d'Inghilterra a mettere piede in Irlanda. Nel 1172 la bolla papale Laudabiliter, emessa da Papa Adriano IV, avall\u00f2 la presa di potere ed Enrico assegn\u00f2 i territori al figlio Giovanni nominandolo \"Dominus Hiberniae\" (\"Lord of Ireland\"); quando Giovanni, in maniera inattesa, succedette al fratello e divenne sovrano la \"Lordship\" (\"Signoria\") d'Irlanda divenne direttamente dipendente dalla corona britannica.\nIl sistema di Common Law inglese tuttavia cominci\u00f2 a penetrare nell'isola soltanto dal XIII secolo e la legge inglese veniva applicata soltanto a Dublino e alla zona circostante: la collina di Tara e la cosiddetta area \"The Pale\" (la \"Royal County\", approssimativamente coincidente con la contea di Meath).\nIntorno al XIV secolo la popolazione anglo-normanna era integrata con quella nativa irlandese tanto che la corona, nel tentativo di riprendere il controllo, cerc\u00f2 di stabilire delle differenziazioni fra nativi e colonizzatori e il risultato furono gli statuti di Kilkenny che introdussero una serie di discriminazioni, dal divieto di contrarre matrimoni \"misti\" al divieto di usare nomi, lingua, abbigliamento ed usanze irlandesi. Nonostante ci\u00f2 l'influenza gaelica rimase notevole, tanto che alla fine del XV secolo il Pale era di fatto ridotto ad una striscia intorno alla citt\u00e0 di Dublino.\nL'Irlanda nella sfera d'influenza britannica.\nL'isola d'Irlanda cominci\u00f2 a cadere interamente in possesso delle forze inglesi a partire dal XVI secolo. Le infrastrutture antiche gaeliche caddero definitivamente nel XVII secolo, come risultato di varie \"plantations\", ovvero l'insediamento di forti comunit\u00e0 inglesi e scozzesi su terre espropriate ai cattolici irlandesi e affidate ai britannici. La pi\u00f9 famosa e riuscita fu la \"Plantation of Ulster\" (che provoca forti contrasti fra le comunit\u00e0 religiose del luogo), ma ci furono episodi simili minori anche nel Laois e nell'Offaly.\nIl XVII secolo fu comunque forse il pi\u00f9 travagliato della storia d'Irlanda. Due periodi di guerra civile (1641-53 e 1689-91) causarono grosse perdite di vite umane e si conclusero con l'espropriazione dei beni della classe dei proprietari terrieri irlandesi e la loro sottomissione alle discriminatorie Leggi penali irlandesi.\nUn episodio viene spesso citato per far riferimento alla caduta definitiva dell'aristocrazia gaelica, ovvero il cosiddetto \"Flight of Earls\", dove nel settembre del 1607 il secondo duca di Tyrone Hugh O'Neill e il primo duca di Tyrconnel Rory O'Donnell, rifiutando di sottomettersi alla corona inglese, salparono dal Donegal arrivando in Francia e raggiungendo poi Roma.\nLa ribellione del 1798 ebbe come conseguenza la promulgazione, avvenuta nel 1800, del cosiddetto Act of Union: il parlamento britannico, con l'appoggio del primo ministro William Pitt il Giovane, stabil\u00ec lo scioglimento del parlamento irlandese e l'unione, dal 1\u00ba gennaio 1801, fra il Regno d'Irlanda e il Regno di Gran Bretagna per costituire il Regno Unito di Gran Bretagna e Irlanda. Nel 1803 vi fu un fallimentare tentativo di ribellione guidato da Robert Emmet che venne per\u00f2 arrestato e giustiziato.\nIn quest'epoca il governo dell'Irlanda era affidato al Lord Luogotenente d'Irlanda, nominato dal sovrano e al Segretario Capo per l'Irlanda, (\"Chief Secretary for Ireland\") nominato dal Primo Ministro britannico. Nel tempo e con il progressivo passaggio del potere esecutivo e legislativo dalla corona al parlamento la seconda carica divenne prevalente mentre la prima rimase una sorta di carica rappresentativa.\nLa maggioranza cattolica del paese si attendeva di ottenere, come sorta di contropartita dell'unione l'abolizione di una serie di leggi che discriminavano i cattolici e soprattutto la cosiddetta emancipazione cattolica, l'eliminazione cio\u00e8 dell'esclusione di cattolici e presbiteriani dal Parlamento. L'emancipazione fu per\u00f2 improvvisamente bloccata dal sovrano Giorgio III che la ritenne contrastante con il suo giuramento di difesa della chiesa anglicana.\nNel 1823 un intraprendente avvocato cattolico, Daniel O'Connell, in seguito chiamato \"the Liberator\", inizi\u00f2, fondando la Repeal Association, una campagna per l'abolizione (\"Repeal\") dell'Act of Union e per l'emancipazione cattolica. O'Connell, uomo di legge, ripudiava l'uso della forza e condusse la sua campagna tramite numerosi comizi ai quali presero parte masse enormi di persone (furono infatti detti \"monster meetings\"). L'emancipazione venne infine concessa nel 1829, senza per\u00f2 l'abrogazione dell'Atto d'Unione.\nNel 1845 l'Irlanda fu colpita dalla \"Great Famine\" (\"An Gorta M\u00f3r\" in gaelico), ovvero la Grande Carestia, che colp\u00ec la raccolta delle patate, l'alimento principale per la maggior parte della popolazione. Una considerevole parte della popolazione mor\u00ec, un'altra grandissima parte lasci\u00f2 il paese dando vita a una delle pi\u00f9 ingenti migrazioni della storia: milioni di profughi si imbarcarono verso l'America e la Gran Bretagna, spesso sulle cosiddette \"Coffin ships\" (Bare galleggianti), imbarcazioni non adatte a salpare per l'Oceano Atlantico e che causarono un numero elevatissimo di morti.\nTra morti ed emigranti la Grande Carestia port\u00f2 la popolazione irlandese da circa 8 milioni di persone a circa 4,4 nel 1911.\nQuesto tragico evento influenz\u00f2 molto la successiva storia irlandese e soprattutto incrin\u00f2 i rapporti con gli inglesi. \u00c8 infatti ancora opinione diffusa fra la popolazione che la \"Great Famine\" poteva essere arginata o addirittura evitata dal governo britannico, cos\u00ec come era stato fatto precedentemente in Inghilterra per una carestia riguardante la raccolta del grano.\nDurante la \"Great Famine\" l'Irlanda continu\u00f2 ad esportare cereali come pagamento di affitti terrieri e tasse verso l'Inghilterra. \nNel 1848 una piccola organizzazione repubblicana, i Giovani Irlandesi (\"Young Irelanders\") tent\u00f2 la ribellione contro la dominazione britannica. Il tentativo di sommossa, che coincise con il culmine della carestia, trov\u00f2 poco appoggio da parte di una popolazione ormai ridotta allo stremo e si risolse in una schermaglia di poca rilevanza, chiamata \"battaglia del campo di cavoli della vedova McCormack\" (\"Battle of Widow McCormack's Cabbage Patch\").\nUn ulteriore effetto della carestia fu quello di provocare un'ondata migratoria senza precedenti diretta verso il Canada, gli Stati Uniti, l'Inghilterra, la Scozia e, in misura ridotta, verso l'Australia. In seguito alle tensioni politiche fra gli Stati Uniti e la Gran-Bretagna causate da questa diaspora, nacquero alcune organizzazioni indipendentiste di irlandesi emigrati.\nDel 1858 \u00e8 la fondazione della Fratellanza Repubblicana Irlandese (\"Irish Republican Brotherhood\" - IRB) i cui iscritti erano meglio conosciuti come \"Feniani\", un'organizzazione segreta che aveva come obiettivo la rivolta armata contro i britannici. L'organizzazione di appoggio, fondata a New York e chiamata Clan na Gael, fu responsabile di diversi raid nella provincia britannica del Canada. Nonostante una capillare presenza nelle parti rurali dell'Irlanda il tentativo di rivolta feniana del 1867 fu fallimentare e facilmente represso dalle forze di polizia britanniche. A fronte di leggi anti-insurrezionali molto severe l'appoggio interno ai movimenti indipendentisti era molto moderato, i comizi dei nazionalisti terminavano con l'inno \"God Save the Queen\" e le visite reali catalizzavano folle esultanti.\nTuttavia i britannici importarono in Irlanda vari modelli e tante leggi, ma soprattutto, nel XIX secolo ci fu un avvenimento importante oltre alla \"Great Famine\", che ancora influenza notevolmente l'aspetto culturale della vita irlandese: fu creata infatti la \"National school\" con l'introduzione dell'insegnamento della lingua inglese, che in non molto tempo soppiant\u00f2 quella gaelica. Nella Repubblica d'Irlanda la lingua ufficiale \u00e8 nuovamente il gaelico, che viene regolarmente insegnato nelle scuole, ma di fatto la lingua usata \u00e8 dappertutto l'inglese (un inglese chiamato \"Hiberno-English\" in quanto presenta varie differenze fonetiche e grammaticali da quello comune).\nL'indipendenza irlandese.\nIl luned\u00ec di Pasqua del 1916 a Dublino scoppi\u00f2 un'insurrezione, la prima organizzata in maniera articolata se si escludono le sporadiche e disorganizzate ribellioni nell'Ulster dei contadini per le \"plantations\". Gli insorti riuscirono ad occupare il General Post Office su O'Connell Street ed altri edifici pubblici. La rivolta, che non suscit\u00f2 l'entusiasmo popolare, neppure negli ambienti repubblicani e nazionalisti, venne repressa dopo pochi giorni (si dice che molti dublinesi salutarono la fine dei combattimenti sventolando la bandiera britannica). Fu la brutale esecuzione di alcuni insorti, tra cui uno dei principali esponenti della rivolta, James Connolly, avvenuta nel carcere di Kilmainham nelle settimane successive, a mutare radicalmente l'atteggiamento della pubblica opinione sulla Easter Rising, chiamata successivamente anche \"Pasqua di Sangue\".\nDa quel momento la situazione si fece sempre pi\u00f9 infiammata e lo spirito nazionalista irlandese crebbe sempre pi\u00f9 fino all'indipendenza di un Irish Free State, che poi avrebbe dato vita alla Repubblica d'Irlanda. Si rinvia a questa voce per la storia recente e l'indipendenza, e a quella relativa all'Irlanda del Nord per i conflitti fra unionisti e nazionalisti."}
{"id": "225344", "revid": "88740", "url": "https://it.wikipedia.org/wiki?curid=225344", "title": "A sud del confine, a ovest del sole", "text": " \u00e8 un romanzo del 1992 di Haruki Murakami.\nTrama.\nHajime, figlio unico, si sente un'eccezione nelle famiglie del Giappone del secondo dopoguerra. Fino a che incontra la piccola compagna di scuola, Shimamoto.\nUn salto tre decenni dopo: Hajime ha due jazz bar nel quartiere di Aoyama, Tokyo, ed una famiglia felice in una vita che non sente sua.\nIl ricordo del tempo perduto capovolger\u00e0 il suo mondo.\nMurakami evoca nella narrazione in prima persona la musica come spazio intimo di scambio fra i protagonisti, dove il sorriso con cui Shimamoto ricopre la sua fragilit\u00e0 si fonde con un vinile di Nat King Cole. Le parole inglesi sono puro suono alle orecchie dei due compagni delle elementari. Quando da adulti quelle parole assumeranno significato, il disco non sar\u00e0 diventato altro che un frammento materiale di passato, pi\u00f9 effimero del ricordo. Ma mentre Hajime affronta la propria esistenza, la sua prima fidanzata Izumi rimane imprigionata nel ricordo dell'abbandono."}
{"id": "225345", "revid": "1573940", "url": "https://it.wikipedia.org/wiki?curid=225345", "title": "Chiesa di San Samuele", "text": "La chiesa di San Samuele \u00e8 un edificio religioso di Venezia che si trova nel sestiere di San Marco.\nStoria.\nLa chiesa fu edificata intorno all'anno 1000 dalle famiglie Bold\u00f9 e Soranzo.\nAll'inizio del secolo XII fu distrutta da due successivi incendi e riedificata.\nFu quasi completamente ristrutturata nel 1685.\nAll'esterno si intravede la struttura del portico, ora chiuso, sulla sommit\u00e0 del quale, nel 1952, fu ricavata una loggia.\nPrende il nome dal personaggio biblico Samuele perch\u00e9, secondo la tradizione, al suo interno ne sono conservate le reliquie.\nSecondo il Martinelli, essa ospiterebbe anche una mano di san Valentino, patrono degli innamorati, le cui reliquie sono sparse in numerose cripte e chiese d'Italia.\nDescrizione.\nLa chiesa si affaccia sul campo omonimo, uno dei pochi che hanno uno sbocco diretto sul Canal Grande, a fianco di Palazzo Grassi e di Palazzo Malipiero.\nAll'interno, sull'altar maggiore, si trova un crocifisso trecentesco, attribuito a Paolo Veneziano.\nCompleta il complesso un campanile veneto-bizantino, risalente al XII secolo."}
{"id": "225355", "revid": "88740", "url": "https://it.wikipedia.org/wiki?curid=225355", "title": "Dance Dance Dance", "text": " \u00e8 un romanzo dello scrittore giapponese Haruki Murakami, proseguimento del libro \"Nel segno della pecora\".\nTrama.\nIl racconto segue le vicende di un protagonista il cui nome non viene svelato, un giornalista freelance trentaquattrenne con una separazione alle spalle che incrina il suo equilibrio precario. Tutti quelli a cui tiene finiscono col lasciarlo alla sua inconcludenza, svuotandolo un pezzo alla volta di qualcosa. Ma c'\u00e8 un albergo a Sapporo, il Dolphin Hotel, immerso nella nevi dell'Hokkaid\u014d, dove qualcuno lo aspetta, per ricominciare un ballo in cui non ci si pu\u00f2 fermare.\nPersonaggi.\nKiki:\u00e8 una squillo di lusso. Lei e il protagonista hanno una relazione che viene raccontata durante tutto il romanzo dal narratore.\nGotanda: amico d'infanzia del protagonista. \u00c8 un attore di successo e viene invidiato dal narratore.\nYuki:\u00c8 una tredicenne con abilit\u00e0 cognitive speciali. Fa amicizia con il protagonista nell'Albergo del Delfino. \nAme:Madre di Yuki. \u00c8 una fotografa di successo di fama mondiale. Durante il romanzo si nota come questo personaggio abbia delle dimenticanze verso la figlia. \nAnalisi.\nCome molti altri dei libri di Murakami anche in \"Dance Dance Dance\" uno dei temi principali \u00e8 quello della perdita e dell'abbandono. Anche in questo libro viene presentata la perdita di una o pi\u00f9 delle persone pi\u00f9 vicine al protagonista, in questo caso la moglie, oltre un amico d'infanzia. In tutto il libro il protagonista sar\u00e0 alla ricerca di legami e rapporti incapace di mantenere in vita."}
{"id": "225357", "revid": "2225", "url": "https://it.wikipedia.org/wiki?curid=225357", "title": "Chiesa di San Samuele (Venezia)", "text": ""}
{"id": "225358", "revid": "466539", "url": "https://it.wikipedia.org/wiki?curid=225358", "title": "Magnum Photos", "text": "La Magnum Photos \u00e8 una delle pi\u00f9 importanti agenzie fotografiche del mondo. Fondata nel 1947 da Robert Capa, Henri Cartier-Bresson, David Seymour, George Rodger, William Vandivert ha la forma giuridica di societ\u00e0 cooperativa, che riunisce sessanta tra i migliori fotografi del mondo, anche con lo scopo di proteggere il diritto d'autore in ambito fotografico e la trasparenza d'informazione. Fino al 2014, amministratore delegato era l'italiano Giorgio Psacharopulo e dal 2011 al 2014, era italiano anche il presidente, il fotoreporter di guerra Alex Majoli. Attuale amministratore delegato \u00e8 Caitlin Hughes, mentre presidente \u00e8 il tedesco Thomas Dworzak. L'etica professionale di Magnum prevede che le immagini scattate rimangano di propriet\u00e0 del fotografo Magnum e non delle riviste dove esse vengono pubblicate, permettendo all'autore di scegliere soggetti, temi e orientare la produzione verso uno stile pi\u00f9 aderente a quello del fotografo e libero da vincoli.\nStoria.\nL'agenzia nacque da un'idea di Robert Capa, che la comunic\u00f2 ai colleghi quando s'incontravano al ristorante del Museum of Modern Art (MOMA) di New York. Il 22 maggio 1947 Capa, William e Rita Vandivert e Maria Eisner sancirono la fondazione del sodalizio. Il nome \"Magnum\" fu scelto sia perch\u00e9 i convenuti amavano accompagnare le loro discussioni con una bottiglia di vino francese, sia perch\u00e9 un nome espresso in latino conferiva forza mista a grandezza. Henri Cartier-Bresson, David Seymour e George Rodger erano assenti alla riunione del 22 maggio ma furono considerati ugualmente membri fondatori. I fondatori appartenevano a cinque nazionalit\u00e0 diverse (Capa ungherese, Cartier-Bresson francese, Seymour polacco, Rodger inglese, i Vandivert e Maria Eisner statunitensi) ed avevano acquistato grande sensibilit\u00e0 negli anni della seconda guerra mondiale, densi di avvenimenti sconvolgenti. La Magnum Photos nacque con due sedi, a New York e Parigi, a cui in seguito si aggiunsero Londra e Tokyo, per meglio organizzare le missioni dei fotografi.\nI membri della cooperativa s'impegnarono sin dagli esordi a pretendere dagli editori il controllo della messa in pagina delle immagini e la verifica delle didascalie. Inoltre decisero di detenere la propriet\u00e0 dei negativi, fatto nuovo per l'epoca. Ogni fotografo poteva decidere dove, come e per chi lavorare. La libert\u00e0 d'azione significava anche poter concedersi reportage di ampio respiro, pi\u00f9 personali, in cui l'autore potesse raccontare meglio, di pi\u00f9 e in profondit\u00e0. I fondatori si divisero le rispettive sfere d'influenza: Cartier-Bresson scelse l'Asia (con lunghi viaggi in Cina, India, Birmania e Indonesia), Seymour si concentr\u00f2 sull'Europa, Rodger sull'Africa, mentre Capa, dall'America, rimase pronto a partire per ogni dove. Le forti personalit\u00e0 dei fondatori attirarono l'interesse di coloro, colleghi, che comprendevano la portata di un simile modo di pensare, da uomo e da fotografo, il proprio lavoro.\nI servizi della Magnum si imposero subito per la capacit\u00e0 fresca e nuova di essere nel mondo e sulla notizia. Il circolo Magnum and\u00f2 allargandosi, in cinque anni, aveva aggiunto giovani di talento come Ren\u00e9 Burri, Elliott Erwitt ed altri, acquisendo una fisionomia sempre pi\u00f9 riconoscibile. Nessun fotografo \u00e8 uguale all'altro e la forza del gruppo nasce proprio dalla diversa creativit\u00e0 e dalle imprese individuali di ognuno. Poich\u00e9 questi reportage non trovano spesso spazio sufficiente sulle riviste, per molti autori la dimensione per esprimersi diventa quella pi\u00f9 pensata e autonoma del libro o quella pi\u00f9 libera e creativa della mostra. I risultati furono esperimenti, allora nuovi, di un modo di comunicare e vivere la fotografia, senza limiti e confini.\nGrazie a questa politica incentrata sulla tutela del fotografo, sia legalmente che professionalmente, l'agenzia Magnum ha raccolto intorno a s\u00e9 molti dei migliori fotografi, permettendogli di esprimere il personale significato di fotografia e il loro rapporto con il mondo documentato.\nL'agenzia Magnum ha prodotto alcuni tra i pi\u00f9 importanti e spesso drammatici reportage della seconda met\u00e0 del XX secolo, documentando guerre (il Vietnam di Phillip Jones Griffiths), catastrofi etniche (la carestia in India di Werner Bischof) o eventi sociali (il movimento americano per i diritti civili di Leonard Freed), ma anche sottolineando, con personali e originali interpretazioni, alcuni aspetti della societ\u00e0 non evidenziati dal giornalismo scritto, raccontando il mondo degli anziani (Martine Franck), la vita dei minatori in Bolivia (Ferdinando Scianna) oppure i curiosi ritratti canini di Elliott Erwitt.\nA causa dell'impegno in prima linea dei propri membri, l'agenzia \u00e8 stata funestata da episodi drammatici, quali la scomparsa nel primo decennio di vita di due soci fondatori, Robert Capa (saltato su una mina in Indocina) e David Seymour, oltre al gi\u00e0 citato Werner Bischof.\nDiventare membri dell'agenzia Magnum richiede la presentazione di un portfolio all'agenzia che nella riunione annuale decider\u00e0 se ammettere il fotografo ad un affiancamento di circa due anni con un fotografo membro, terminato il quale si acquisisce la carica di associato. Trascorsi ulteriori due anni, previo giudizio di un ulteriore portfolio, si diventa membri a tutti gli effetti, con il diritto di votare nelle annuali riunioni dell'agenzia. Il corrispondente \u00e8 invece un fotografo non legato direttamente all'agenzia se non per lavori occasionali.\nMembri.\nFondatori.\nNel 1947 parteciparono alla fondazione dell'agenzia i seguenti fotoreporter:\nDal 1949 ad oggi.\nI fotografi che nel tempo hanno fatto parte dell'agenzia, sono:"}
{"id": "225362", "revid": "2225", "url": "https://it.wikipedia.org/wiki?curid=225362", "title": "Torcy (Seine-et-Marne)", "text": ""}
{"id": "225364", "revid": "21880", "url": "https://it.wikipedia.org/wiki?curid=225364", "title": "Cannabinoidi naturali", "text": ""}
{"id": "225365", "revid": "1161730", "url": "https://it.wikipedia.org/wiki?curid=225365", "title": "Cannabinoidi di sintesi", "text": ""}
{"id": "225367", "revid": "119926058", "url": "https://it.wikipedia.org/wiki?curid=225367", "title": "Canto delle dame", "text": "Il concerto delle dame, definito anche canto delle dame o concerto delle donne, era un piccolo consesso di musiciste che eseguiva concerti presso la corte di Alfonso II d'Este a Ferrara nel secondo Cinquecento. Oltre a essere rinomate virtuose nel canto, le dame erano abili suonatrici e in alcuni casi compositrici. Il 'concerto' fu attivo fino alla morte del duca nel 1597.\nLa formazione vari\u00f2, ma la pi\u00f9 famosa fu probabilmente quella della duchessa Margherita Gonzaga d'Este (moglie del duca), composta da Laura Peperara, Anna Guarini e Livia D\u2019Arco.\nLa notoriet\u00e0 delle dame si diffuse in tutta la penisola italiana e altre formazioni analoghe, a imitazione di quella ferrarese, nacquero presso le corti dei Medici e degli Orsini. Le loro esecuzioni influirono sullo sviluppo del madrigale e della cosiddetta \"seconda pratica\".\nStoria.\nFormazione.\nLuzzasco Luzzaschi, maestro di Girolamo Frescobaldi e celebre compositore al servizio del duca estense, scrisse musica appositamente per le dame. Il gruppo originario era costituito da cantanti provenienti dall'ambiente di corte, scelti tra i pi\u00f9 abili e dotati, come le sorelle Lucrezia e Isabella Bendidio, Leonora Sanvitale, Vittoria Bentivoglio-Cybo e il basso Giulio Cesare Brancaccio, che cant\u00f2 nel 1577. Soltanto dopo i componenti vennero sostituiti da cantanti professionisti.\nDopo l'allontanamento di Brancaccio per insubordinazione nel 1583, non vennero pi\u00f9 inseriti cantanti di sesso maschile. Del resto, anche prima dell'uscita di Brancaccio, il consesso era sempre indicato come \"concerto delle dame\". Il nuovo gruppo femminile fu voluto da Alfonso con lo scopo di offrire uno svago colto e piacevole alla terza giovanissima moglie Margherita, sposata nel 1579, ma, come raccontano le cronache, il duca stesso era un fine intenditore e appassionato di musica.\nSecondo Grana, un corrispondente contemporaneo, \"la signora Machiavella [Lucrezia], la signora Isabella e la signora Vittoria hanno abbandonato il gruppo, avendo perso l'appoggio di Luzzaschi\". Il primo concerto del nuovo gruppo, del quale si ha notizia certa, avvenne il 20 novembre 1580. Dal carnevale del 1581 i concerti ebbero luogo regolarmente.\nIl concerto delle donne fu considerato un nuovo e straordinario fenomeno; molti testimoni non stabilirono una continuit\u00e0 fra questo nuovo gruppo e quello che aveva cantato in precedenza nei concerti della \"musica secreta\". Oggi, comunque, il consesso originario \u00e8 visto come elemento cruciale per la creazione e lo sviluppo del genere vocale e sociale del \"concerto delle donne\".\nComponenti e caratteristiche.\nLe componenti principali del gruppo furono Laura Peverara (o Peperara), seguita da Livia d'Arco e Anna Guarini, figlia del prolifico poeta Giovanni Battista Guarini. Giovanni scrisse i versi per molti dei madrigali composti per le dame, e cre\u00f2 le coreografie per il \"balletto delle donne\" di Margherita Gonzaga d'Este.\nJudith Tick ritiene che Tarquinia Molza cantasse con le altre dame, mentre Anthony Newcomb sostiene invece che essa operasse soltanto nella veste di istruttrice e consigliera. Comunque, la Molza venne estromessa dal suo incarico dopo la scoperta della sua relazione con il compositore Giaches de Wert nel 1589.\nLuzzasco Luzzaschi compose e fece eseguire le musiche delle dame accompagnandole con il clavicembalo. Il maestro di cappella Ippolito Fiorini che sovraintendeva alle attivit\u00e0 musicali della corte, accompagnava anch'egli il \"concerto\" con il liuto. Dal 1582 Vittorio Baldini, un editore di testi letterari che lavorava di fronte al castello estense, sembra che abbia intrapreso anche l'attivit\u00e0 di editoria musicale, stampando per ordine del duca una raccolta di madrigali a cinque voci intitolata \"Il lauro secco\", in cui alcuni madrigalisti di Ferrara e di altre citt\u00e0 italiane rendevano omaggio alla bellezza e al virtuosismo di Laura Peverara. Baldini rimase stampatore ducale fino al 1597, anno della morte di Alfonso.\nLe cantanti del secondo gruppo del \"concerto delle donne\" erano ufficialmente dame di compagnia della duchessa Margherita Gonzaga d'Este, ma venivano assunte principalmente per le loro attitudini vocali. L'abilit\u00e0 canora della Peverara indusse il duca a chiedere espressamente alla moglie Margherita di portare l'artista da Mantova come parte del suo seguito. Le nuove componenti del gruppo suonavano anche degli strumenti come il liuto, l'arpa e la viola, ma puntavano le loro energie nello sviluppo del virtuosismo vocale. Questa abilit\u00e0 era diventata molto apprezzata verso la met\u00e0 del XVI secolo, a partire dai bassi come Brancaccio, ma verso la fine del secolo il canto virtuosistico dei bassi and\u00f2 fuori moda, e divennero pi\u00f9 apprezzate lei voci femminili come quelle dei soprano. I concerti avvenivano con la partecipazione del \"balletto delle donne\", un gruppo di danzatrici che frequentemente indossavano abiti maschili. Nonostante la loro provenienza dalla classe superiore, le cantanti non sarebbero state accolte nella cerchia della corte se non fossero state delle interpreti cos\u00ec qualificate. La D'Arco apparteneva alla nobilt\u00e0, ma ad una nobilt\u00e0 minore, la Peverara era figlia di un ricco mercante, e la Molza discendeva da una famiglia di famosi artisti.\nLe donne cantavano fino a sei ore al giorno, a memoria, leggendo dallo spartito musicale o partecipando ai \"balletti\" come cantanti e danzatrici. Sebbene Thomasin LaMay sostenga che le componenti dei \"concerti delle donne\" si concedessero ai membri della corte, non vi \u00e8 alcuna evidenza di ci\u00f2, e le circostanze dei loro matrimoni e delle loro doti fanno pensare che questa ipotesi non sia veritiera. Le donne erano pagate e godevano di altri benefici, come appartamenti nel palazzo ducale. La Peverara riceveva 300 \"scudi\" per anno ed era alloggiata nel palazzo ducale con suo marito e la madre, oltre ad aver ricevuto una dote di 10.000 \"scudi\" in occasione del suo matrimonio.\nAlfonso II si spos\u00f2 tre volte, nella speranza di avere un figlio, ma mor\u00ec nel 1597 senza lasciare un erede diretto. Suo cugino Cesare eredit\u00f2 il ducato, ma la citt\u00e0 di Ferrara, che era legalmente una citt\u00e0 papale, venne riannessa allo Stato Pontificio, nel 1598, a seguito di \"azioni diplomatiche e pressioni\" di papa Clemente VIII. La corte degli estensi dovette abbandonare Ferrara ed il \"concerto delle donne\" venne sciolto.\nMusica.\nLa maggiore innovazione musicale del \"concerto delle donne\" fu la moltiplicazione degli ornamenti sulle voci, con una voce che cantava in \"diminuzione\" (divisioni melodiche di note lunghe) sull'accompagnamento strumentale e con due o tre voci che cantavano variando in diminuzione a loro volta. Questa tecnica, che gli ascoltatori trovavano importante, venne imitata da molti compositori come Carlo Gesualdo, Luca Marenzio e Claudio Monteverdi.\nQuesti compositori scrissero musica appositamente per il \"concerto delle donne\". I loro lavori sono caratterizzati da una elevata \"tessitura,\" da uno stile florido e virtuosistico e da un'ampia estensione vocale Il terzo libro di madrigali di Lodovico Agostini fu probabilmente la prima pubblicazione interamente dedicata al nuovo stile canoro. Agostini dedic\u00f2 canzoni a Guarini, Peverara e Luzzaschi. Gesualdo compose musiche per il gruppo nel 1594, mentre era a Ferrara per il matrimonio della nipote del Duca, Eleonora d'Este. Il \"Settimo Libro di madrigali a 5\" di De Wert ed il \"Primo libro a 6\" di Luca Marenzio furono i primi veri monumenti al \"concerto delle donne\". Le \"Canzonette a tre voci\" Claudio Monteverdi furono probabilmente influenzate dalle \"Dame di Ferrara\". Anche se le uniche opere chiaramente destinate o ispirate al \"concerto delle donne\" erano opere per pi\u00f9 voci acute ed esecuzione in \"diminuzione\", in pratica i concerti tenuti dal \"concerto delle donne\" comprendevano opere secondo il vecchio stile dei madrigali solisti ornati con accompagnamento strumentale. La Peverara venne singolarmente lodata per la sua abilit\u00e0 in questo genere. Le opere scritte per il \"concerto delle donne\" non erano limitate alla sola musica: Torquato Tasso e G.B. Guarini scrissero dei poemi dedicati alle dame del \"concerto\", alcuni dei quali vennero poi musicati da diversi compositori. Tasso scrisse pi\u00f9 di settantacinque poemi soltanto per la Peverara.\nIl \"Libro dei madrigali\" di Luzzaschi per uno, due e tre soprano con accompagnamento di clavicembalo, pubblicato nel 1601, comprendeva opere scritte negli anni 1580. Questa musica potrebbe essere stata omessa dalla pubblicazione al fine di mantenere la segretezza della \" Musica Secreta\" di Alfonso. Newcomb considera questa pubblicazione il modello di stile musicale delle \"signore\". Nel 1584, Alessandro Striggio, rispondendo ad una richiesta di Francesco I de' Medici, descrisse il gruppo e compose dei pezzi ad imitazione del loro stile affinch\u00e9 Francesco potesse creare un suo \"concerto delle donne\". Striggio cit\u00f2 un madrigale ornato a quattro voci per tre soprani e un dialogo con diminuzioni imitative per due soprani. Egli aggiunse che aveva dimenticato l'intavolatura per il madrigale a Mantova, e rilev\u00f2 che il cantante Giulio Caccini avrebbe potuto cantare la parte di basso su liuto o clavicembalo. Questo indica che i cantanti maschi probabilmente non furono pi\u00f9 utilizzati dopo Brancaccio, e che gli accompagnamenti strumentali erano un mezzo comune e accettabile per la costruzione del contrappunto.\nLa produzione dello stampatore ducale, Baldini, consistette largamente in composizioni scritte espressamente per il \"concerto delle donne\", comprese le opere dei maggiori madrigalisti: Luzzaschi, Gesualdo e Alfonso Fontanelli. La sua prima pubblicazione per il Duca fu \"Il lauro secco\" (1582), che venne seguita da \"Il lauro verde\" (1583), entrambe contenenti musiche di importanti compositori di Roma e del Nord Italia. Musiche in onore del \"concerto\" vennero stampate a Venezia, come il \"Primo libro a 5\" di Paolo Virchi pubblicato da Giacomo Vincenti e da Ricciardo Amadino contenente il madrigale che inizia per \"SeGU'ARINAscer LAURA e prenda LARCO / Amor soave e dolce / Ch'ogni cor duro MOLCE\". Le lettere maiuscole sono indicate nel manoscritto originale, chiaramente ad indicare il nome di Anna Guarini, Laura Peverara, Livia d'Arco e Tarquinia Molza.\nCon l'ovvia eccezione di Brancaccio, tutte le cantanti del \"concerto\" erano soprani di sesso femminile; non \u00e8 emerso che il complesso utilizzasse \"castrati\" o falsettisti che, invece, a partire dal XVII secolo diverranno le \"stelle\" del melodramma. Nel 1607, \"L'Orfeo\" di Monteverdi venne rappresentato da quattro \"castrati\" su nove personaggi, a riprova della diffusione nell'impiego di questi nuovi cantori. Anche Guglielmo Gonzaga, padre di Margherita, cercava eunuchi per cantare musica polifonica a corte. Secondo la prassi dell'epoca, spesso le parti polifoniche venivano diminuite e arricchite con ornamentazioni, spesso estemporanee.\nComunque, per coordinare le voci, i cantanti trascrivevano la musica durante le prove, trasformando queste improvvisazioni in sviluppi musicali di alto virtuosismo che venivano poi imitati dai compositori. I cantanti potevano aver utilizzato la pratica pi\u00f9 tradizionale nel loro repertorio da solista, esibendo gli ornamenti estemporaneamente. Specifici ornamenti utilizzati nel \"concerto delle donne\", sono menzionati in una fonte del 1581, a dimostrazione della popolarit\u00e0 di questi \"passaggi\" (divisione di note lunghe in pi\u00f9 brevi), \"cadenze\" (decorazione delle penultime note, talvolta molto elaborate) e \"tirate\" (veloci scale). Gli \"accenti\" (unione di due note lunghe, usando ritmi puntati), alla base della prima musica barocca, erano assenti dalla lista. Nel 1592 Caccini sostenne che Alfonso II gli chiese di insegnare alle dame \"accenti\" e \"passaggi\".\nStili.\nEsistono due diversi stili di madrigali scritti e/o ispirati al \"concerto delle donne\". Il primo \u00e8 il \"lussureggiante\" stile degli anni 1580. Il secondo \u00e8 nello stile della \"seconda pratica\", scritto negli anni 1590. Luzzaschi compose musica in entrambi gli stili. Lo stile del primo periodo, come esemplificato nelle opere di Luzzaschi, prevede l'utilizzo di testi scritti da poeti del ferrarese, come Tasso e G.B. Guarini. Questi poemi tendono ad essere brevi e arguti con sezioni singole. Musicalmente, le opere di Luzzaschi sono molto selettive e basate su temi melodici, piuttosto che su strutture armoniche. Luzzaschi riduce l'effetto di sezionamento delle sue tecniche compositive indebolendo le cadenze. La sua tendenza a reiterare melodie a voci diverse, tra cui la voce di basso, porta a creazioni tonali che a volte sono sconcertanti. Questi aspetti del fare musica molto pi\u00f9 polifonica, da parte di Luzzaschi, rispetto alle ultime composizioni di Monteverdi, sono quindi pi\u00f9 conservatori; tuttavia, l'uso da parte di Luzzaschi di bruschi salti melodici e armonici dissonanti sono individualistici. Queste dissonanze, che contrastano nettamente con il trattamento accurato della dissonanza durante la maggior parte del XVI secolo, sono strettamente connesse con i madrigali polifonici ornati del \"concerto delle donne\". Giovanni Maria Artusi, nel suo dialogo socratico, difende Monteverdi collegando il trattamento casuale della dissonanza con il canto ornamentale.\nEsecuzione.\nIl \"concerto delle donne\" trasform\u00f2 la \"musica secreta\". In precedenza, il pubblico diveniva esecutore, e gli esecutori divenivano membri del pubblico. Durante l'ascesa del \"concerto delle donne\" i ruoli all'interno della \"musica secreta\" si fissarono, dando vita al gruppo di coloro che si esibivano per il piacere del Duca ogni notte.\nLe \u00e9lite, accuratamente selezionate dei membri della corte ammessi agli spettacoli del \"concerto delle donne\", richiesero svaghi e divertimenti al di l\u00e0 del piacere della sola bella musica. Durante i concerti, il pubblico a volte giocava a carte. Orazio Urbani, ambasciatore del Granduca di Toscana, dopo aver aspettato anni per assistere al \"concerto\", si lament\u00f2 non solo di essere stato costretto a giocare a carte, distraendosi cos\u00ec dall'esibizione, ma anche contemporaneamente di dover ammirare e lodare la musica delle donne col mecenate Alfonso. Dopo ogni concerto, si continuava con lo spettacolo di danze di una coppia di nani. Alfonso non era interessato a questi intrattenimenti accessori, e in un'occasione si scus\u00f2 con gli astanti ed and\u00f2 a sedere sotto un albero ad ascoltare le donne, e proseguire con l'ascolto dei testi dei madrigali e della musica, tra abbellimenti, che erano messi a disposizione degli ascoltatori.\nInfluenza.\nIl \"concerto delle donne\" costitu\u00ec un rivoluzionario rivolgimento musicale che contribu\u00ec a realizzare un cambiamento nel ruolo delle donne nella musica. Il suo successo port\u00f2 il ruolo delle donne dall'oscurit\u00e0 \"all'apice della professione\". Le donne vennero apertamente portate nelle corti per formarsi come musiciste professioniste, e dal 1600, poterono avere una propria carriera di musicista, indipendentemente dal marito o dal padre. Nuovi gruppi femminili, ispirati al \"concerto delle donne\" fecero aumentare i ruoli per le cantanti professioniste e comporre pi\u00f9 musica da cantare.\nNonostante la fine della corte degli estensi nel 1597, lo stile musicale ispirato dal \"concerto delle donne\" si diffuse in tutta Europa e rimase prevalente per almeno altri cinquant'anni. Il \"concerto delle donne\" fu cos\u00ec influente e spesso imitato, che divenne una caratteristica delle corti del nord Italia. Il \"concerto\" port\u00f2 ad Alfonso ed alla sua corte prestigio internazionale, poich\u00e9 la reputazione delle \"dame\" si diffuse per tutta l'Italia e nel sud della Germania. Essa funzion\u00f2 come un potente strumento di propaganda e di proiezione di un'immagine di forza e benessere.\nDopo aver visto il \"concerto delle donne\" a Ferrara, Caccini cre\u00f2 un gruppo rivale composto dalla sua famiglia e un suo allievo. Questo ensemble venne sponsorizzato dalla famiglia Medici e viaggi\u00f2 all'estero ed a Parigi dove si esib\u00ec davanti a Maria de' Medici Francesca Caccini ebbe molto successo componendo e cantando nello stile del \"concerto delle donne\". Ad iniziare dal 1585, vennero creati dei gruppi rivali a Firenze dai Medici, a Roma dagli Orsini ed a Mantova dai Gonzaga. C'era anche un gruppo rivale a Ferrara con sede nel Castello Estense, lo stesso palazzo dove si esibiva il \"concerto delle donne\". Questo gruppo venne formato dalla sorella di Alfonso Lucrezia d'Este, duchessa di Urbino. Aveva vissuto alla corte estense dal 1576, e poco dopo il matrimonio di Alfonso con Margherita, nel 1579, Alfonso e i suoi scagnozzi uccisero il suo amante. Lucrezia fu contrariata dall'essere sostituita come padrona di casa da Margherita, e sconvolta per l'uccisione del suo amante, desider\u00f2 essere separata dal resto della sua famiglia durante gli intrattenimenti serali.\nBarbara Strozzi fu tra gli ultimi esecutori e compositori di questo stile, che dalla met\u00e0 del XVII secolo venne considerato arcaico."}
{"id": "225369", "revid": "1498232", "url": "https://it.wikipedia.org/wiki?curid=225369", "title": "XXII Giochi olimpici invernali", "text": "I XXII Giochi olimpici invernali (), noti anche come So\u010di 2014, si sono svolti a So\u010di (Russia) dal 7 al 23 febbraio 2014. Nella stessa localit\u00e0 si sono tenuti gli XI Giochi paralimpici invernali. Alcune gare sono state disputate nella stazione sciistica di Krasnaja Poljana, a circa dalla citt\u00e0 olimpica, mentre il villaggio olimpico \u00e8 stato ospitato nella cittadina di Adler, a circa 28\u00a0km da So\u010di.\nLe mascotte delle Olimpiadi sono tre animali: l'orso polare, la lepre artica e il leopardo delle nevi.\n\u00c8 stata la prima manifestazione olimpica invernale ospitata dalla Russia. Precedentemente l'Unione Sovietica aveva ospitato i Giochi Olimpici estivi del 1980 di Mosca. Il costo totale delle infrastrutture e degli impianti realizzati in previsione dell'evento ammontava a 12 miliardi di dollari, ma diversi fattori hanno determinato l'espansione del budget ad oltre 51 miliardi di dollari, rendendo quella di So\u010di la manifestazione olimpica pi\u00f9 costosa di sempre.\nLa vigilia dell'inizio dei Giochi \u00e8 stata molto tesa e ha suscitato numerosi dibattiti, tra gli attacchi terroristici degli estremisti islamici guidati da Dokka Umarov e le proteste contro la legge omofoba approvata in Russia nel 2013, continuate anche durante le competizioni sportive.\nAlcuni sportivi della nazionale ucraina durante la manifestazione hanno abbandonato le gare per protestare contro il presidente ucraino filorusso Viktor Janukovy\u010d, ritenuto responsabile della violenta repressione dei manifestanti di Euromaidan, che ha causato pi\u00f9 di 100 morti, nella vicina Kiev.\nNel pre-show della cerimonia di apertura, il duo pop t.A.T.u. si \u00e8 esibito live cantando \"Nas ne dogonjat\". Pi\u00f9 tardi, la stessa canzone ha accompagnato l'entrata degli atleti russi durante la cerimonia.\nStoria.\nAssegnazione.\nL'elezione della citt\u00e0 organizzatrice dei giochi si \u00e8 tenuta il 4 luglio 2007 a Citt\u00e0 del Guatemala, durante la 119\u00aa sessione del Comitato Olimpico Internazionale. Sette citt\u00e0 avevano presentato ufficialmente la loro candidatura e di queste tre erano state designate come finaliste: Salisburgo, PyeongChang ed appunto So\u010di.\nSono state necessarie due votazioni, a seguito della prima delle quali la citt\u00e0 di Salisburgo risult\u00f2 subito scartata; nella votazione finale la citt\u00e0 russa risult\u00f2 preferita alla coreana, 51 voti contro 47.\nIl presidente del comitato russo per la candidatura \u00e8 stato Dmitryj \u010cerny\u0161enko, poi riconfermato come presidente del comitato organizzatore, mentre alla guida del consiglio per lo sport e la preparazione ai Giochi \u00e8 stato posto il primo ministro Viktor Zubkov. Di tale consiglio fanno parte anche ministri, rappresentanti dei dipartimenti e degli enti pubblici.\nTra i principali promotori della candidatura di So\u010di per ospitare le olimpiadi del 2014 c'era anche il presidente della Federazione Russa Vladimir Putin, che \u00e8 personalmente intervenuto proprio al congresso del CIO svoltosi in Guatemala come presentatore a favore della designazione della citt\u00e0 russa.\nA causa degli attentati ceceni a Volgograd (attentati di Volgograd del 2013), la citt\u00e0 \u00e8 stata circondata da una rete di sorveglianza di 140\u00a0km nel timore che i ceceni e i daghestani potessero colpire le olimpiadi.\nImpianti.\nI giochi sono organizzati interamente nella municipalit\u00e0 di So\u010di, ma suddivisi in due luoghi: un gruppo di impianti ad Adler e uno sulle montagne, a Krasnaja Poljana. Il Parco olimpico di Adler \u00e8 sul litorale del Mar Nero, nella piana Imereti. Tutti gli edifici sono stati realizzati intorno ad un bacino centrale d'acqua, su cui sorge la piazza delle medaglie. Tutto questo consente un'immagine di grande compattezza fra lo Stadio Olimpico Fi\u0161t e tutti gli impianti circostanti.\nSimboli.\nLogo.\nIl logo ufficiale di So\u010di 2014 \u00e8 stato svelato il 30 novembre 2009, presentato dal presidente del comitato organizzatore dei Giochi Dmitryj \u010cerny\u0161enko, dal presidente del CIO Jacques Rogge e dal presidente della commissione di coordinamento del CIO per So\u010di 2014 Jean-Claude Killy; il logo \u00e8 stato creato dalla societ\u00e0 di consulenza Interbrand, una multinazionale specializzata nello studio, nell'analisi e nella creazione di marchi. Prima di questo ne era stato creato uno utilizzato per la fase di candidatura a citt\u00e0 organizzatrice delle Olimpiadi.\nL'emblema \u00e8 formato dalla scritta \"Sochi2014.ru\" completato dai cinque cerchi olimpici: \u00e8 la prima volta che un logo rappresenta anche un sito web ed \u00e8 il simbolo di come grazie alla tecnologia digitale gli appassionati di sport invernali potranno connettersi e comunicare; il dominio \".ru\" \u00e8 usato per indicare come i Giochi siano organizzati dall'intera nazione russa. Le scritte \"Sochi\" e \"2014\", formate con caratteri volutamente speculari, a detta dei creatori simboleggiano le montagne che si riflettono sul mare, a voler sottolineare l'effettiva conformazione geografica della citt\u00e0 di So\u010di.\nLo slogan del logo \u00e8 \"Gateway to the Future\" (Accesso verso il Futuro) e vuole indicare come queste Olimpiadi debbano essere per la Russia un trampolino di lancio per le future generazioni non unicamente sportivo, ma anche sociale, economico ed ambientale.\nMotto.\nCinquecento giorni prima della data prefissata per la cerimonia di apertura \u00e8 stato rivelato il motto di questi Giochi \"Hot.Cool.Yours.\"' (Caldo.Freddo.Tuoi.) e nell'intento degli organizzatori vuole identificare con la parola \"hot\" l'intensit\u00e0 delle gare e la passione degli sportivi, oltrech\u00e9 individuare la citt\u00e0 di So\u010di, posta a sud della Russia; \"cool\" simboleggia i Giochi olimpici invernali e la percezione di \"glaciale\" come viene comunemente intesa la popolazione russa; con il termine \"yours\" invece si vuole indicare il coinvolgimento personale di ogni singolo spettatore.\nMascotte.\nPer scegliere le mascotte dei Giochi olimpici il comitato organizzatore ha istituito un concorso aperto in un primo tempo ai soli cittadini russi, ma che \u00e8 stato successivamente esteso a livello internazionale. Una giuria di esperti ha valutato gli oltre 24\u00a0000 disegni ricevuti dal 1\u00ba settembre al 5 dicembre 2010 e tra tutti questi ha scelto una lista di mascotte che \u00e8 successivamente stata oggetto di una votazione pubblica nel corso di un programma televisivo il 26 febbraio 2011. Alla fine di questa selezione sono state ufficializzate le tre mascotte per le Olimpiadi, tutte rappresentanti animali: un orso polare, una lepre ed un leopardo dell'Amur.\nMedaglie.\nIl 30 maggio 2013 sono state mostrate per la prima volta al pubblico le medaglie che verranno consegnate a coloro che riusciranno a salire sul podio in questa edizione dei Giochi olimpici. Ideate dall'agenzia pubblicitaria Leo Burnett e prodotte in circa 1300 esemplari dalla ditta di gioielli Adamas hanno un peso variante tra i 460 e 531 grammi, a seconda del materiale con le quali sono state realizzate, ed ognuna ha un diametro di 100 millimetri ed uno spessore di 10; sulla parte anteriore della medaglia sono presenti gli anelli olimpici, mentre sul rovescio \u00e8 inciso il nome della competizione in lingua inglese nonch\u00e9 il logo dei Giochi, sul bordo \u00e8 invece impresso il nome ufficiale dei Giochi in russo, inglese e francese. La peculiarit\u00e0 della foggia, oltre ad un mosaico contenente disegni tipici nazionali delle varie culture ed etnie russe, sta nell'inserimento di una parte in policarbonato trasparente che intende rappresentare il paesaggio di So\u010di simboleggiando le montagne che si affacciano sulla costa del Mar Nero.\nLe medaglie d'oro che verranno assegnate il 15 febbraio avranno una particolarit\u00e0, conterranno infatti un pezzo di meteorite, lo stesso che esattamente un anno prima si frantum\u00f2 sopra l'abitato di \u010celjabinsk causando il ferimento di 1491 persone ed ingenti danni alle cose.\nTorcia.\nLa torcia olimpica \u00e8 stata presentata il 14 gennaio 2013: realizzata in alluminio e materiale plastico e di colore argento e rosso acceso. A detta degli ideatori, un gruppo di designer russi guidati da Vladimir Piro\u017ekov e Andrej Vodjanik, ha una forma che vuole ricordare la piuma di un uccello, e pi\u00f9 specificatamente della leggendaria fenice. Prodotta in 14000 esemplari, ogni torcia ha un peso di e ha una lunghezza di .\nL'accensione ha avuto luogo il 29 settembre 2013, con la consueta cerimonia tenutasi ad Olimpia. Il primo tedoforo \u00e8 stato lo sciatore greco Ioannis Antoniou; dopo aver percorso circa in Grecia, la fiamma olimpica \u00e8 giunta in territorio russo il 7 ottobre e partendo da Mosca ha percorso un viaggio lungo oltre che ha toccato tutti gli 83 soggetti federali della Russia e che \u00e8 terminata a So\u010di il 7 febbraio 2014, giorno in cui si \u00e8 tenuta la cerimonia di apertura delle Olimpiadi. Nel suo tragitto, la fiamma \u00e8 approdata per la prima volta al Polo Nord a bordo della 50 let Pobedy, una nave rompighiaccio a propulsione nucleare e sempre per la prima volta, la torcia, che era stata preventivamente spenta per ovvie ragioni di sicurezza, \u00e8 andata anche nello spazio, giungendo sulla Stazione Spaziale Internazionale tramite il veicolo spaziale Sojuz, comandato dal russo Michail Tjurin nel corso della missione Sojuz TMA-11M.\nPaesi partecipanti.\nSono 88 le nazioni che hanno qualificato almeno un atleta per partecipare a questa edizione dei Giochi, sei in pi\u00f9 della precedente edizione. Gli atleti dell'India avrebbero inizialmente dovuto partecipare sotto la bandiera olimpica, come \"Partecipanti Olimpici Indipendenti\", in quanto il Comitato Olimpico Indiano era stato sospeso dal CIO per alcune inadempienze ai precetti della carta olimpica e come misura di protezione a causa delle ingerenze del governo indiano nel processo di elezione dei membri del comitato nazionale. Tuttavia tale sospensione \u00e8 stata revocata a Giochi in corso, e il CIO ha permesso all'India di gareggiare regolarmente.\nDi seguito sono elencati i paesi partecipanti, con indicato tra parentesi il numero di atleti che hanno gareggiato a So\u010di. , , , , , e hanno fatto il loro esordio ai Giochi olimpici invernali.\nDiscipline olimpiche.\nIl programma olimpico prevede competizioni in 15 discipline:\nRisultati.\nMedagliere.\nDi seguito le prime 10 posizioni del medagliere:\nInfrastrutture.\nPer colmare una relativa carenza infrastrutturale della citt\u00e0, all'interno del progetto olimpico di So\u010di ha provveduto ad un'ampia serie di iniziative e di lavori pubblici. In particolare il governo russo ha disposto un potenziamento del sistema aeroportuale, assicurando la realizzazione di collegamenti frequenti con Francoforte.\nIn occasione di una visita del presidente del CIO Jacques Rogge a fine settembre 2007 Putin ha promesso trasparenza, seriet\u00e0 e applicazione nella realizzazione delle infrastrutture."}
{"id": "225380", "revid": "118193680", "url": "https://it.wikipedia.org/wiki?curid=225380", "title": "Isotropia", "text": "In fisica, l'isotropia \u00e8 la propriet\u00e0 dell'indipendenza dalla direzione, da parte di una grandezza definita nello spazio. Il suo contrario \u00e8 l'anisotropia.\nCaratteristiche fisiche dei materiali.\nIn una sostanza isotropa, le propriet\u00e0 fisiche non dipendono dalla direzione in cui si analizza la sostanza stessa (ad esempio, l'indice di rifrazione nel vetro che indica che il comportamento della luce \u00e8 uguale in tutte le direzioni), al contrario di una sostanza anisotropa (ad esempio, in una tavola di legno, la resistenza meccanica dipende da come \u00e8 orientata la forza esterna rispetto alle fibre della tavola stessa).\nI solidi inorganici hanno solitamente struttura cristallina e solo quelli che cristallizzano con reticolo cubico sono isotropi; inoltre, l'isotropia \u00e8 assicurata per i solidi amorfi e, in buona approssimazione, per quelli policristallini (costituiti da un gruppo di piccoli cristalli con orientazione casuale). Nella pratica ingegneristica, solo i solidi monocristallini non cubici e i materiali fibrosi hanno propriet\u00e0 fisiche (come ad esempio la conducibilit\u00e0 termica) che dipendono dall'orientamento del corpo in esame, cio\u00e8 sono anisotropi. Tali propriet\u00e0 non sono quindi identificabili con una quantit\u00e0 scalare ma con un tensore (matrice 3x3).\nSimmetrie fisiche nel tempo e nello spazio e principi di conservazione.\nAnalogamente, pu\u00f2 essere definita l'isotropia del tempo: i due versi del tempo sono tra loro equivalenti. In generale, si dimostra che le grandi propriet\u00e0 di simmetria - omogeneit\u00e0 del tempo, isotropia e omogeneit\u00e0 dello spazio - sono correlate a importanti principi di conservazione dell'energia, del momento angolare, della quantit\u00e0 di moto.\nUn'altra interessante conseguenza dell'isotropia del tempo \u00e8 il fatto che le leggi fondamentali sono invarianti per inversione temporale: se un fenomeno \u00e8 vero nel tempo reale, nulla impedirebbe il suo svolgersi al contrario. A salvare la situazione interviene il secondo principio della termodinamica, in base al quale l'entropia dell'universo (in quanto sistema isolato) \u00e8 in continuo aumento e sono possibili spontaneamente (in quanto molto pi\u00f9 probabili) soltanto quei fenomeni che tendono ad accrescere il disordine complessivo di un sistema isolato."}
{"id": "225383", "revid": "1728", "url": "https://it.wikipedia.org/wiki?curid=225383", "title": "Basilica di Sant'Andrea della Valle", "text": "La basilica Sant'Andrea della Valle \u00e8 un luogo di culto cattolico del centro storico di Roma, ubicato in piazza Vidoni, nel rione Sant'Eustachio. Rientra nel territorio della parrocchia dei Santi Biagio e Carlo ai Catinari ed \u00e8 retta dai chierici regolari teatini. Ha la dignit\u00e0 di basilica minore e su di essa insiste il titolo cardinalizio omonimo.\nStoria.\nLa basilica fu progettata e costruita da Giacomo Della Porta, Francesco Grimaldi, e Carlo Maderno tra il 1590 e il 1650, sul luogo dove precedentemente sorgeva una piccola chiesa dedicata a San Sebastiano \"de Via Papa\", indicata come prima sepoltura del martire, e il palazzo dei Piccolomini duchi di Amalfi e conti di Celano, la cui citt\u00e0 di origine dette nome alla piazza antistante, che durante il secolo XVI prese il nome di piazza di Siena. I lavori furono finanziati dal cardinale Alessandro Peretti di Montalto, nipote di papa Sisto V. Il vicino palazzo Della Valle diede il nome alla chiesa.\nNel 1608 Maderno fu incaricato di completare l'edificio, ampliando il transetto ed innalzando la cupola. Invece la facciata barocca fu aggiunta tra il 1655 e il 1663 da Carlo Rainaldi.\nAll'inizio del XIX secolo papa Pio VII vi celebr\u00f2 i funerali di Enrico Benedetto Stuart, quarto e ultimo pretendente giacobita al trono britannico; il cardinale Pietro Francesco Galleffi cant\u00f2 la messa.\nIl 28 aprile 1918 venne ordinato sacerdote in questa basilica il francescano conventuale Massimiliano Maria Kolbe, futuro martire e santo.\nPapa Giovanni XXIII il 12 marzo 1960 con la costituzione apostolica \"Quandoquidem\" istitu\u00ec il titolo cardinalizio di Sant'Andrea della Valle, mentre nel dicembre del 1965 papa Paolo VI elev\u00f2 la chiesa alla dignit\u00e0 di basilica minore.\nDescrizione.\nEsterno.\nLa facciata, di gusto tardo-barocco, fu realizzata dal 1655 al 1665 da Carlo Rainaldi che ampli\u00f2 il progetto originario di Carlo Maderno. In travertino, alta, sontuosa, presenta due ordini di colonne appaiate e lesene corinzie. I lavori furono finanziati dal cardinale Francesco Peretti di Montalto, nipote di Alessandro, l'originale finanziatore dell'opera.\nAl centro un finestrone sovrasta il portale, mentre ai lati si hanno nicchie con statue e finte finestre. Le statue nelle nicchie sono di Domenico Guidi (\"San Gaetano\" e \"San Sebastiano\") e di Ercole Ferrata (\"Sant'Andrea apostolo\" e \"Sant'Andrea Avellino\").\nLa facciata \u00e8 caratterizzata da marcati chiaroscuri, dovuti alla abbondante presenza di colonne e cornicioni con forte aggetto.\nLa tradizionale voluta di raccordo \u00e8 assente nella parte destra, mentre nella parte sinistra \u00e8 sostituita da un caratteristico angelo con l'ala alzata, di Ercole Ferrata. Dello stesso scultore \u00e8 l'angelo con la croce che adorna il ponte Sant'Angelo. Le due statue muliebri sopra la porta sono di Cosimo Fancelli.\nLa facciata per\u00f2, secondo quanto scrive Cesare Brandi nel suo libro \"Teoria del restauro\", ha subito \u00abfigurativamente\u00bb un danno, perch\u00e9 da quando \u00e8 stata allargata la strada il \u00abfuoco fisso\u00bb dell'osservatore \u00e8 stato spostato. Vi si presume una distanza fissa limitata, un punto di stazione dell'osservatore, al di l\u00e0 della quale l'effetto previsto della facciata della basilica non si produce pi\u00f9, perch\u00e9 si ha una visione delle colonne \u00abschiacciata\u00bb, e non si ha pi\u00f9 lo stesso effetto delle colonne incassate, aggettanti, com'era prima dei lavori stradali. Si perde cos\u00ec tutta la bellezza plastica dell'intero complesso architettonico. Per cui nella facciata di Sant'Andrea della Valle il \u00abfuoco fisso\u00bb era ottenuto e salvaguardato dalla larghezza della strada, che era inferiore rispetto ad oggi.\nLa piazza antistante la chiesa e che da questa prende nome \u00e8 ornata da una fontana che proviene dalla scomparsa piazza Scossacavalli, piazza distrutta per i lavori di demolizione della spina di Borgo e la conseguente creazione di via della Conciliazione. L'autore \u00e8 Carlo Maderno (1614).\nSul lato destro della basilica, fra la seconda e la terza cappella laterale di destra si trova il campanile a vela, in mattoni. Esso \u00e8 privo di elementi decorativi ed ospita un concerto di quattro campane corrispondenti alle note \"Fa\", \"Si\", \"Do#\" e \"Re\", ciascuna delle quali \u00e8 alloggiata all'interno di un arco a tutto sesto.\nInterno.\nLa pianta della chiesa \u00e8 a croce latina con una vasta navata e un transetto poco pronunciato, fiancheggiata da otto cappelle laterali; la volta \u00e8 a botte, affrescata. Lo schema planimetrico \u00e8 riconducibile al modello della non distante chiesa del Ges\u00f9, sebbene con alcune differenze: in particolare, le cappelle laterali di Sant'Andrea della Valle sono meno profonde e sensibilmente pi\u00f9 alte, sottolineando cos\u00ec il forte ritmo verticale dell'edificio. La prima cappella di destra, gi\u00e0 della Ginnetti e poi Lancellotti, si distingue per la qualit\u00e0 delle sculture ed \u00e8 \u00e8 opera di Carlo Fontana (1670). La prima di sinistra, della famiglia Barberini, fu allestita da Matteo Castelli dal 1604 al 1616 su commissione del cardinale Maffeo Barberini, che divenne in seguito papa Urbano VIII; alla sua decorazione lavorarono dal 1609 Pietro e Gian Lorenzo Bernini, Cristoforo Stati, Francesco Mochi e Ambrogio Bonvicino, mentre la pala che orna l'altare \u00e8 di Domenico Passignano (1616). La terza cappella di sinistra ospita sull'altare un dipinto di Giovanni De Vecchi del 1614 raffigurante \"San Sebastiano\", titolare della chiesa sulla quale \u00e8 poi sorta la basilica attuale.\nNell'ultima campata della navata si trovano, affrontati, i monumenti funebri dei papi Pio II (1475, a sinistra) e Pio III (1503, a destra), ivi trasferiti dalla rotonda di Sant'Andrea presso l'antica basilica di San Pietro in Vaticano nel XVI secolo.\nDue ulteriori cappelle laterali si affacciano sull'abside, ampia e ricca di ori e affrescata da Mattia Preti con il trittico \"Crocifissione di sant'Andrea\", \"Martirio di sant'Andrea\" e \"Sepoltura di sant'Andrea\".\nCupola.\nLa cupola dal diametro di 16 metri, venne realizzata da Carlo Maderno. Con i suoi 80 metri d'altezza \u00e8 la seconda della citt\u00e0 di Roma, preceduta solo da quella della basilica di San Pietro in Vaticano e seguita dalla pi\u00f9 recente cupola della chiesa dei Santi Pietro e Paolo all'EUR.\nAll'esterno, il tamburo riprende il tema delle colonne binate della cupola di San Pietro.. Rudolf Wittkower parla cos\u00ec della cupola: \u00abIn confronto alla cupola di San Pietro, il Maderno innalz\u00f2 l'altezza del tamburo a spese della volta ed aument\u00f2 l'area riservata alle finestre, e questi cambiamenti preludono al posteriore sviluppo del barocco\u00bb.\n\u00c8 molto luminosa grazie ad un ordine di finestre intervallate da semi-colonne, in numero di otto.\nLa presenza delle finestre, se da un lato permette l'illuminazione sontuosa che caratterizza la chiesa, dall'altro rende difficilmente distinguibile il meraviglioso affresco della cupola, realizzato da Giovanni Lanfranco tra il 1621 ed il 1625. Il lavoro venne condotto in concomitanza, e probabilmente in competizione, con l'affresco dei pennacchi (o peducci) e del transetto absidale, con storie di Sant'Andrea, eseguiti dal Domenichino tra il 1621 ed il 1628, ai cui lati sono due affreschi di Carlo Cignani.\nLa cupola ritrae la \"Assunzione della Vergine\". Lanfranco riprende il modello del Correggio rilanciato a Roma dal Cigoli con la cappella Paolina. Si riconosce la figura della Vergine al centro su un trono di nubi e di angeli. L'atmosfera diviene sempre pi\u00f9 rarefatta andando in alto cosa che porta a una disposizione fluida delle figure. Circa le figure degli angeli musici intenti a suonare vari strumenti Giovan Pietro Bellori scrive che \u00abla soavit\u00e0 del colore fa sentire la melodia celeste nel silenzio della pittura\u00bb paragonando la pittura a una musica e la disposizione delle figure a un'armonia musicale. I pennacchi rappresentano i \"Quattro evangelisti\". Tra i due artisti, entrambi appartenenti alla Scuola Carracci, c'era forte competizione, tanto che lo Zampieri (Domenichino) accus\u00f2 Lanfranco di averlo spinto da un'impalcatura, dopodich\u00e9 fugg\u00ec a Napoli.\nOrgani a canne.\nSull'ampia cantoria in controfacciata, realizzata nel 1905 dall'intagliatore Enrico Caraffa, si trova l'organo a canne principale della basilica, costruito nel 1907-1909 da Carlo Vegezzi-Bossi e dalla ditta Buccolini restaurato e modificato nel 1964 e nel 1975. Il materiale fonico \u00e8 alloggiato all'interno della fastosa cassa neobarocca, ornata con rilievi dorati e sormontata dallo stemma dei chierici regolari teatini; il prospetto si articola in tre campi all'interno di ciascuno dei quali vi \u00e8 una cuspide di canne di principale con bocche \"a mitria\" allineate orizzontalmente. Lo strumento \u00e8 a trasmissione elettrica (in origine pneumatico-tubolare) e la sua consolle, anch'essa situata in cantoria, dispone di due manuali e pedaliera.\nA pavimento nell'abside si trova un organo positivo costruito nel 1990 dalla ditta olandese Verschueren ed installato nel 2015. A trasmissione meccanica, dispone di 6 registri su un unico manuale.\nNelle arti.\nAll'interno della basilica \u00e8 ambientato il primo atto dell'opera lirica \"Tosca\", scritta da Giuseppe Giacosa e Luigi Illica (basata su un soggetto di Victorien Sardou) e musicata da Giacomo Puccini alla fine del XIX secolo. Nel 1992 ha realmente fatto da fondo per la messa in scena televisiva di \"Tosca, nei luoghi e nelle ore di Tosca\", film televisivo in diretta realizzato da Giuseppe Patroni Griffi, mentre per il film del 1973 diretto da Luigi Magni le scene iniziali sono state ambientate in Sant'Agnese in Agone anzich\u00e9 in Sant'Andrea della Valle.. Nella basilica \u00e8 stata inoltre girata una delle pi\u00f9 famose sequenze di \"Risate di gioia\"."}
{"id": "225384", "revid": "1934238", "url": "https://it.wikipedia.org/wiki?curid=225384", "title": "Disney Springs", "text": "Disney Springs, precedentemente noto come Lake Buena Vista Shopping Village (1975-1977), Walt Disney World Village (1977-1989), Disney Village Marketplace (1989-1997) e Downtown Disney (1997-2015), \u00e8 un complesso di negozi, ristoranti ed altri locali per l'intrattenimento, di propriet\u00e0 della Walt Disney Company, inaugurato il 22 marzo 1975 e situato presso il \"Walt Disney World Resort\" a Lake Buena Vista, Florida negli Stati Uniti d'America.\nIl complesso.\nAree.\nIl complesso di 120 acri comprende quattro aree distinte:\n\"Marketplace\".\nUn complesso con ristoranti e negozi tra i quali:\n\"The Landing\".\nUn complesso precedentemente conosciuto come Pleasure Island, che comprendeva vari night club in seguito chiusi e sostituiti da ristoranti e negozi, tra i quali:\n\"Town Center\".\nQuest'area ha aperto nel 2016 ed \u00e8 stata costruita su un'area di ex parcheggi, comprende vari negozi tra i quali:\n\"West Side\".\nUn complesso di locali, cinema e ristoranti tra i quali:"}
{"id": "225387", "revid": "7336", "url": "https://it.wikipedia.org/wiki?curid=225387", "title": "Charles-Augustin de Coulomb", "text": ""}
{"id": "225388", "revid": "110157", "url": "https://it.wikipedia.org/wiki?curid=225388", "title": "W\u00e4hring", "text": "W\u00e4hring () \u00e8 il diciottesimo distretto di Vienna, in Austria ed \u00e8 situato subito a nord del nono distretto, oltre al G\u00fcrtel, la principale arteria di traffico cittadina. Il distretto \u00e8 formato dai precedenti villaggi indipendenti di W\u00e4hring, Weinhaus, Gersthof e P\u00f6tzleinsdorf."}
{"id": "225392", "revid": "2912", "url": "https://it.wikipedia.org/wiki?curid=225392", "title": "Hauteville (Yvelines)", "text": ""}
{"id": "225394", "revid": "7336", "url": "https://it.wikipedia.org/wiki?curid=225394", "title": "Materiali compositi", "text": ""}
{"id": "225397", "revid": "2912", "url": "https://it.wikipedia.org/wiki?curid=225397", "title": "Loges-en-Josas", "text": ""}
{"id": "225400", "revid": "2912", "url": "https://it.wikipedia.org/wiki?curid=225400", "title": "Mesnil-le-Roi", "text": ""}
{"id": "225404", "revid": "2912", "url": "https://it.wikipedia.org/wiki?curid=225404", "title": "Mesnil-Saint-Denis", "text": ""}
{"id": "225407", "revid": "1468869", "url": "https://it.wikipedia.org/wiki?curid=225407", "title": "Coriandoli", "text": "I coriandoli sono piccoli ritagli di carta colorata usati nelle festivit\u00e0 per essere lanciati in aria o su persone. Tipici del Carnevale e di altre festivit\u00e0 come il Capodanno, spesso il loro uso \u00e8 abbinato a quello delle stelle filanti.\nNella maggior parte delle lingue (fra cui inglese, tedesco, francese, olandese, svedese e spagnolo), anche lingue non indo-europee, la parola \"confetti\" rimanda ai nostri \"coriandoli\". La confusione tra i due nomi ha origine nel Rinascimento, quando in Italia, ai matrimoni o durante il carnevale, si usava lanciare veri e propri confetti, talora composti dai semi della pianta del coriandolo. Tali semi venivano ricoperti di zucchero e, oltre ad essere consumati come dolci, un po' come oggi \u00e8 possibile gustare nei ristoranti indiani, come digestivo a fine pasto, si potevano anche gettare per scherzo addosso alle persone durante le feste di carnevale. A fare luce su questo particolare aspetto \u00e8 il fiorentino Giovanvettorio Soderini che, sul finire del XVI secolo ha lasciato la prima reale testimonianza sull\u2019uso e consumo dei coriandoli nell\u2019opera intitolata \"Trattato della cultura degli orti e giardini\", nella quale si pu\u00f2 leggere testualmente: \u00ab\"Cuopronsi i coriandoli di zucchero per confetti, rompono le ventosit\u00e0 del ventre mangiati dopo pasto, e rendono buon odore e fanno buon fiato masticati in bocca; e verdi le sue foglie nelle mescolanze d\u2019insalata non fanno male\"\u00bb.\nI confetti di mandorle ricoperte di zucchero si lanciano tuttora nei matrimoni sugli sposi, usanza questa diffusa in tutto il Sud Italia. In seguito, pur rimanendo chiamati \"coriandoli,\" nei lanci si utilizzarono, in sostituzione dei confetti, delle palline di carta colorata o di gesso.\nA rivendicare l'invenzione dei coriandoli sono ben 2 italiani: Ettore Fenderl, triestino, e Enrico Mangili, milanese.\nL'ingegnere Enrico Mangili di Crescenzago (Milano), attorno al 1875 ebbe l'idea di commercializzare come coriandoli i cerchi di carta di scarto che risultavano dalle carte traforate utilizzate in sericoltura come lettiere per l'allevamento dei bachi da seta.\nL'invenzione dei coriandoli di carta \u00e8 stata tuttavia rivendicata dall'ingegner Ettore Fenderl: secondo un racconto da lui stesso riferito (e riportato anche in un'intervista alla radio Rai del 1957), per festeggiare il Carnevale del 1876 a Trieste, avrebbe ritagliato dei triangolini di carta in quanto non aveva il denaro per comprare i confetti di gesso allora in uso, e li lanci\u00f2 dalla sua casa in Piazza della Borsa (Trieste). \u00abIl primo successo \u00e8 stato disastroso \u2013 continuava Fenderl nella sua deposizione via radio \u2013 rimbrotti e grida delle ragazze coi coriandoli nei capelli, cosicch\u00e9 venne su una guardia a mettermi in contravvenzione e a sequestrarmi tutto\u00bb."}
{"id": "225417", "revid": "2912", "url": "https://it.wikipedia.org/wiki?curid=225417", "title": "Mesnuls", "text": ""}
{"id": "225418", "revid": "287204", "url": "https://it.wikipedia.org/wiki?curid=225418", "title": "Cosio di Arroscia", "text": "Cosio di Arroscia o Cosio d'Arroscia (\"Coxe\" in ligure) \u00e8 un comune italiano di 193 abitanti della provincia di Imperia in Liguria.\nGeografia fisica.\nTerritorio.\nIl comune \u00e8 situato nell'alta valle del torrente Arroscia, a neanche venti chilometri dal confine con la Francia. Il paese, a 721 metri sul livello del mare, \u00e8 situato nelle Alpi Liguri.\nNel territorio comunale \u00e8 compreso il settore settentrionale e orientale della valle del Tanarello e un tratto dell'attigua valle del Negrone (versanti settentrionali dell'Alpe di Cosio e Piano Cavallo e versante destro orografico della Gola delle Fascette), due vallate tributarie del mare Adriatico, in cui scorrono i due principali rami sorgentiferi del Tanaro. Sul territorio naturalmente \u00e8 presente il torrente Arroscia, che ha le sorgenti a pochi chilometri del paese, nel limitrofo comune di Mendatica; di grande interesse sono le cascate del torrente stesso. Nel territorio comunale, inoltre, \u00e8 compresa una porzione del Bosco delle Navette, un'estesa foresta di conifere (larici, abeti bianchi, abeti rossi e pini silvestri) posta a un'altitudine media di 1600 metri, che dal 2007 \u00e8 compresa nel Parco naturale regionale delle Alpi Liguri.\nIl comune di Cosio si estende da un'altitudine minima di 420 m s.l.m. nel fondovalle lungo il torrente Arroscia, al confine con il comune di Pornassio, fino a un'altitudine massima di 1906 m s.l.m., raggiunta dal massiccio montuoso dell'Alpe di Cosio e Piano Cavallo. Ci\u00f2 spiega la grande biodiversit\u00e0 forestale del suo territorio, che comprende notevoli estensioni boschive, con grande diversificazione in senso ecologico, si passa infatti dalla vegetazione riparia, formata da salici, pioppi, tiglio e carpini bianchi negli impluvi umidi e nella bassa val Tanarello, ai boschi termofili e mesofili di specie decidue (soprattutto rovere, roverella, carpino nero) alle faggete pure e miste del piano montano (presenti specialmente tra i 900 e i 1500\u00a0m), ai boschi di conifere altimontani e subalpini (oltre i 1400\u00a0m), con pini silvestri, abeti bianchi e larici fino ai pascoli subalpini e alla vegetazione casmofitica nella dorsale sommitale dell'Alpe di Cosio e Pianocavallo; nel settore sud-orientale del territorio comunale si osservano anche formazioni submediterranee a pino marittimo o a roverella e orniello, con corteggio di specie termofile quali il terebinto e il sommaco.\nTra le altre vette del territorio cosiese la Cima Cantalupo (1892 m), il monte dei Cancelli (1517 m), il Poggio dell'Allodola (1491 m), il Poggio San Martino (1401 m), il Poggio Carpeno (1395 m), il Poggio dei Preti (1351 m), la Cima del Grilletto (1327 m), il Poggio Ciappa del Cuco (1298 m), il Poggio delle Forche (1196 m), il Poggio Colletti (1024 m), il Bric Bruciato (949 m).\nClima.\nL'estate \u00e8 caratterizzata da giornate fresche, mai afose e il periodo invernale non \u00e8 particolarmente rigido data la particolare vicinanza al mar Ligure, a soli 30 chilometri; saltuariamente si possono avere anche precipitazioni nevose.\nStoria.\nIl territorio di Cosio di Arroscia, cos\u00ec come dai reperti rinvenuti presso la grotta Cornarea, \u00e8 stato abitato fin da un'epoca preromana dai Liguri Ingauni, una popolazione dedita all'agricoltura e alla transumanza, che vi avevano costruito un tipico castellaro (un recinto fortificato in pietra, solitamente eretto sulla cima di un colle).\nIn epoca romana sul territorio comunale sorsero una \"azienda agricola\", una villa romana e varie torri a scopo difensivo, una delle quali, opportunamente rimaneggiata, \u00e8 divenuta in epoca medioevale il campanile dell'oratorio di Nostra Signora Assunta ed anche il simbolo del paese stesso. La caduta dell'Impero romano d'Occidente nel 476 provoc\u00f2 anche in questo territorio l'invasione dei Barbari e la successiva dominazione dei Bizantini che inglobarono questa zona tra l'alta valle del torrente Arroscia e il Tanaro nella \"Provincia Maritima Italorum\" (VII secolo). Segu\u00ec nel 643 la conquista longobarda del re Rotari e il dominio dei Franchi con l'istituzione del Comitato di Albenga, territorio nel quale fu inserita anche la comunit\u00e0 cosiese. Nella seconda met\u00e0 del X secolo pass\u00f2 nella costituita Marca Arduinica e in seguito tra i possedimenti feudali dell'alta valle del Tanaro e Arroscia di Bonifacio del Vasto e, alla sua morte, del figlio Anselmo VII marchese di Clavesana.\nNel XIII secolo il feudo d'Arroscia, e quindi anche Cosio, pass\u00f2 sotto il dominio dei conti di Ventimiglia ed in particolare nella castellania dell'alta valle Arroscia, che aveva nel borgo cosiese il suo centro principale. I marchesi di Clavesana, discendenti degli Aleramici, fecero erigere un poderoso castello in seguito abbattuto nel 1232 durante una rivolta dei valligiani. Del castello non si hanno resti: secondo la storia, il forte dei Clavesana si trovava nella localit\u00e0 detta U cast\u00e9llu nelle vicinanze dell'attuale quartiere di San Rocco, secondo altre teorie il castello sorgeva sotto l'attuale piazza San Sebastiano, ed in seguito inglobato nelle varie abitazioni. Fino al 1300, infatti, gli abitanti di Cosio non vivevano nel borgo, ma sparsi in vari casolari nei vari poderi. A testimoniare ci\u00f2 la chiesa di San Pietro del Fossato, risalente ad un tempo anteriore al XIV secolo, che si trova fuori dal centro abitato, in localit\u00e0 Villa.\nNel 1233 fu uno dei borghi che fondarono la Pieve di Teco. Con concessione del marchese di Clavesana e di Savona Manuele Del Carretto del 15 febbraio 1235 i feudi di Cosio, Mendatica e Montegrosso Pian Latte rientrarono tra i possedimenti dei fratelli Oddone e Robaldo di Garessio. Con atto stipulato il 31 maggio 1254 l'area tra Pornassio, Cosio e Garessio passarono sotto la giurisdizione dei feudatari locali Guglielmo e Robaldo e ancora, dopo una successiva divisione dei feudi nel 1263, definitivamente al secondo per quanto riguarda il territorio cosiese e pornassino. Il 19 gennaio 1274 il rappresentante del comune di Genova, Enrico Doria, assunse il controllo del castello di Cosio, ma solamente nel 1289 gli edifici e il territorio cosiese passarono alle dirette dipendenze politiche e amministrative della Repubblica di Genova. Al 4 febbraio 1297 risale la stesura del primo statuto della Castellania di Cosio, Mendatica e Montegrosso, poi rivisti nel 1303 dal parlamento di Cosio e ancora, nell'ambito di riforma degli statuti criminali, nel 1595.\nLa fine del XIII secolo fu interessato da nuove diatribe signorili per il controllo del territorio ed in particolare tra il marchese di Ceva Nano e il marchese di Clavesana Emanuele I. Con atto del 1321 gli Scarella - signori di Pornassio e di Garessio - cedettero parte dei loro beni della Castellania ai fratelli Giacomino e Bonifacio dei conti di Lengueglia che, dopo varie vicissitudini storiche, assunsero il controllo su Cosio e territorio tra il 1386 e il 1390 (investiture confermate dai dogi genovesi Antoniotto Adorno e poi Giacomo Fregoso), dopo le varie cessioni dei marchesi Manuele II di Clavesana, Antonio Del Carretto e Giovanni di Saluzzo. Questa parte del territorio dell'alta valle Arroscia giur\u00f2 la sua fedelt\u00e0 alla repubblica con atto del 13 giugno 1449 con la firma dei tre rappresentanti delle comunit\u00e0 cosiese, mendaticese e montegrossina. Tuttavia, i rapporti tra la famiglia Lengueglia e lo stato genovese non furono sempre ottimali e in pi\u00f9 occasioni si verificarono incomprensioni, ma anche rivolte locali contro la signoria feudale.\nAltri scontri bellici si verificarono in questa zona durante la guerra del 1625 tra la Repubblica di Genova e il Ducato di Savoia. Le truppe sabaude, al comando del principe Amedeo, occuparono il territorio di Cosio costringendo la popolazione al rifugiarsi per diciotto giorni nella grotta Cornarea; il paese fu poi liberato da una guarnigione di 130 soldati corsi.\nUn passaggio nel Regno di Sardegna che si attu\u00f2 con il tratto di Vienna del 1735 di quei territori dell'alta valle Arroscia, delle valli di Oneglia e del Maro e che perdur\u00f2 sino agli eventi napoleonici di fine XVIII secolo. Con la dominazione napoleonica entr\u00f2 dal 1805 nei possedimenti del Primo Impero francese che assoggett\u00f2 Cosio nel circondario di Porto Maurizio nella giurisdizione del Dipartimento di Montenotte dal 13 giugno 1805 al 1814.\nNel 1815 il territorio fu nuovamente inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Con regio decreto assume nel 1862 la denominazione di Cosio di Arroscia.\nDal 1859 al 1926 il territorio fu compreso nel V mandamento di Pieve di Teco del circondario di Porto Maurizio facente parte della provincia di Porto Maurizio (poi Provincia di Imperia, dal 1923). Nel 1924 al territorio cosiese furono uniti i territori dei soppressi comuni di Mendatica e di Montegrosso Pian Latte, comunit\u00e0 che l'anno successivo si staccarono da Cosio di Arroscia per la costituzione del comune di Mendatica Montegrosso.\nIl 28 luglio 1957, nel retrobottega di un bar di Cosio d'Arroscia, un gruppo di artisti e letterati (tra cui Guy Debord, Pinot Gallizio, Asger Jorn e Piero Simondo, nato a Cosio) viene fondato il movimento dell'Internazionale Situazionista.\nDal 1973 al 31 dicembre 2008 ha fatto parte della Comunit\u00e0 montana Alta Valle Arroscia e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma ufficiale e il gonfalone sono stati approvati con decreto del Presidente della Repubblica datato al 13 gennaio del 2003. \nMonumenti e luoghi d'interesse.\nArchitetture civili.\nIn piazza 4 novembre, la piazza centrale del paese, sulla quale si affaccia la casa della meridiana; nei pressi della piazzetta si pu\u00f2 osservare un portone di ardesia di Cenova, risalente al XV secolo.\nAree naturali.\nSul fianco settentrionale del monte detto dei Cancelli, a 1038 metri sul livello del mare, si trova la Grotta Cornarea che, secondo studi effettuati sul territorio, gi\u00e0 nel 1000 a.C. era frequentata dai pastori in occasione della transumanza. Parte del territorio comunale \u00e8 entrato a far parte, nell'ottobre 2007, del parco naturale regionale delle Alpi Liguri; le Navette, una localit\u00e0 caratterizzata da un bosco di conifere che racchiude al suo interno una vasta biodiversit\u00e0 di piante e di animali, fanno parte del Parco.\nTra i luoghi di maggior interesse naturalistico del comune, esteso oltre 40\u00a0km\u00b2, c'\u00e8 la valle del Tanarello con i suoi estesissimi boschi e l'alpe di Cosio.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Cosio di Arroscia sono .\nQualit\u00e0 della vita.\nIl comune di Cosio di Arroscia ha conseguito la certificazione del proprio sistema di gestione ambientale conformemente alla norma ISO 14001.\nCultura.\nIstruzione.\nMusei.\nA Cosio di Arroscia \u00e8 presente il museo delle erbe\"in herbis salus\", dedicato alle erbe alpine e non solo, presenti sul territorio comunale. Il museo spazia dalla lavanda, tipica coltivazione floreale di questa zona, alla stella alpina. Il museo \u00e8 sito nelle sale dell'ex palazzo comunale del paese, nei pressi della chiesa dell'Assunta.\nGeografia antropica.\nIl territorio comunale \u00e8 costituito dal capoluogo comunale e da altre localit\u00e0 del territorio per una superficie territoriale di 40,56\u00a0km\u00b2.\nConfina a nord con i comuni di Ormea (CN) e Briga Alta (CN), a sud con Pornassio, ad ovest con Briga Alta, Mendatica e Montegrosso Pian Latte, e ad est con Pornassio.\nEconomia.\nLa principale risorsa economica del comune \u00e8 l'attivit\u00e0 agricola, specie nella coltivazione della vite, con la produzione di varie tipologie di vini, come l'ormeasco, dell'ulivo, dalle olive del quale si ricava un olio extravergine ottimo e sulla produzione di miele.\nDi particolare rilievo \u00e8 anche la produzione casearia, con formaggi tipici come la toma.\nInfrastrutture e trasporti.\nStrade.\nIl territorio di Cosio di Arroscia \u00e8 attraversato principalmente da due strade provinciali: la SP 1 permette il collegamento tra i territori di Pornassio, innestandosi ad est presso la frazione pornassina di Nava con la strada statale 28 del Colle di Nava e verso ovest con Mendatica; la SP 3 che mette in comunicazione i territori di Cosio di Arroscia, Pornassio, Montegrosso Pian Latte e Mendatica.\nAmministrazione.\nAltre informazioni amministrative.\nCosio di Arroscia fa parte dell'Unione dei comuni dell'Alta Valle Arroscia."}
{"id": "225420", "revid": "3732", "url": "https://it.wikipedia.org/wiki?curid=225420", "title": "Lingua romagnola", "text": "La lingua romagnola (nome nativo \"lengua rumagn\u00f4la\") \u00e8 una lingua romanza appartenente al gruppo gallo-italico parlata nell'Italia Settentrionale in Romagna e nella Repubblica di San Marino, nei comuni toscani (in modo promiscuo con il toscano) della Romagna toscana e nella provincia di Pesaro e Urbino. In quest'ultimo territorio \u00e8 infatti diffuso il gallo-piceno, che le classificazioni tradizionali ascrivono o considerano direttamente collegato al romagnolo, a sua volta facente parte del pi\u00f9 ampio continuum linguistico emiliano-romagnolo. Tuttavia, uno studio pi\u00f9 recente illustra la non completa adesione del gallo-piceno al romagnolo alla luce degli elementi di tipo italo-centrale, affiancati ai fenomeni gallo-italici penetrati dalla Romagna orientale, dei quali quest'insieme dialettale \u00e8 anticipatore.\nAppartenendo al gruppo gallo-italico, il romagnolo \u00e8 quindi affine alle lingue di gran parte del Nord Italia.\n\u00c8 per\u00f2 caratterizzato da una notevole moltiplicazione dei fonemi vocalici (rispetto all'italiano, che ne ha solo sette) e da un forte rilievo delle consonanti, che caratterizzano il fraseggio, specie nelle frasi interrogative e negative. Come la maggior parte delle lingue, anche il romagnolo ha vari dialetti interni. Si possono identificare tre macro-aree geografiche, tendenzialmente coincidenti con: la Romagna nord-occidentale (ravennate-forlivese); la Romagna sud-orientale (cesenate-riminese); la Romagna appenninica, oltre a molte micro-variazioni locali ascrivibili a singole citt\u00e0, paesi e quartieri. Particolarmente evidenti sono l'isola linguistica di Santarcangelo di Romagna, con le sue abbondanti dittongazioni, e le interessanti influenze toscane sulla parlata nelle zone della Romagna toscana, dovute a motivi sia geografici sia storici.\nGeografia del romagnolo.\nAd ovest della Romagna si parla il dialetto bolognese, appartenente alla lingua emiliana. Il confine con l'area bolognese \u00e8 il torrente Sillaro, che scorre in provincia di Bologna: ad ovest (Castel San Pietro Terme) si parla bolognese, ad est (Toscanella) romagnolo. Nella regione Emilia-Romagna, la lingua emiliana \u00e8 parlata in tutto il territorio ad ovest del torrente Sillaro, fino a Piacenza.\nA nord il fiume Reno rappresenta il confine tra romagnolo e dialetto ferrarese.\nIl romagnolo \u00e8 parlato anche in alcuni paesi oltre il Reno, quali:\nA sud, il romagnolo \u00e8 parlato sino a tutta la provincia di Rimini, che comprende dal settembre 2009 l'intera val Marecchia, inclusa l'Alta Valmarecchia, ex pesarese-urbinate e marchigiana fino al 15 agosto 2009. Fuori dall'Emilia-Romagna, il romagnolo, anche se ormai non pi\u00f9 tipico, \u00e8 parlato a San Marino nella sua variante locale.\n\u00c8 affine al romagnolo il dialetto gallo-piceno (o \"metauro-pisaurino\") parlato nelle Marche settentrionali, che coincide con il romagnolo propriamente detto nella media ed alta Valconca (appartenente alla regione storica del Montefeltro); le affinit\u00e0 linguistiche sono molto marcate con il dialetto pesarese-urbinate. Il dialetto della provincia di Pesaro-Urbino ha in comune con il romagnolo la matrice gallica e bizantina, ma con una minore influenza di quest'ultima a favore invece della cosiddetta \"cadenza celtica\" derivante dalla popolazione dei Galli Senoni che qui furono a lungo stanziati e che in buona parte vi rimasero anche dopo la conquista romana.\nSecondo altri studi questo dialetto sarebbe invece una variante del romagnolo propriamente detto; le ricerche dimostrano che la sua posizione non \u00e8 tutt'ora ben determinata.\nAndando verso sud, il gallo-piceno nel circondario di Senigallia e del C\u00f2nero si allontana ancora di pi\u00f9 dal romagnolo e acquisisce caratteristiche via via sempre pi\u00f9 simili ai dialetti italiani mediani.\nLa Romagna toscana \u00e8 un'area storicamente molto vasta che comprende territori sia al di qua che al di l\u00e0 del crinale appenninico. Dal punto di vista amministrativo, \u00e8 oggi composta di soli tre comuni, siccome i rimanenti territori che la costituivano sono confluiti nella Provincia di Forl\u00ec:\nNell'alta Valmarecchia, Ca' Raffaello e Santa Sofia Marecchia fanno parte della provincia di Arezzo (sono una exclave del comune di Badia Tedalda). Qui si parla lo stesso dialetto di Pennabilli.\nTramite le Marche settentrionali elementi del romagnolo sono giunti a influenzare alcuni dialetti centrali dell'Alta Valle del Tevere, specialmente quelli di Sansepolcro e, ancora pi\u00f9 fortemente, di Citt\u00e0 di Castello. Caratteristiche evidenti di questa influenza sono lo scempiamento di alcune consonanti (palatali, labiali, nasali) e la palatalizzazione di a tonica in sillaba libera, che nel caso del dialetto di Sansepolcro giunge ad aprirsi in una '\u00e8' (esempio: cane = ch\u00e8ne).\nOrigini.\nLa lingua romagnola ha antiche origini neolatine; ad essa va geneticamente riconosciuta pari dignit\u00e0 con l'italiano. Il toscano e il romagnolo sono lingue contemporanee.\nNell'Alto Medioevo, l'evoluzione spontanea dei volgari regionali, dal latino, \u00e8 proceduta attraverso rigorose regole fonetiche e morfologiche. Uno dei tratti che accomuna i volgari italiani \u00e8, per esempio, la scomparsa della flessione (declinazione) dei sostantivi. Il romagnolo non fa eccezione.\nCi\u00f2 che distingue il romagnolo rispetto alle altre lingue dell'Italia settentrionale \u00e8 un insieme di fattori storici, geografici e culturali:\nEcco come Friedrich Sch\u00fcrr, un linguista austriaco che a lungo ha studiato il romagnolo, spiega quanto fu decisivo il periodo bizantino: la lingua romagnola acquis\u00ec i suoi caratteri distintivi fra il VI e l'VIII secolo, quando ci\u00f2 che restava dell'Esarcato d'Italia si trov\u00f2 isolato politicamente e culturalmente dal resto della Val Padana. Esso assunse la sua specificit\u00e0 rispetto ai volgari delle zone confinanti, che finirono invece sotto il dominio longobardo.\nPer quanto riguarda gli influssi delle parlate germaniche, lo studioso Guido Laghi ha individuato due parole derivanti dalla lingua degli Ostrogoti che sono entrate nel romagnolo. Le radici di \"bere smodatamente\" e \"russare\", da cui \"trinch\u00ear\" e \"runf\u00ear\" sono infatti un lascito del popolo di Teodorico (la cui tomba si trova a Ravenna).\nSembra che sia venuto dal Nord, portatori i Longobardi o i Franchi (secc. VIII-IX), anche l'accento di intensit\u00e0, cio\u00e8 l'abitudine a caricare la vocale tonica al punto da sottrarre \"aria\" alle vocali precedenti e/o successive. In Romagna questo fenomeno ebbe conseguenze ben pi\u00f9 profonde che presso i popoli confinanti. Nel romagnolo le atone cadono totalmente, con l'eccezione della 'a', che si conserva di norma in ogni posizione.\nIn questo modo, le parole che in latino sono trisillabe o quadrisillabe sono ridotte a monosillabi:\nIl fenomeno non ha eguali nelle lingue delle regioni confinanti, per cui si pu\u00f2 dire che la \u201cdistruzione delle atone\u201d \u00e8 una caratteristica distintiva del romagnolo: Graziadio Isaia Ascoli rileva che il substrato celtico \u00e8 presente in quasi tutte le parlate a nord degli Appennini, ma solo in Romagna si verifica la caduta totale delle vocali \u00e0tone (eccettuata, come si \u00e8 detto, la 'a').\nAltra caratteristica \u00e8 la flessione interna, con vari gradi di apofonia, per la determinazione del genere e del numero nei nomi, della persona e del tempo nei verbi. Inoltre, certamente nel forlivese, le \"e\" e le \"o\" non venivano ripetute in una stessa parola, nemmeno nei cognomi: ad esempio, si pu\u00f2 prendere il celebre cardinale Giuseppe Bofondi: a Forl\u00ec il suo nome di famiglia suonava invece \"Bafondi\"; e talvolta si trova anche scritto cos\u00ec. Tra il popolo, infatti, sono circolate abbastanza a lungo espressioni come: \"A-n so miga Bafondi!\" oppure \"U-s cr\u00e9d d'\u00ebsar Bafondi!\".\nLa letteratura.\nDal Cinquecento al Settecento.\nLa prima attestazione di un'opera letteraria \u00e8 il \"sonetto romagnolo\" di Bernardino Catti, di Ravenna, stampato nel 1502. \u00c8 scritto in un italiano frammisto di romagnolo.\nAppartiene invece alla met\u00e0 del Cinquecento la \"Commedia Nuova... molto diletevole e ridiculosa\" di Piero Francesco da Faenza, pubblicata a Firenze. \u00c8 un testo teatrale, ad imitazione dell\"Orfeo\" di Poliziano. Il protagonista \u00e8 il tipico villano, il cui comportamento rozzo contrasta con la raffinatezza degli altri protagonisti, nobili e acculturati. Allo stesso modo, la sua parlata, un dialetto faentino infarcito di volgarit\u00e0, contrasta col linguaggio aulico degli altri personaggi.\nAlla fine del XVI secolo appare il primo poema scritto in romagnolo: \"E Pvlon matt. Cantlena aroica\" (Il Paolone matto); un poema, almeno all'inizio, eroicomico sulla falsariga dell'Orlando Furioso, scritto da un anonimo autore nel dialetto di San Vittore di Cesena e attribuito al Fantaguzzi. Dei XII canti, in ottave toscane, che formavano il poema sono sopravvissuti solo i primi tre e buona parte del IV, per un totale di 231 ottave (1848 versi).\nDel 1626 \u00e8 \"La finta schiauetta\" di Francesco Moderati, riminese. Il protagonista si chiama ancora \"Paulone\" e si esprime in riminese, bench\u00e9 la commedia sia ambientata a Roma.\nNella seconda met\u00e0 del XVII secolo appare la \"Batistonata\", o \"frottola\", composta (non molto dopo il 1636) dal ravennate Lodovico Gabbusio in tempo di carnevale.\nRisalgono al 1710 tre sonetti scritti dal parroco di San Nicandro (presso Ravenna), Giandomenico Michilesi. In pieno Settecento troviamo le poesie del conte ravennate Ippolito Gamba Ghiselli (1724-1788) e i sonetti dell'abate ed agronomo riminese Giovanni Antonio Battarra (1714-1789).\nIl primo poeta in lingua romagnola a godere di una certa notoriet\u00e0 fu don Pietro Santoni (Fusignano, 1736-1823), autore di canzoni composte alla fine del XVIII secolo, che ai suoi tempi circolavano manoscritte. Don Santoni fu, dal 1764 al 1766, maestro di Vincenzo Monti. I due rimasero amici anche quando Monti assurse alla notoriet\u00e0. Esiste anche un sonetto in romagnolo del Monti.\nAutore di quattro sonetti in dialetto ravennate \u00e8 infine Jacopo Landoni (1772-1855), che si firmava \u00abPirett Tignazza, canonich d'la Piaza\u00bb.\nL'Ottocento e il Novecento.\nSi ricordano,\nLa poesia in lingua romagnola conobbe una nuova fioritura a partire dagli anni 70. L'area santarcangiolese produsse poeti di primissimo piano. A fare da spartiacque fu la raccolta \"I Bu\" [I buoi] di Tonino Guerra (1920-2012). Pubblicata da Rizzoli nel 1972, ottenne una sorprendente risonanza nazionale; se fino ad allora era difficile per i poeti romagnoli trovare un editore, questa difficolt\u00e0 venne superata. Le nuove pubblicazioni si susseguirono a ritmo ravvicinato: Nino Pedretti (1923-1981), di Santarcangelo come Guerra, usc\u00ec nel 1975 con \"Al v\u00f2usi\"; nello stesso anno fece il suo esordio il ravennate Tolmino Baldassari (\"Al progni s\u00e9rbi\"); nel 1976 fu la volta di un altro santarcangiolese: Raffaello Baldini (\"E' solit\u00e8ri\"). Nello stesso anno il cesenate Walter Galli (1921-2002) pubblic\u00f2 \"La pazinzia\". Nel 1980 esord\u00ec Giuliana Rocchi (1922-1996) con \"La v\u00f3ita d'una dona\". Accanto a Baldini, a Guerra e alla Rocchi, \u00e8 necessario ricordare Gianni Fucci, che pubblic\u00f2 la sua prima raccolta nel 1981 (\"La m\u00f3rta e e' cazad\u00f2ur\").\nRaccolte di detti.\nIl forlivese Michele Placucci raccolse e pubblic\u00f2, nel 1818, il saggio \"Usi e pregiudizj dei contadini della Romagna\", opera che \u00e8 universalmente considerata il primo studio sul folklore in Italia. Naturalmente, come si evince dal titolo, \u00e8 scritta in italiano; ma, nel corso del testo, Placucci riferisce i detti popolari in lingua romagnola. Si tratta quindi di un'ottima fonte per uno studio sull'evoluzione della lingua romagnola popolare.\nDizionari.\nRisale alla fine del XVII secolo una raccolta manoscritta di circa duecento termini del dialetto di Ravenna, intitolata \"Proverbij ravegnani tradotti in buona lingua toscana\". Aldo Aruch lo pubblic\u00f2 per primo sull'\u00abArchivio glottologico italiano\u00bb all'inizio del XX secolo. Il saggio era intitolato \"Un lessichetto ravennate del XVII secolo\". Da allora il manoscritto \u00e8 conosciuto prevalentemente con questo nome (testo completo).\nIl primo vocabolario Romagnolo-Italiano fu redatto da don Giorgio Antonio Morini (1777-1844). Morini era faentino: non a caso l'opera port\u00f2 il titolo di \"Vocabolario Faentino e Italiano\". Si tratta di un manoscritto non datato. Nel 1840 il concittadino Antonio Morri (1793-1868) pubblic\u00f2 il suo vocabolario Romagnolo-Italiano, frutto di dieci anni di lavoro. Entrambi i dizionari erano destinati ai parlanti nativi romagnoli, la quasi totalit\u00e0 della popolazione, per far loro conoscere i vocaboli della lingua italiana al fine di scriverli correttamente (versione digitalizzata). A Lugo Domenico Ghinassi (1811-1880), letterato e scrittore, pubblic\u00f2 il \"Dizionario Lughese-Italiano\".\nNel 1879 usc\u00ec, per i tipi della Galeati di Imola, il \"Vocabolario Romagnolo-Italiano\" di Antonio Mattioli (1813-1882). Conteneva soprattutto vocaboli del dialetto di Castel Bolognese e delle colline a sud del paese. L'opera era destinata agli studenti, al fine di aiutarli a trovare il corrispondente italiano delle parole in romagnolo (versione digitalizzata).\nNel 1960 apparve il \"Vocabolario romagnolo-italiano\" del ravennate Libero Ercolani (1914-1997). Pu\u00f2 essere definito il primo dizionario in senso moderno del romagnolo. Come dichiarava l'autore, nella \"Nota\" all'edizione del 1971, scopo dell'opera fu \u00abla conservazione e la difesa del patrimonio culturale romagnolo, indissolubilmente legato a un dialetto che ancora conserva una tenace vitalit\u00e0\u00bb. Utilizzando come base il proprio dialetto, quello delle Ville Unite, la parte sud del comune di Ravenna, Ercolani registra numerosi vocaboli di altre aree (riminese, fusignanese, brisighellese...). Unico tra i lessicografi romagnoli, Ercolani aggiunge la spiegazione dell'origine dei vocaboli (versione digitalizzata).\nNel 1982 usc\u00ec a Villa Verucchio il \"Dizionario romagnolo (ragionato)\", frutto dell'opera ventennale di Gianni Quondamatteo. Il dizionario \u00e8 centrato sul dialetto riminese, ma registra anche termini provenienti da altre aree della Romagna. Caratteristica distintiva \u00e8 il presentare solo vocaboli \"autenticamente\" dialettali, escludendo cio\u00e8 i termini entrati nel romagnolo attraverso la lingua italiana.\nDiversa dalla serie di opere conosciute, anche per la mole, \u00e8 \"Par n\u00f4n scurd\u00ebs. Un vocabolarietto da leggere\" di Paolo Bonaguri (1995). L'opera, raccoglie oltre 2000 vocaboli; ogni lemma romagnolo ha il corrispondente in italiano, inoltre sono forniti degli esempi di utilizzo concreto di ciascun termine.\nNel 1996 esce il \"Vocabolario romagnolo italiano\" di Adelmo Masotti. L'opera \u00e8 il frutto di una ricerca sulla zona che si estende dalla pianura di Ravenna al Sillaro. Nel dizionario sono presenti anche termini derivati dall'italiano nonch\u00e9 dalle lingue straniere moderne.\nL'ultimo dizionario di una parlata romagnola \u00e8 uscito nel 2015: \u00e8 il \"Vocabolario del dialetto sampierano\", riguardante il dialetto di San Piero in Bagno (alta valle del Savio, nella Romagna toscana), ricco di termini toscani e dalla pronuncia caratteristica. Nello stesso anno \u00e8 uscita la seconda edizione del \"Dizionario di dialetto romagnolo\" di Bruno Sacchini. A distanza di quindici anni dalla prima (2000), il numero di pagine \u00e8 pi\u00f9 che raddoppiato. Contiene oltre 3.500 voci. L'autore, che ha raccolto i termini del dialetto di Savignano sul Rubicone e dintorni, ha inteso trattare dettagliatamente i dittonghi, caratteristica della pronuncia di questa zona, che la distingue dal resto della Romagna.\nPremi letterari.\nIl pi\u00f9 importante premio di poesia in lingua romagnola \u00e8 \u00abLa Pignataza\u00bb (la pentolaccia). Fu istituito nel 1967 dal bertinorese Aldo Spallicci insieme a tre amici di Castel Bolognese: Oddo Diversi, Fausto Ferlini ed Ubaldo Galli. Il premio ha cadenza triennale.\nL'Istituto Friedrich Sch\u00fcrr organizza due premi letterari: \"E' Fat\", concorso di prosa, ed \"E' Sunet\", concorso di poesia.\nIl teatro.\nIl teatro in lingua romagnola fiorisce all'inizio del Novecento, ma le sue origini sono ben pi\u00f9 antiche. Abbiamo gi\u00e0 accennato alle cinquecentesche \"Commedia Nuova... molto diletevole e ridiculosa\", di Piero Francesco da Faenza, e al \"Pvlon matt. Cantlena aroica\" di anonimo di San Vittore di Cesena.\nNel periodo del carnevale, durante i \"trebbi\" (veglie) nelle case coloniche (cio\u00e8 quando, durante l'inverno, pi\u00f9 famiglie di contadini passavano le serate tutti insieme riunendosi, a turno, a casa di uno o dell'altro), venivano spesso proposte delle scenette irriverenti che suscitavano riso e ilarit\u00e0. Da qui nacque una tradizione che, dalla lingua orale, \u00e8 passata alla parola scritta. Alla met\u00e0 dell'Ottocento risalgono le scenette comiche redatte dal verucchiese Carlo Celli e la breve opera del riminese Ubaldo Valaperta \"La Franzchina dall'aj\" (1868), che descrive un quadro di vita popolare.\nAi primi del Novecento il faentino Giuseppe Cantagalli ide\u00f2 il personaggio di \"Lovigi Gianfuzi\", il \"letterato\" che, con un linguaggio farcito di improbabili termini forbiti, frammisti a esilaranti dialettismi, commenta i fatti della vita sociale.\nIl primo autore importante del teatro in romagnolo fu Eugenio Guberti (Ravenna, 5 gennaio 1871 - Campiano, 3 marzo 1944). Trasse ispirazione dalla vita quotidiana della sua citt\u00e0, Ravenna, per scrivere esilaranti commedie. Tra le pi\u00f9 conosciute vi sono: \"E zenar\" (Il genero), \"I brag\u00f2n\" (I pantaloni), \"Casa Miccheri\", \"E' Bulo\" (Il bullo). Il capolavoro di Guberti fu \"Al tatar\" (Le pettegole), scritta nel 1920 e portata in scena al teatro Rasi il 13 marzo 1921 dalla \u00abSociet\u00e0 artistica drammatica musicale ravennate\u00bb del . La commedia, che rispecchiava la vita ravennate dell'epoca, riscosse subito un grande successo.\nProprio a seguito di questo successo, nel 1924 si consolid\u00f2 la \u00abCompagnia dialettale ravennate\u00bb, che ebbe tra i fondatori Arturo Cellini, scrittore di poesie. Un altro fondatore della compagnia, Bruno Gondoni (1905-1976), fu autore di una ventina di opere, rappresentate in tutti i teatri della Romagna. A differenza degli altri autori, scrisse opere drammatiche, in cui port\u00f2 in scena i drammi umani e sociali del tempo.\nNel 1929 ottenne grande successo la comicissima \"Marid\u00e8v, burd\u00e8l, marid\u00e8v!\" (Sposatevi, ragazzi, sposatevi!) del ravennate Guido Umberto Maioli. Un altro rappresentante della commedia farsesca e ridanciana fu il ravennate Eligio Cottignoli. Le sue pi\u00f9 fortunate pi\u00e8ce, \"Cla b\u00e8la famiul\u00e8na\" e \"Se ognon e' badess a ca' su\", ottennero pi\u00f9 volte il tutto esaurito. Nelle antiche filodrammatiche, tutti i personaggi erano interpretati da attori uomini.\nNello stesso periodo iniziarono a scrivere commedie due grandi personaggi, nonch\u00e9 amici nella vita, entrambi originari di San Zaccaria, frazione di Ravenna: Icilio Missiroli e Bruno Marescalchi. Quest'ultimo sarebbe diventato il maggiore rappresentante del teatro romagnolo del suo tempo. Nato nel 1905, farmacista, Marescalchi fu autore di celebri commedie, come \"La burd\u00ebla incajeda\" (la ragazza che non riesce a trovare marito), \"La m\u00e2n d'\u00ea m\u00e9l\", \"Gigi\u00f2 e va int i fr\u00e9\" e \"La ca' 'd Sidori\". I personaggi che scaturirono dalla sua penna, come Arbal\u00f2n, Balzan\u00e8 e Ovdur, rappresentano i caratteri tipici in cui si riconoscono ancora oggi i romagnoli. Furono 22 le commedie firmate da Marescalchi.\nLa creativit\u00e0 di questi autori sub\u00ec un arresto durante il regime fascista. Per motivi legati all'anti-regionalismo propugnato dal regime, le lingue locali vennero abolite e, di conseguenza, anche le recite che portavano in scena la vita e le usanze della gente di un tempo non furono pi\u00f9 gradite.\nDopo la caduta del fascismo, tutti gli autori ripresero la loro produzione. Uno dei primi fu Guido Umberto Maioli (si firm\u00f2 con lo pseudonimo \"Euclide 'd Bargamen\") con \"A i temp 'd Landon\" (Ai tempi di Landoni) dove drammatizza la morte di Anita Garibaldi, poi il gi\u00e0 citato Bruno Gondoni che con \"La broja\" (L'erba palustre) mise in scena il dramma dei braccianti romagnoli nella bonifica dell'Agro Romano (1884 e segg.). Poco alla volta, rifiorirono anche le compagnie teatrali. Oggi il teatro dialettale \u00e8 tornato a divertire i romagnoli di tutte le generazioni. Le compagnie romagnole pi\u00f9 rinomate e celebri sono:\nNel 2010 un altro premio FITA, quello per la miglior attrice caratterista, \u00e8 stato assegnato all'attrice in lingua romagnola Elisa Collina.\nIl Teatro delle Albe di Ravenna, fondato - tra gli altri - da Luigi Dadina e Ermanna Montanari nel 1983, ha utilizzato la lingua romagnola nei propri spettacoli interetnici (\"Griot ful\u00e8r\", 1993).\nNella seconda met\u00e0 del XX secolo i maggiori autori del teatro in romagnolo sono stati: i forlivesi Aldo Cappelli, Giovanni Spagnoli e Paolo Maltoni; il lughese Corrado Contoli (1907-1983), il faentino Ermanno Cola e il riminese Guido Lucchini (1925-2019).\nLe cante romagnole.\nNel 1894 usc\u00ec a Forl\u00ec il \"Saggio di canti popolari romagnoli\", a cura di Benedetto Pergoli. Scopo dell'opera era raccogliere testi e musiche di cante e stornelli che, fino ad allora, erano state tramandate solamente per via orale.\nNel 1909 Francesco Balilla Pratella (1880-1955) scrisse la sua prima composizione, \"La 'Sina d'Varg\u00f5n\" (Rosellina dei Vergoni). Il musicista lughese, nello scrivere la sua prima opera per il teatro, attinse pienamente alla tradizione popolare romagnola. Ricostru\u00ec sulla scena le usanze, i personaggi e le voci della Romagna tradizionale. L'autore scrisse personalmente il libretto in romagnolo. Nello stesso periodo tre giovani forlivesi, poco pi\u00f9 che ventenni, ispirati da Benedetto Pergoli, formarono un sodalizio allo scopo di preservare e diffondere il patrimonio musicale popolare romagnolo. Erano: Aldo Spallicci, medico e poeta (1886-1973), Antonio Beltramelli, scrittore (1879-1930) e il musicista Cesare Martuzzi (1885-1960). Nel 1910 Cesare Martuzzi costitu\u00ec a Forl\u00ec un complesso di coristi (inizialmente solo maschile) denominato \u00abCanterini romagnoli\u00bb. Da allora il termine entr\u00f2 nell'uso. Oggi in Romagna si chiamano \"canterini romagnoli\" tutte le formazioni che eseguono il repertorio della musica popolare tradizionale. Mario Lazzari fu tra i maggiori interpreti del genere nella prima met\u00e0 del secolo. Una delle cante pi\u00f9 note in assoluto del duo Martuzzi-Spallicci (il primo autore delle musiche, il secondo autore dei testi) \u00e8 \"A Gramadora\" (1910):\nIl gruppo, cui nel frattempo si era unito Balilla Pratella, cerc\u00f2 anche di arricchire l'antico repertorio attraverso la creazione di nuove canzoni d'autore. Ne scatur\u00ec un'abbondante messe di \"cante in coro\", che furono pubblicate dapprima su \"Il Plaustro\" (1911-14), poi su \"La pi\u00ea\" (dal 1920), la rivista ufficiale del sodalizio, fondata e diretta da Spallicci.\nNel primo dopoguerra, sulla scia della felice intuizione di Martuzzi e Spallicci, nacquero corali polifoniche in tutta la Romagna. Balilla Pratella, insieme con il poeta Lino Guerra, fond\u00f2 una sua societ\u00e0 di canto popolare a Lugo, che chiam\u00f2 \u00abCamerata lughese dei canterini romagnoli\u00bb (1922). Pietro Tarabusi fond\u00f2 e diresse la Camerata di Imola (1927), Antonio Ricci (1896-1976) quella di Massa Lombarda (1929) e Domenico Babini (1901-1971) fond\u00f2 nel 1935 la Camerata di Russi. Del primo furono celebri \"La sfujareja\" e \"La c\u00e2nta d'la pul\u00e9nta\", su versi di Luigi Orsini; del secondo \"La c\u00e2nta d'Ross\", \"La s\u00eera in camp\u00e2gna\" e, soprattutto, \"E' m\u00eal d'amor\" (Il mal d'amore). La Camerata pi\u00f9 numerosa rimane invece quella fondata nel 1929 da Bruto Carioli (1902-1983), farmacista di San Pietro in Vincoli (frazione di Ravenna). Da ricordare anche i canterini del gruppo di Coccolia (Ravenna) fondato da Guido Bianchi nel 1936, mentre nel capoluogo provinciale la compagnia di canti tradizionali fu fondata nel 1961 col nome \u00abGruppo Corale Pratella-Martuzzi\u00bb.\nFrancesco Balilla Pratella, nonostante fosse diventato uno dei maggiori esponenti della musica futurista, music\u00f2 molte composizioni in versi di Aldo Spallicci. Tra esse diventarono famose: \"A la carira\" (Lungo la strada di campagna), \"La fasulera\", \"Al fugar\u00e9n\" (Il fuoco del camino), \"Burd\u00ebli ch'va a la festa\" (Ragazze che vanno alla festa), ed altre.\nBalilla Pratella approfond\u00ec negli anni successivi i suoi studi, fino a dare alle stampe, nel 1938, un'opera organica: \"Etnofonia di Romagna\". Secondo l'autore, la storia del canto popolare romagnolo pu\u00f2 essere suddivisa in tre fasi:\nSi deve a Secondo Casadei l'invenzione della canzone romagnola ballabile: una su tutte, la popolare \"Un b\u00e8s in bicicl\u00e8ta\", scritta nel 1935.\nFonologia e grafia.\nNel suo incompiuto \"De vulgari eloquentia\", Dante Alighieri tratta brevemente dei dialetti romagnoli, segnalando anzitutto, nel paragrafo IX del I libro, a mo' d'esempio, le difformit\u00e0 linguistiche che caratterizzano \"Ravennates et Faventini\". Ma ben pi\u00f9 curioso e stimolante \u00e8 il paragrafo XIV, sempre del I libro: \"Questo dialetto - dice Dante - appare a tal punto femmineo per mollezza di vocaboli e di pronuncia (\"muliebre videtur propter vocabulorum et prolationis mollitiem\") che un uomo rischia di esser preso per una donna. Forse al toscanissimo Dante qualche elemento del romagnolo (zeta in luogo della ci: ad es. \"zena\") risultava un po' dolciastro. Possiamo qui aggiungere che i romagnoli non se la sono presa poi tanto, vista, ad esempio, la splendida traduzione della \"Divina Commedia\" in romagnolo fatta da Francesco Talanti (vedi \"infra\"). Un solo esempio: il famoso \"Lucevan li occhi suoi pi\u00f9 che la stella\" di \"Inferno\" II, 55 diventa in Talanti un meraviglioso \"L'aveva du occ... cum vegna un azzident\" che \u00e8 forse, nel segno dell'ineffabilit\u00e0, il pi\u00f9 bell'omaggio che occhi di donna possano ricevere, in questo e in quell'altro mondo.\nVocali toniche.\nIntroduzione.\nMetodo.\nUna trattazione specialistica richiederebbe la definizione di ogni fonema a partire dall'insieme delle sue realizzazioni possibili e dall'individuazione dei tratti articolatori distintivi. Qui per\u00f2 adotteremo una trattazione meno specialistica, individuando i fonemi per mezzo di alcune parole in cui compaiono. Parleremo, ad esempio, della \u201ce\u201d che si trova nella parola corrispondente a \u00abfratello\u00bb, che in quasi tutti i dialetti romagnoli \u00e8 la stessa \u201ce\u201d che si trova nella parola corrispondente a \u00abterra\u00bb eccetera.\nVocali lunghe e brevi.\nUna delle caratteristiche fondamentali della vocalismo tonico dei dialetti romagnoli \u00e8 la presenza di vocali lunghe e brevi. Secondo certe scuole di fonetica le vocali lunghe si possono trascrivere usando il semplice crono, ad es. [a:], ma le vocali lunghe dei dialetti romagnoli sono spesso dei dittonghi, e quando non sono dei dittonghi hanno comunque la durata di un dittongo (tant'\u00e8 che a volte due parlate di uno stesso dialetto possono differire proprio per la dittongazione o la monottongazione di una certa vocale, a parit\u00e0 di durata). Dunque \u00e8 opportuno intendere le vocali lunghe come vocali che hanno comunque la durata di un dittongo, anche quando sono sostanzialmente dei monottonghi.\nAd esempio nei dialetti della Romagna centrale si trova una vocale lunga, spesso dittongata, nella parola corrispondente a \u00abfratello\u00bb, mentre si trova una vocale breve in quella corrispondente al plurale \u00abfratelli\u00bb. A causa della diffusa dittongazione, \u00e8 invalso l'uso di scrivere la vocale lunga del singolare con una dieresi, per cui si scrive \"frad\u00ebl\", mentre la vocale breve si scrive abitualmente con l'accento grave, sicch\u00e9 il plurale \u00e8 \"frad\u00e8l\".\nPer quel che riguarda la percezione dei parlanti, si consideri che le diverse durate delle vocali inducono delle alterazioni nella durata delle consonanti seguenti, quando ve ne sono. Infatti, per un fenomeno correlato a quello dell'isocronismo sillabico, la consonante che viene dopo una vocale tonica breve tende ad allungarsi. Ad esempio il plurale \"frad\u00e8l\" si pronuncia spesso [frad\u025bl:] (o [fradel:] o, pi\u00f9 spesso, con una \"e\" che ha un'apertura intermedia fra [\u025b] e [e]). Alcuni romagnoli sono particolarmente sensibili alla quantit\u00e0 consonantica, per cui possono percepire l'opposizione fra la vocale lunga e quella breve come opposizione quantitativa fra le consonanti che seguono. Tale sensibilit\u00e0 induce alcuni a scrivere, intuitivamente, il singolare con una sola \"l\" e il plurale con due: \"fradel\" vs. \"fradell\". Alla base di questa sensibilit\u00e0 ci sta comunque il tratto distintivo della quantit\u00e0 vocalica, ed \u00e8 questo che bisogna fare riferimento per esprimere il vocalismo tonico dei dialetti romagnoli.\nVocalismo della pianura ravennate-forlivese.\nI dialetti della pianura ravennate-forlivese sono abbastanza uniformi, nel senso che si hanno per lo pi\u00f9 gli stessi fonemi vocalici, distribuiti nelle stesse parole (ma non mancano eccezioni, come ad. es. la parlata del centro storico di Lugo). Questo non significa che la pronuncia di tali fonemi sia la stessa su tutto il territorio, ma le differenze nella pronuncia si pongono a livello fonetico, non fonologico.\nLe \"e\" orali.\nLe \u201ce\u201d orali (cio\u00e8, non nasali) di questi dialetti sono quattro.\nLa grafia adottata dai vari autori non \u00e8 la stessa, per cui si pu\u00f2 fare riferimento a ognuna di queste \u201ce\u201d elencando alcune parole nelle quali si trovano, e riportando la grafia degli autori principali. In particolare faremo riferimento al Vocabolario di Antonio Morri, a quello di Mattioli, a quello di Libero Ercolani, al \"Vocabolario comparato dei dialetti romagnoli\" (nel seguito VC), che si trova alla fine del secondo volume di \"Romagna civilt\u00e0\" di Gianni Quondamatteo e Giuseppe Bellosi, e al Vocabolario di Adelmo Masotti.\nVC \u00e8 un dizionarietto che riporta solo le parole di uso pi\u00f9 comune, e non \u00e8 noto come i due vocabolari maggiori. Tuttavia \u00e8 un'opera importante, perch\u00e9 mette a punto, per i dialetti della pianura ravennate-forlivese, la grafia che oggi \u00e8 maggiormente diffusa. Bench\u00e9 l'opera sia firmata da Quondamatteo e Bellosi, sappiamo che il primo conosceva pi\u00f9 che altro i dialetti orientali (in particolare il riminese), per cui si pu\u00f2 supporre che la grafia per i dialetti centro-occidentali sia stata messa a punto da Giuseppe Bellosi.\nEcco alcuni esempi per le quattro \u201ce\u201d (lo sfondo grigio \u00e8 associato alle grafie pi\u00f9 antiche):\nSi osservi che non tutte le parole si trovano in tutti i testi. Il Vocabolario del Morri \u00e8 carente non tanto perch\u00e9 mancano i lemmi, ma perch\u00e9 sulle vocali toniche di alcuni lemmi non \u00e8 riportato il diacritico. Quanto al \"Vocabolario comparato\", s'\u00e8 gi\u00e0 detto che non ha la pretesa di essere un vocabolario completo.\nI vari autori adottano la seguente grafia per scrivere le quattro \u201ce\u201d di questi dialetti:\nCome s'\u00e8 detto, oggi si usa prevalentemente la grafia di VC, che si pu\u00f2 considerare la grafia moderna per questi dialetti.\nPeraltro la grafia delle \"e\" adottata da Bellosi \u00e8 la stessa che si trova nella \"Grammatica del dialetto romagnolo\" di Ferdinando Pelliciardi. Ora, i \"Cenni grammaticali\" di Bellosi si trovano in un volume che risulta \u00abFinito di stampare nel dicembre 1977\u00bb, e anche la \"Grammatica\" di Pelliciardi riporta la stessa datazione: \u00abFinito di stampare nel mese di dicembre 1977\u00bb.\nParticolarmente importante per l'unificazione della grafia \u00e8 stata la creazione, alla met\u00e0 degli anni Ottanta del XX secolo, di un'apposita commissione, voluta dall'associazione \u00abAmici dell'arte\u00bb di Cervia. Gli studiosi che la componevano erano Tolmino Baldassari, Giuseppe Bellosi, Libero Ercolani, Gianni Fucci, Leonardo Maltoni, Sergio Morgagni, Augusto Muratori, Cino Pedrelli, Dino Pieri e Vittorio Tonelli, con l'adesione di Guido Laghi e Gianni Quondamatteo. I lavori del gruppo di studio furono pubblicati nel novembre 1986 nel libretto \"Regole fondamentali di grafia romagnola\" (in seguito RF).\nAlle norme proposte dalla commissione aderirono in seguito numerosi autori e anche le redazioni di alcune importanti riviste. Nel 1998 la redazione de \u00abla Ludla\u00bb, la rivista dell'Istituto Friedrich Sch\u00fcrr, le recep\u00ec nel libretto \"Norme di grafia romagnola\" (in seguito NGR).\nNel seguito si far\u00e0 riferimento ai quattro fonemi adottando la grafia moderna di VC (Gianni Quondamatteo 1977), RF (1986) e NGR (1998).\nPronuncia secondo la percezione dei parlanti.\nDopo i celebri lavori di F. Sch\u00fcrr, fino alla fine del XX secolo non si sono prodotte analisi sistematiche e approfondite sulla fonetica dei dialetti della pianura ravennate-forlivese.\nUn'intensa ripresa degli studi s'\u00e8 avuta invece all'inizio di questo secolo, con la pubblicazione di vari e saggi e articoli, di cui tre particolarmente rilevanti:\nI quattro fonemi di tipo \"e\", gi\u00e0 noti alla lessicografia e alla letteratura della Romagna centrale fin dai tempi di Antonio Morri, vengono chiaramente individuati in OR da Daniele Vitali, che li trascrive /e, e\u0259, \u025b, \u025b\u0259/ (in grafia moderna: \"\u00e9\", \"\u00ea\", \"\u00e8\", \"\u00eb\").\nSecondo Vitali la pronuncia di tali fonemi \u00e8 la seguente:\nL'approfondimento successivo, condotto dallo stesso Vitali in collaborazione con Pioggia, e con la consulenza fonetica di Canepari, ha mostrato ancora pi\u00f9 chiaramente la notevole variabilit\u00e0 delle realizzazioni di questi fonemi in tutta la pianura ravennate-forlivese.\nLa maggior variabilit\u00e0 si ha per \"\u00e9\":\nLa dittongazione delle \"e\" lunghe \u00e8 particolarmente accentuata nell'area forlivese e in quella delle Ville Unite. La pronuncia prevalentemente diffusa nelle Ville Unite \u00e8 descritta in NGR (p.\u00a04) nel modo seguente:\nSi osservi che gli autori di questo libretto percepiscono pi\u00f9 distintamente la dittongazione di \"\u00e9\" quando questa si trova alla fine della parola. Tale percezione \u00e8 piuttosto diffusa fra i parlanti della pianura ravennate-forlivese, come vedremo anche in seguito.\nLa commissione che mise a punto le \"Regole fondamentali\" prese a modello le parlate della pianura ravennate-forlivese. Essa contempl\u00f2 varie pronunce possibili per le quattro \"e\", che sono descritte nel modo seguente (p.\u00a011):\nCome si vede, in alcune aree tutte le \"e\" lunghe sono chiaramente dittongate, e percepite come tali dai parlanti. Chi esibisce questa pronuncia spesso percepisce la vocale breve non tanto in termini quantitativi, quanto piuttosto come l'unica \"e\" non dittongata (che come tale non richiede l'uso di diacritici particolari, per cui si usa genericamente l'accento grave, o la si lascia senza accento).\nLe cose per\u00f2 non vanno dappertutto in questo modo, e ci sono zone in cui le vocali \"\u00eb\" ed \"\u00e9\" non sono dittongate (o comunque non vengono percepite come tali).\nLa dittongazione della \"\u00e9\" \u00e8 quella pi\u00f9 variabile. Spesso il dittongo non arriva a chiudersi fino a [i], e per questo non sempre viene riconosciuto come tale. Ci\u00f2 \u00e8 vero in particolare nella parte pi\u00f9 occidentale della pianura ravennate-forlivese.\nQuanto a \"\u00ea\", se perde la dittongazione tende a confondersi con \"\u00e9\", come vedremo meglio in seguito, per cui la possibilit\u00e0 di distinguere chiaramente quattro \"e\" presuppone solitamente la dittongazione di \"\u00ea\".\nVediamo ora in quali pronunce si sono riconosciuti i pi\u00f9 noti autori di testi romagnoli.\nAnche Bellosi (originario di Maiano Nuovo di Fusignano) nei \"Cenni grammaticali su un dialetto romagnolo\", dove descrive il dialetto di Fusignano, mostra di percepire nettamente la dittongazione di \"\u00eb\" ed \"\u00ea\", che descrive in questo modo:\nQuanto alla \"\u00e9\", Bellosi prima la definisce \u00abvocale chiusa (stretta, lunga [...])\u00bb, ma poi aggiunge che questo e altri fonemi \u00abvengono realizzati molto stretti, spesso con l'apparizione di elementi evanescenti di dittongo \"i\" [...], specialmente in fine di parola seguita da una pausa\u00bb.\nAnche Libero Ercolani (originario di Bastia di Ravenna, nella zona delle Ville Unite), aveva una chiara percezione della dittongazione di \"\u00eb\" e \"\u00ea\", che descrive nel modo seguente:\nInvece lo stesso Ercolani nella vocale che egli scriveva \"\u0113\" (e che oggi si scrive \"\u00e9\") riconosce semplicemente un \u00absuono lungo\u00bb, dunque un monottongo.\nFerdinando Pelliciardi (originario di Bizzuno di Lugo), nella sua \"Grammatica del dialetto romagnolo\", manifesta una percezione molto simile a quella di Ercolani, riconoscendo solamente la dittongazione di \"\u00eb\" ed \"\u00ea\", che descrive in questo modo:\nInvece la \"\u00e9\" viene descritta semplicemente come \u00abSuono chiuso\u00bb, dunque un monottongo.\nAdelmo Masotti (originario di Ravenna) nel suo \"Vocabolario\" manifesta la percezione della dittongazione solo per \"\u00ea\", che descrive appunto come \u00absuono semiaperto terminante in a evanescente\u00bb.\nInvece le altre tre \"e\" sono tutte percepite come monottonghi, di diversa apertura:\nPronuncia secondo le analisi glottologiche.\nIl quadro precedente, che corrisponde alla percezione dei parlanti, trova sostanziale conferma nelle analisi glottologiche.\nGi\u00e0 Friedrich Sch\u00fcrr, importante linguista e appassionato studioso della lingua romagnola, in \"Romagnolische Dialekstudien II\", descriveva spesso le vocali che oggi si scrivono \"\u00eb, \u00ea\" come dittonghi aventi il secondo elemento \"evanescente\" per quasi tutta l'area ravennate-forlivese. Pi\u00f9 precisamente:\nSch\u00fcrr trov\u00f2 la \"\u00eb\" monottongata in diverse localit\u00e0. Infatti la scrive semplicemente \"\u0119\"| a Imola, Lugo, Ravenna e Castiglione di Ravenna (pp.\u00a050\u201351), mentre a Meldola trov\u00f2 un'oscillazione fra il monottongo e il dittongo (p.\u00a051).\nQuanto a \"\u00ea\", la trov\u00f2 quasi sempre dittongata, con la vistosa eccezione del centro di Lugo, dove tale vocale si riduceva gi\u00e0 allora al monottongo \"\u1eb9\", confondendosi con la vocale che oggi scriviamo \"\u00e9\" (si veda qui sotto).\nBen pi\u00f9 variabile risultava, per Sch\u00fcrr, la dittongazione della vocale che oggi si scrive \"\u00e9\". Egli spesso la \"normalizza\" come monottongo \"\u1eb9\", in particolare a Imola, Lugo e Faenza (pp.\u00a019\u201320). Quanto alla dittongazione, egli documenta stabilmente \"ei\" solo a S. Lucia di Predappio (p.\u00a020). Per Forl\u00ec la forma \"normalizzata\" \u00e8 ancora \"ei\" (p.\u00a020), ma Sch\u00fcrr aggiunge che la pronuncia meno accurata riduce questa vocale al monottongo \"\u1eb9\", e lo stesso vale per Coccolia, Castiglione di Ravenna e il contado ravennate (pp.\u00a020\u201321). A Ravenna la forma \"normalizzata\" \u00e8 il monottongo \"\u1eb9\" (p.\u00a021), ma Sch\u00fcrr segnala fra parentesi una certa tendenza alla dittongazione.\nDopo i celebri lavori di F. Sch\u00fcrr, fino alla fine del XX secolo non si sono prodotte analisi sistematiche e approfondite sulla fonetica dei dialetti della pianura ravennate-forlivese.\nUn'intensa ripresa degli studi s'\u00e8 avuta invece all'inizio di questo secolo, con la pubblicazione di vari e saggi e articoli, di cui tre particolarmente rilevanti:\nI quattro fonemi di tipo \"e\", gi\u00e0 noti alla lessicografia e alla letteratura della Romagna centrale fin dai tempi di Antonio Morri, vengono chiaramente individuati in OR da Daniele Vitali, che li trascrive /e, e\u0259, \u025b, \u025b\u0259/ (in grafia moderna: \"\u00e9\", \"\u00ea\", \"\u00e8\", \"\u00eb\").\nSecondo Vitali la pronuncia di tali fonemi \u00e8 la seguente:\nL'approfondimento successivo, condotto dallo stesso Vitali in collaborazione con Pioggia, e con la consulenza fonetica di Canepari, ha mostrato ancora pi\u00f9 chiaramente la notevole variabilit\u00e0 delle realizzazioni di questi fonemi in tutta la pianura ravennate-forlivese.\nLa maggior variabilit\u00e0 si ha per \"\u00e9\":\nLe \"o\" orali.\nAnche le \"o\", come le \"e\", sono quattro, e in genere si ha una simmetria fra le vocali anteriori e quelle posteriori. Tale simmetria \u00e8 espressa esplicitamente dalla grafia del Morri e di Quondamatteo-Bellosi. Invece Ercolani non mantiene graficamente la simmetria, per le ragioni che si vedranno descrivendo la pronuncia.\nEcco alcuni esempi per ogni fonema:\nLa grafia di Ercolani pu\u00f2 sembrare pi\u00f9 in continuit\u00e0 con quella del Morri, ma si \u00e8 gi\u00e0 detto che la grafia del Morri \u00e8 simmetrica (cio\u00e8 scrive \u00f2 la vocale corrispondente a \u00e8, scrive \u00f3 quella corrispondente a \u00e9 ecc.), mentre quella di Ercolani rompe tale simmetria. Dunque la continuit\u00e0 fra Morri e Ercolani \u00e8 pi\u00f9 che altro formale.\nLe ragioni dell'asimmetria della grafia di Ercolani vanno cercate nella sua pronuncia (ragioni oggettive) e nella sua percezione (ragioni soggettive):\nSimmetria delle vocali anteriori e posteriori.\nLa simmetria delle vocali anteriori e posteriori, espressa dalla grafia di Morri e in VC, si coglie chiaramente dalle descrizioni, ancorch\u00e9 intuitive, che ne vengono date in RF (pp.\u00a011\u201312):\nOltre alla simmetria, da queste descrizioni emerge che i tratti oppositivi fondamentali sono i seguenti:\nI tratti distintivi sono dunque i seguenti:\nPer rendere pi\u00f9 facilmente riconoscibili i fonemi si possono poi aggiungere altri tratti secondari, come un movimento di centratura nelle vocali di \u00abfratello\u00bb e \u00abotto\u00bb, e uno di chiusura in quelle di \u00abmela\u00bb e \u00abfiore\u00bb. Ma questi sono appunto interpretabili come tratti secondari, che restano a livello fonetico, come diverse realizzazioni dei medesimi fonemi.\nQuanto alla grafia di Ercolani, la sua asimmetria \u00e8 dovuta a due ragioni:\nAnalisi diacronica.\nEsiti di \u0102 e \u0100.\nIntroduzione.\nCome avviene in genere nelle lingue romanze, le vocali classiche \u0102 e \u0100 hanno dato gli stessi esiti, dal che si deduce che nel volgare dovevano essersi confuse in un'unica vocale A.\nNei dialetti romagnoli la A volgare accentata ha dato esisti diversi a seconda che si trovasse in sillaba aperta o in sillaba chiusa. Inoltre vi sono strutture sillabiche che risultano equivalenti a quelle aperte. Si tratta di quelle in cui la A accentata si trovava, nel volgare, in sillaba chiusa da una liquida (come in B\u00c0RBA, \u00c0LTO), o in sillaba chiusa da una nasale seguita da consonante sorda (come in B\u00c0NCO, ST\u00c0MPO).\nLe sillabe che non risultano equivalenti alle aperte sono invece quelle chiuse da consonanti geminate (come in G\u00c0TTO, CAV\u00c0LLO) o da nessi particolari, fra cui i pi\u00f9 frequenti sono ST (come in B\u00c0STA) e le nasali seguite da consonanti sonore (come in GR\u00c0NDE, G\u00c0MBA).\nIn sillaba chiusa da geminata o da nesso equivalente.\nIn sillaba chiusa da geminata o da nesso equivalente la \u00c0 volgare si conserva in molti dialetti romagnoli, e in particolare in quelli della Romagna sud-orientale, gi\u00e0 a partire da Cesena. In questi dialetti per \u00abgatto, cavallo, anno, basta, grande, gamba\u00bb si ha \"gat\", \"caval\", \"an\", \"basta\", \"grand\", \"gamba\" (o \"ganba\").\nC'\u00e8 tuttavia una differenza rispetto all'italiano standard (e presumibilmente anche rispetto al latino volgare), in quanto la \"a\" dei dialetti emiliano romagnoli risulta allungata. Quando non esiste una \"a\" breve, il fonema \u00e8 semplicemente /a/, ma foneticamente \u00e8 realizzato con una vocale lunga. F. Sch\u00fcrr scriveva \"a\"| (cio\u00e8 \"a\" seguita da una barra verticale) tale vocale allungata; alcuni linguisti moderni la scrivono [a:]; altri, in considerazione del fatto che questa vocale accentata ha la stessa lunghezza d'un dittongo (per lo meno in posizione prominente), la scrivono [aa] o, con una trascrizione pi\u00f9 \"stretta\", [a\u0250].\nLe cose vanno diversamente nei dialetti in cui la A volgare s'\u00e8 nasalizzata (e spesso anche alzata) davanti alle nasali. Tale nasalizzazione si trova prevalentemente nei dialetti di tipo ravennate-forlivese. Sch\u00fcrr scriveva \"&lt;del&gt;\u00e2&lt;/del&gt;\"| questa vocale per i dialetti di Forl\u00ec e Faenza, dove la corona indica la nasalizzazione parziale, il taglio orizzontale esprime l'alterazione qualitativa, e la barra orizzontale, al solito, l'allungamento. D. Vitali fonologicamente scrive /\u0259\u0303/; D. Vitali e D. Pioggia scrivono /\u0259\u0303/ fonologicamente e forniscono varie realizzazioni possibili, fra cui [\u028c\u0303] \u00e8 una delle pi\u00f9 semplici.\nIl grafema utilizzato dagli autori romagnoli per esprimere questo grafema \u00e8 piuttosto variabile. Antonio Morri scrive \"\u00e4\", con la dieresi, e la sua grafia viene ripresa da Adolfo Mussafia in \"Darstellung der romagnolischen Mundart\" (1871), interamente basata sul vocabolario del Morri. In seguito prevale progressivamente il grafema \"\u00e2\", che si trova ad esempio nel \"Vocabolario romagnolo-italiano\" di Libero Ercolani. Anche Giuseppe Bellosi scrive \"\u00e2\", gi\u00e0 a partire dal breve saggio \"Cenni grammaticali su un dialetto romagnolo (Fusignano)\", pubblicato nel secondo volume di \"Romagna civilt\u00e0\" (1977), e il medesimo grafema si trova nel \"Vocabolario comparato dei dialetti romagnoli\", redatto assieme a Gianni Quondamatteo e incluso nello stesso volume. Tale grafema \u00e8 impiegato tuttora nelle pubblicazioni dell'Istituto Friedrich Sch\u00fcrr dalla maggior parte degli autori di quell'area, come ad es. nel \"Vocabolario etimologico romagnolo\" di Gilberto Casadio. D. Vitali ne \"L'ortografia romagnola\" (p.\u00a019) suggerisce di introdurre il grafema \"\u00e3\", e tale soluzione \u00e8 stata definitivamente adottata da D. Vitali e D. Pioggia in Dialetti romagnoli. Adottando quest'ultima grafia per \u00abanno, grande, gamba\u00bb si ha \"\u00e3n\", \"gr\u00e3nd\", \"g\u00e3mba/g\u00e3nba\". nei dialetti in cui si ha nasalizzazione, mentre le parole corrispondenti a \u00abgatto, cavallo, basta\u00bb restano \"gat\", \"caval\", \"basta\".\nAlfabeto.\nL'alfabeto romagnolo si compone delle 21 lettere della lingua italiana con l'aggiunta della J. Nel romagnolo la j assume un ruolo fondamentale come i di iato. La pronuncia \u00e8 scritta tra parentesi.\nGrammatica.\nI primi studi linguistici sulla lingua romagnola sono apparsi alla fine dell'Ottocento. Il primo studio in assoluto fu opera del filologo italiano della Dalmazia Adolfo Mussafia, docente all'Universit\u00e0 di Vienna: \"Darstellung der romagnolischen Mundart\", apparso nel 1871. Collega di Mussafia a Vienna fu un altro importante studioso delle lingue romanze, lo svizzero Wilhelm Meyer-L\u00fcbke. Egli assegn\u00f2 la prima tesi di laurea sul romagnolo ad un suo allievo, l'austriaco Friedrich Sch\u00fcrr (1888-1980). Tra il 1917 e il 1919 Sch\u00fcrr pubblic\u00f2 tre fondamentali studi storico-linguistici che aprirono la strada alla ricerca storica sulla lingua romagnola.\nIl suo libro pi\u00f9 importante in lingua italiana \u00e8 \"La Voce della Romagna\" (1974), che ancora oggi \u00e8 ritenuto un'opera irrinunciabile per chi voglia studiare il romagnolo.\nLe altre opere principali sono:\nArticolo determinativo.\nFoneticamente \u00e8 costituito da un unico suono, \"e\". Nella scrittura assume la forma \"\u00e8\", per distinguerlo dalla congiunzione \"e\".\nNon c'\u00e8 nessuna differenza tra la 'z' e la 's' impura rispetto alle altre consonanti. Esempi:\nI sostantivi.\nSingolare: quelli maschili terminano per consonante; quelli femminili terminano di solito in 'a'.\nPlurale maschile: per metafonesi la vocale tonica passa da un tono pi\u00f9 aperto a uno pi\u00f9 chiuso. Questo accade con tre vocali su cinque: la 'a', la 'e' e la 'o' accentate.\nMa la '\u00e9' chiusa rimane '\u00e9' anche al plurale: (capelli) cav\u00e9ll cav\u00e9ll.\nCaso particolare: i nomi plurali collettivi (ossa, uova, ecc.). 'Osso'-'Ossa' si scrivono allo stesso modo sia al singolare che al plurale: 'oss'. E cos\u00ec 'uovo'-'uova'. Per distinguerli, si cambia l'accento dell'unica vocale:\nun \u00f3ss (chiuso); do \u00f2ss (aperto);\nun ov (\u00f6); do ov (\u00f4).\nCome detto sopra, le 'i' e le 'u' sono invariabili:\nPlurale femminile: \nCaso particolare: se la perdita della 'a' lascia un gruppo di consonanti che rende ostica la pronuncia, viene inserita nella parola una vocale compensatoria:\n(arma armi) \u00e8rma erum\n(serva serve) serva seruv.\nNei casi in cui la caduta della vocale finale potrebbe causare ambiguit\u00e0 tra maschile e femminile, nel plurale femminile la 'a' cambia in 'i':\n(amica amiche) amiga amighi\n(giovane giovani) zovna zovni\nGli aggettivi.\nMASCHILI\nSeguono le stesse regole dei sostantivi, cio\u00e8 di norma sono invariabili:\ngrande/i: \"Du grend j'occ\"\nbuono/i: \"I bon burdell\" \nbianco/hi: \"Pidin biench\"\nbasso/i: \"Mit\u00ecl pi\u00f3 b\u00ebss\".\nFEMMINILI\nSeguono le stesse regole dei sostantivi: di norma finiscono in \u2018a'; al plurale terminano in \u2018i':\nTante beccate - \"Tenti becch\"\nLa bella terra - \"La bela tera\"\nLe prime stelle - \"Al pr\u00e8mi stell\"\nMaria era buona - \"La Maria l'era bona\".\nAggettivi comparativi.\n(1) REGOLARI\n(2) IRREGOLARI\nL'aggiunta di b\u00ebl, posto davanti a un aggettivo senza \"e\" o \"che\", ne fa una sorta di superlativo:\nTipiche del romagnolo sono alcune forme di superlativo assoluto costruite tramite l'affiancamento di due aggettivi, di cui uno rafforza l'altro:\nIl pronome.\nNel romagnolo, come in tutte le lingue regionali del settentrione d'Italia, la forma \u00e0tona del pronome personale \u00e8 obbligatoria nella coniugazione verbale:\nIl pronome personale atono \u00e8 indispensabile anche nei verbi impersonali:\nLe forme per 'nessuno' sono numerose: \"nison\", \"anson\", \"ancion\", \"incion\".\nDi norma \"incion\" \u00e8 sempre rafforzato dalla negazione \u201cn\u201d ('non'):\nEsiste anche una parola che condensa l'espressione \u201cda nessuna parte\u201d, \u201cin nessun luogo\u201d: \"inv\u00e9l\" (\"indv\u00e9l\"). \u00c8 usato solo in frase negativa: \"U n s tr\u00f4va inv\u00e9l\".\nGli avverbi.\n(1) Quelli che derivano dagli aggettivi possono essere:\n(2) Affermativi\n(3) Negativi\n(4) di Quantit\u00e0\nL'avverbio \u2018tant\u2019 ha una curiosit\u00e0: se \u00e8 insieme ad un aggettivo femminile si scrive \u2018tanta\u2019, e se l'aggettivo \u00e8 al maschile si scrive anch'esso al maschile \u2018tant\u2019.\n(5) di Luogo\n(6) di Tempo\n(7) di Modo\nLe congiunzioni.\n\"Mo\" \u00e8 un termine che si presta a molti usi. Derivato dal latino MODU(M), \"misura\" (lo stesso che \u00e8 evoluto in \"mod\", \"modo\"), la parola ha subito il troncamento della seconda sillaba, come \u00e8 avvenuto in altri casi in romagnolo (si pensi a \"ca\", da CASA, o a \"p\u00f3\", da PAUCU(M). In questa accezione ha il significato di \"al momento giusto\", \"adesso\":\n\"Andiv mo a l\u00ebt!\" (Ora andate a dormire!).\n\u00c8 usato anche come particella rafforzativa nell'Imperativo:\n\"Stas\u00ec mo atenta\" (State attenta).\nIn romagnolo, come anche nel bolognese e nel modenese, \"mo\" \u00e8 usato anche in domande polemiche che implichino perplessit\u00e0 o contrariet\u00e0:\n\"Cuss \u00e8l mo st'urc\u00ec?\" (Che cos'\u00e8 quest'orecchino? \u2013 P. es. detto da un genitore al figlio maschio)\nInfine \"mo\" ha assunto valore esclamativo: \"Cs'\u00ebl st\u00ea st'armor? - Mo!\" (Che cos'\u00e8 stato questo rumore? - Mah!).\nPreposizioni semplici.\n(1) di Luogo\n(2) di Tempo\n(3) di Modo\nI verbi.\nIn romagnolo le coniugazioni verbali sono quattro:\nRegole:\n1. Per l'Infinito, nella I, II e IV coniugazione la \"r\" finale si conserva solo se la parola seguente inizia per vocale (es. \"purt\u00ear indr\u00ec\", ma \"purt\u00ea veja\").\n2. Per l'Indicativo presente\n3. Per l'Imperfetto indicativo, le desinenze della prima coniugazione (\"a purt\u00e9va\") sono in \"-ev-\" per analogia con le altre coniugazioni. La forma della prima persona (\"a purt\u00e9va\") risulta identica alla terza singolare (\"e' purt\u00e9va\") che, per analogia, \u00e8 ripetuta nella terza plurale (\"i purt\u00e9va\").\n4. La morfologia del Congiuntivo presente \u00e8 pi\u00f9 semplice rispetto all'italiano. In tutte le quattro coniugazioni, le tre persone singolari terminano sempre in \"-a\".\n5. Lo stesso vale per il Gerundio: tutte le forme hanno la desinenza in \"-\u00e8nd\" della prima coniugazione.\n6. Per il Participio passato esistono numerose forme contratte: \nPrima coniugazione regolare.\nConiugazione del verbo \"vut-\u00ear\" secondo Masotti (provincia di Ravenna)\nConiugazione del verbo \"magn-\u00e8\" secondo Piccini (Rimini)\nConiugazione del verbo \"pagh-\u00e9\" secondo Spadoni e Lo Magro (Riccione)\nIl verbo \"essere\".\nIn romagnolo, nella 1\u00aa persona singolare avviene la perdita della nasalizzazione rispetto al latino SUM.\nConiugazione del verbo \"\u00ebsar\" secondo la Guerrini (dialetto del comprensorio imolese confinante a nord con la zona di Ferrara, ad ovest con quella di Bologna, ad est con quella di Faenza e a sud con la Toscana)\nConiugazione del verbo \"\u00ebsar\" secondo Masotti (provincia di Ravenna)\nConiugazione del verbo \"\u00e8sar\" secondo Pelliciardi (campagna di Lugo)\nConiugazione del verbo \"\u00ebs(a)r / \u00ebs'\" secondo Giuseppe Bellosi (Fusignano)\nConiugazione del verbo \"\u00e8ss\" secondo Quondamatteo (Rimini)\nConiugazione del verbo \"es\" secondo Spadoni e Lo Magro (Riccione)\nIl verbo \"avere\".\nGrafia della pianura occidentale (Faenza-Forl\u00ec):\nAl fine di evitare lo iato, il romagnolo inserisce una semivocale di passaggio, la \"j\".\nDa notare \"j \u00e0\" (terza persona plurale). In questo caso la \"j\" rappresenta il pronome personale \"i\". Nella terza persona plurale la \"j\" non va mai unita al verbo, perch\u00e9 assumerebbe un altro significato.\n\"Esempi\":\nIl \"perfetto forlivese\".\nNei tempi verbali del romagnolo c'\u00e8 anche il perfetto (passato remoto), che nel forlivese presenta una particolarit\u00e0: specialmente, ma non esclusivamente, quando la parola che segue inizia con una vocale, aggiunge una 'p' alla desinenza, forse per motivi eufonici:\n\"And\u00e8p a ca\"' (And\u00f2 a casa)\n\"U i fop un insans\u00e8\" (Ci fu uno stupido)\n\"E fop l'utma\" (Fu l'ultima).\nSintassi.\nIl romagnolo mostra alcune differenze con l'italiano. Esaminiamo le pi\u00f9 note.\nBibliografia.\nNota: i testi che risultano rilevanti per pi\u00f9 sezioni sono ripetuti, ma la ricorrenza principale \u00e8 pi\u00f9 ricca di informazioni\nLessico, modi di dire, etimologia.\n\"In ordine cronologico:\""}
{"id": "225421", "revid": "2912", "url": "https://it.wikipedia.org/wiki?curid=225421", "title": "Mureaux", "text": ""}
{"id": "225424", "revid": "2912", "url": "https://it.wikipedia.org/wiki?curid=225424", "title": "Perray-en-Yvelines", "text": ""}
{"id": "225425", "revid": "2153076", "url": "https://it.wikipedia.org/wiki?curid=225425", "title": "Erotica (album)", "text": "Erotica \u00e8 il quinto album discografico della cantante statunitense Madonna, pubblicato nel 1992 dalla Maverick Records e dalla Warner Bros. Records. L'album fu pubblicato contemporaneamente al primo libro di Madonna, \"Sex\", un \"coffee table book\" contenente fotografie esplicite della cantante. Questo disco segn\u00f2 la prima uscita discografica di Madonna con la societ\u00e0 di intrattenimento multimediale da lei stessa fondata, la Maverick Records. \"Erotica\" \u00e8 un \"concept album\" che parla d'amore e di sesso. Madonna in questo disco parla attraverso l\"'alter ego\" Dita, ispirato all'attrice Dita Parlo. I brani hanno un tono pi\u00f9 intimistico rispetto ai precedenti lavori: uno di essi, ad esempio, \u00e8 ispirato alla perdita di alcuni suoi amici a causa dell'AIDS.\nL'album fu registrato a New York con Shep Pettibone e Andr\u00e8 Betts mentre la cantante era impegnata anche su altri progetti. Pettibone le invi\u00f2 una registrazione con tre canzoni mentre la popstar si trovava a Chicago e poco dopo la produzione inizi\u00f2 nel suo appartamento. Secondo Pettibone, le composizioni di Madonna erano molto serie e intense, e spinsero la direzione creativa delle canzoni in un territorio profondamente personale. Pettibone mantenne una cronistoria della lavorazione e la pubblic\u00f2 in un articolo dal titolo \"Erotica Diaries\" sul fanzine \"Icon\".\nLe recensioni da parte dei critici musicali furono generalmente positive, considerandolo come uno degli album pi\u00f9 audaci della cantante ed elogiando Madonna per aver parlato dei tab\u00f9 dell'amore e dell'AIDS. Da un punto di vista commerciale il disco ebbe meno successo rispetto ai precedenti. Raggiunse la posizione numero due della classifica generale di \"Billboard\", diventando il primo album in studio di Madonna a non raggiungere la prima posizione dal suo debutto. A livello internazionale raggiunse la vetta delle classifiche in Australia e in Francia, mentre in altri paesi come Canada, Germania, Giappone, Nuova Zelanda e Regno Unito arriv\u00f2 solo tra i primi cinque posti. Fu certificato doppio disco di platino dalla Recording Industry Association of America (RIAA) e vendette pi\u00f9 di sei milioni di copie in tutto il mondo. Ne vennero estratti sei singoli; tra di essi \"Erotica\" e \"Deeper and Deeper\" entrarono nella \"Billboard Hot 100\". Il disco fu anche promosso con il \"The Girlie Show Tour\", che fece tappa nelle principali citt\u00e0 dell'Europa, del Nord America, dell'America Latina, dell'Asia e dell'Australia nel 1993. Inizialmente eclissato dalla polemica causata dal libro \"Sex\", \"Erotica\" \u00e8 considerato uno dei pi\u00f9 sottovalutati album della carriera di Madonna, ma fu successivamente inserito tra i \"Cento migliori album degli anni '90\" da \"Slant Magazine\".\nDescrizione.\nPubblicazione.\n\"Erotica\" \u00e8 il primo album pubblicato dalla Maverick Records, neo etichetta discografica fondata da Madonna nel 1992, ed uscito in concomitanza con il libro fotografico \"Sex\".\nIn Italia l'album \u00e8 stato pubblicato il 16 ottobre 1992 mentre negli Stati Uniti \u00e8 stato pubblicato in due versioni: una versione completa e con l'adesivo della Parental Advisory, ed una seconda versione \"clean\", priva della canzone \"Did You Do It?\", un rap molto esplicito, interpretato dai rapper Mark Goodman e Dave Murphy, sulla musica di \"Waiting\", altra canzone contenuta nello stesso album.\nProduzione.\n\"Erotica\" \u00e8 il quinto album registrato in studio da Madonna, e co-prodotto insieme a Shep Pettibone e Andr\u00e9 Betts. Presenta una nuova musicalit\u00e0 per la popstar, che alterna su ritmi sincopati parti cantate ad altre parlate.\nSecondo Pettibone in un articolo \"Erotica Diaries\" pubblicato sulla rivista \"Icon,\" egli produsse un nastro con tre canzoni da fare ascoltare a Madonna, prima che quest'ultima volasse verso Chicago per registrare il film \"A League of Their Own\". Madonna ascolt\u00f2 le canzoni e le piacquero tutte. Dopo la fine delle riprese, Madonna incontr\u00f2 Pettibone a New York e i due iniziarono a lavorare nel novembre del 1991. Inizialmente, i loro incontri erano sporadici, perch\u00e9 Madonna aveva iniziato a lavorare con Steven Meisel per il libro \"Sex.\" Inizialmente a Madonna non piacquero il primo gruppo di canzoni da lei registrate. Lei voleva che \"Erotica\" fosse un poco pi\u00f9 crudo. Anche \"Deeper and Deeper\" non funzionava inizialmente. Pettibone afferm\u00f2 che nel corso della sua produzione fu cambiata ripetutamente, e Madonna alla fine volle al suo interno il suono della chitarra flamenca. Pettibone afferm\u00f2 che Madonna dirigeva il processo creativo e che le canzoni assumessero un tono melanconico perch\u00e9 entravano in un tono personale. Madonna lasci\u00f2 nuovamente la registrazione per lavorare sul film \"Body of Evidence - Il corpo del reato\" in Oregon. Nel frattempo Pettibone inizi\u00f2 a lavorare sulla canzone \"Goodbye to Innocence\" che non dava i risultati sperati. Durante la registrazione della canzone Madonna cantava le parole della canzone \"Fever\" di Little Willie John invece delle parole originali della canzone scritta da Pettibone. Cos\u00ec i due decisero di registrare \"Fever\" nell'agosto del 1992 e il risultato fu buono. Quest'ultima fu l'ultima ad essere registrata per l'album.\nTitolo.\nIl titolo \"Erotica\" rimanda ai contenuti dell'album: all'amore in tutti i suoi aspetti e le sue sfaccettature, dal carattere pi\u00f9 istintivo che pu\u00f2 assumere il sesso, alle delusioni amorose, alla dolcezza dell'innamoramento fino alla lotta contro i pregiudizi sessuali. Nelle sue intenzioni Madonna voleva pubblicare una sorta di \"enciclopedia\" musicale sugli atteggiamenti sessuali e amorosi dell'essere umano.\nTematiche.\nI temi trattati nell'album coprono tematiche che spaziano dall'amore, alla morte, alla sofferenza, al ricordo, al sesso come rivoluzione, libert\u00e0, lussuria, ed alla vita.\nLe canzoni \"Why's It So Hard\" e \"In This Life\" esprimono una posizione tesa a combattere i pregiudizi, in particolare contro gli omosessuali. Nella prima Madonna esorta \"fratelli e sorelle\" a lottare contro il sistema per rivendicare il diritto ad un amore libero all'interno di una societ\u00e0 che tende a \"castrare\" l'amore. Il brano \u00e8 un generico inno all'amore libero e spontaneo senza le mediazioni dell'approvazione sociale. \"In This Life\" \u00e8 invece una triste ballata scritta contro i pregiudizi nei confronti degli omosessuali. Madonna compose il brano dopo la morte di suoi due amici omosessuali morti di AIDS e nel testo la cantante spera che prima o poi si decida di smetterla di giudicare le persone in base ai loro orientamenti sessuali.\nLe canzoni.\n\"Erotica\" \u00e8 un album pop e dance . \"Erotica,\" la canzone che d\u00e0 il titolo all'album, \u00e8 il singolo di apertura, ed \u00e8 descritta come \"un inno al sadomasochismo\". Madonna si presenta come \"Dita\" (\"Il mio nome \u00e8 Dita\"), ed invita il suo amante ad essere accondiscendente, mentre gli ordina \u00ab\"Do as I say\"\u00bb (fa ci\u00f2 che ti dico) e lo porta a esplorare il confine che c'\u00e8 tra dolore e piacere. Segue \"Fever\" cover della canzone di Little Willie John del 1956. La terza canzone \"Bye Bye Baby\" inizia dicendo: \u00ab\"This is not a love song\"\u00bb (Questa non \u00e8 una canzone d'amore) e continua facendo domande ad un amante che \u00e8 sul punto di abbandonare. Madonna chiede con rabbia: \u00ab\"Does it make you feel good to see me cry?\"\u00bb (Ti fa stare bene vedermi piangere?).\nLa quarta canzone e secondo singolo estratto dall'album \"Erotica\", \"Deeper and Deeper\" \u00e8 stata definita da Rolling Stone uno dei momenti di \u00abdisco puro\u00bb. Il bridge dell'album \u00e8 caratterizzato dal suono della chitarra flamenca, e il testo riguarda un ragazzo che viene a patti con la propria omosessualit\u00e0. Nella traccia seguente, \"Where Life Begins\", Madonna promette allo spettatore di insegnargli \u00ab\"A different kind of kiss\"\u00bb (\u2018Un tipo diverso di bacio\u2019) e continua parlando dei piaceri del sesso orale, facendo riferimento al sesso sicuro. La traccia numero sei, \"Bad Girl\" parla di una donna che preferisce ubriacarsi prima di terminare una relazione, perch\u00e9 \u00e8 troppo nevrotica per gestirla. La settima traccia, \"Waiting\" descritta come una \"yearning ballad\", il cui testo parla di rifiuto e di un amore non corrisposto. Slant Magazine la consider\u00f2 come il sequel di \"Justify My Love\". La seconda met\u00e0 di \"Erotica\" inizia con \"Thief of Hearts\", una canzone scura e rombante, in cui Madonna usa il linguaggio tipico dei testi hip hop per tenere lontana una rivale in amore. La canzone inizia con un rumore di bicchieri che si rompono, seguita da una parte parlata in cui Madonna si rivolge direttamente alla rivale chiedendole: \u00ab\"Bitch!/Which leg do you want me to break?\"\u00bb (Quale gamba vuoi che ti rompa?), per poi prenderla in giro dicendo: \u00ab\"Little miss thinks she can have his child/Well anybody can do it\"\u00bb (La ragazza pensa di potersi tenere il bambino, tutti possono farlo). La canzone seguente, \"Words\", viene vista in un continuum con \"Thief of Hearts\", sia per il testo forte sia per le percussioni utilizzate. Segue \"Rain\", quinto singolo estratto dall'album, tratta il tema della speranza e dell'attesa di un amore. La canzone seguente, \"Why's It So Hard,\" \u00e8 stata messa a confronto con la canzone \"Keep It Together\" dell'album \"Like a Prayer\" ed \u00e8 un appello alla solidariet\u00e0; Madonna, infatti, canta: \u00ab\"Why's it so hard to love one another?\"\u00bb (\u2018Perch\u00e9 \u00e8 difficile amarci?). \"In This Life\" fu scritta da Madonna in memoria di un suo amico morto a causa dell'AIDS. Madonna canta \"Seduta su una panchina/Sto pensando ad un mio amico/Aveva solo ventitr\u00e9 anni/Se n'\u00e8 andato prima del tempo/Tutto \u00e8 accaduto senza alcun preavviso/Lui non voleva che i suoi amici lo vedessero piangere/Sapeva che i suoi giorni stavano tramontando/E io non ho nemmeno avuto l'occasione di dirgli addio.../In questa vita ti ho amato pi\u00f9 di qualunque cosa/A che scopo?/Perch\u00e9 adesso che te ne sei andato mi chiedo/A che scopo?\". La decima traccia del disco, \"Did You Do It?\" \u00e8 stata realizzata in collaborazione con i rapper Mark Goodman e Dave Murphy. Fu esclusa dalla versione pulita del disco perch\u00e9 considerata troppo esplicita. Andr\u00e9s Betts afferm\u00f2 che mentre Madonna era assente per divertimento inizi\u00f2 a fare del rap sulle note della canzone \"Waiting,\" e quando la cantante ascolt\u00f2 il rap se ne innamor\u00f2. \"Secret Garden\" \u00e8 la canzone che chiude l'album ed \u00e8 stata descritta come la traccia pi\u00f9 intima dell'album. La canzone \u00e8 dedicata alla vagina della cantante, \u00abil luogo segreto in cui pu\u00f2 divertirsi\u00bb. La canzone contiene un ritmo jazz-house.\nPromozione.\nA causa degli scandali e delle polemiche che hanno coinvolto il libro e l'album, Madonna non ebbe alcun bisogno di promuoverlo. Tuttavia, Madonna apparve sulla copertina del mese di ottobre di \"Vogue\", dove compariva vestita secondo la moda hippie. Queste fotografie furono scattate da Meisel. Dopo la pubblicazione del libro, il 22 ottobre del 1992, MTV trasmise uno speciale intitolato \"The Day in Madonna\" presentato da Kurt Loder, che descrisse l'uscita del libro e del disco \"Erotica\", portando il libro nelle strade tra la gente, permettendo alle persone, tra cui un terapista sessuale e un gruppo di dominatrici reali di vederlo.\nMadonna si esib\u00ec inoltre in \"Fever\" e \"Bad Girl\" al \"Saturday Night Live\" nel gennaio del 1993. Durante l'ultima canzone, Madonna imit\u00f2 il gesto di Sin\u00e9ad O'Connor, che strapp\u00f2 la foto di Papa Giovanni Paolo II gridando \"Fight the real enemy\". In quell'occasione Madonna strapp\u00f2 la foto di Joey Buttafuoco. Nel \"The Arsenio Hall Show,\" Madonna si esib\u00ec cantando la versione originale di \"Fever,\" cant\u00f2 inoltre \"The Lady Is a Tramp\" con Anthony Kiedis dei Red Hot Chili Peppers, vestita con una elegante gonna, calze, canotta di pelle e cappello con orecchie da gatto. Il 2 settembre 1993, Madonna apr\u00ec gli MTV Video Music Awards 1993 cantando \"Bye Bye Baby,\" ballando una coreografia ad alto contenuto sessuale con tre donne svestite in un'ambientazione simile a un bordello, vestita con uno smoking e un cappello.\nOltre alla promozione del libro fotografico \"Sex\", Madonna ha intrapreso, nel 1993, il tour mondiale The Girlie Show, in supporto all'album \"Erotica\". Un altro progetto per Madonna \u00e8 il film \"Body Of Evidence - Il Corpo del Reato\", diretto da Uli Edel, interpretato insieme a William Dafoe.\nTour Promozionale The Girlie Show.\nPer promuovere l'album \"Erotica\" Madonna ha intrapreso il \"The Girlie Show\", abbreviato ed adattato ulteriormente come il \"Girlie Show\", tour mondiale partito il 25 settembre 1993 dal Wembley Stadium di Londra e conclusosi il 19 dicembre 1993 al Tokyo Dome di Tokyo.\nIl tour \u00e8 stato diretto e progettato dal fratello Christopher Ciccone, con uno show liberamente ispirato ad un sexy-circo, e con abiti disegnati da Dolce &amp; Gabbana, che hanno realizzato ben 1500 costumi[2][3]. Il tour che ha supportato la promozione dell'album \"Erotica\" e che ha portato Madonna ad esibirsi in tutto il mondo, \u00e8 stato un successo enorme, anche con molte critiche, riuscendo a totalizzare in Brasile per una sola tappa, nello stadio Maracan\u00e0, 120.000 persone.\nCritica e successo commerciale.\n\"Erotica\" non rappresenta il successo sperato, sia per le vendite complessive dell'album (a livello mondiale \"Erotica\" ha venduto circa 6 milioni di copie), molto meno rispetto agli standard di vendite a cui Madonna era stata abituata fino a quel momento. Quasi tutta la critica boll\u00f2 l'album come superficiale e sensazionalistico, attribuendo ad \"Erotica\" critiche per lo pi\u00f9 negative, anche come controverso e scandaloso.\nNegli Stati Uniti si ferm\u00f2 alla seconda posizione in classifica, vendendo oltre 2 milioni di copie. Nel Regno Unito, in cui attualmente le vendite ammontano a 800.000 copie, venne certificato doppio disco di platino.\nMadonna spieg\u00f2 che sia l'album, sia il libro \"Sex,\" erano un colossale atto di sfida contro una societ\u00e0 troppo chiusa nei confronti del sesso, e che le sue intenzioni artistiche erano non solo vere, ma profondamente sentite, in quanto aveva dovuto fondare una casa di produzione sua, la Maverick, per poter pubblicare la sua ultima fatica, dato che nessuna casa discografica intendeva correre rischi. Tali spiegazioni non riuscirono a salvare l'album e le vendite furono basse, facendo cos\u00ec di \"Erotica\" oltre che un flop commerciale, l'album meno venduto della cantante dopo \"American Life\", \"MDNA\" e \"Rebel Heart\" (il meno venduto della sua carriera).\nNel 1994 nell'album \"Bedtime Stories\", ultima grande provocazione sessuale di Madonna che si stava preparando alla svolta pi\u00f9 sobria di \"Evita\" e pi\u00f9 spirituale in \"Ray of Light\", ha voluto esprimere un suo parere al riguardo nel brano \"Human Nature\", ribadendo ironicamente l'assoluta assenza di rimpianti (\"OPS non sapevo che non potevo parlare di sesso\") e che continua, dicendo esplicitamente, \"non sono la tua stronza, non tirarmi la tua merda addosso\" (\"I'm not your bitch, don't hang your shit on me\").\nAlcune critiche odierne considerano l'album \"Erotica\" come uno dei pi\u00f9 coraggiosi e migliori di Madonna per la sua originalit\u00e0 e per l'arditezza dei temi trattati, nonch\u00e9 uno dei pi\u00f9 sperimentali."}
{"id": "225426", "revid": "1543377", "url": "https://it.wikipedia.org/wiki?curid=225426", "title": "Dragons (rugby a 15)", "text": "I Dragons (fino al 2017 Newport Gwent Dragons) sono una delle quattro formazioni professionistiche regionali gallesi di rugby a 15. Sono di propriet\u00e0 del Newport RFC e della WRU e giocano i propri incontri interni al Rodney Parade di Newport.\nDisputano la Celtic League, e partecipano alla Coppa Anglo-Gallese. Rappresentano la regione sud-est del Galles, che comprende Blaenau Gwent, Caerphilly, Monmouthshire, Newport and Torfaen, per un totale di circa 500.000 abitanti e sono affiliati con diversi club semiprofessionistici o dilettantistici della zona tra cui Bedwas RFC, Cross Keys RFC, Ebbw Vale RFC, Newport RFC e Pontypool RFC.\nCreata nel 2003 a seguito della riforma dell'organizzazione del rugby gallese che vide la creazione di cinque formazioni professionistiche regionali, la squadra inizi\u00f2 piazzandosi al terzo posto nell'edizione 2003-2004 della Celtic League, risultato seguito da un quarto posto nell'anno successivo. Non \u00e8 per\u00f2 pi\u00f9 riuscita a ripetere tali risultati, finendo regolarmente tra le ultime tre classificate nelle stagioni dal 2005 al 2009. Nel 2007 ha raggiunto la semifinale di European Challenge Cup dove \u00e8 stata sconfitta dai francesi del Clermont Auvergne per 46-29.\nCreazione.\nI Newport Gwent Dragons sono stati fondati il 1\u00ba aprile 2003, in seguito all'accordo tra Ebbw Vale RFC e Newport RFC raggiunto per creare una delle cinque squadre professionistiche regionali gallesi. Tuttavia dei contrasti tra i due club spinsero la WRU a dover intervenire con una mediazione guidata dall'allora amministratore delegato David Moffatt, che sugger\u00ec il nome di \"Gwent Dragons\". Il 28 luglio venne quindi ufficializzato tale nome per la squadra. La scelta spinse il mecenate del Newport RFC Tony Brown a ritirare il proprio supporto finanziario, tuttavia il 21 agosto torn\u00f2 sui suoi passi a seguito delle dimissioni del presidente dell'Ebby Vale Marcus Russell e il nome della squadra fu nuovamente cambiato in \"Newport and Gwent Dragons\".\nPoich\u00e9 la federazione chiedeva spiegazioni per i cambiamenti e per i continui attriti tra i due club, si rese necessario un nuovo accordo che si concluse con il passaggio alla denominazione di \"Newport Gwent Dragons\".\nCampo di gioco.\nIl terreno di gioco della squadra \u00e8 il Rodney Parade di Newport, che ha una capacit\u00e0 di 10.500 spettatori; a seguito di un accordo tra i proprietari del Newport RFC e la societ\u00e0 regionale tutte le partite della stagione regolare devono essere disputate su quel campo.\nIl 25 aprile 2008 \u00e8 stato presentato un progetto per la costruzione di un nuovo stadio della capienza di 15.000 posti, 13.000 dei quali a sedere. Oltre che al Rodney Parade i Dragons hanno giocato alcune partite di pre-stagione al Pontypool Park e al Pandy Park, di propriet\u00e0 del Cross Keys RFC.\nIl 1\u00ba maggio 2008 \u00e8 stato annunciato che il club di Premiership del Bristol avrebbe anch'esso giocato al Rodney Parade fino al completamento dei lavori di ristrutturazione del suo Memorial Stadium, previsti per il 2010.\nGiocatori.\nGiocatori che hanno vestito la maglia dei Dragons.\nI giocatori che seguono hanno vestito in almeno un'occasione la maglia dei British and Irish Lions."}
{"id": "225427", "revid": "2912", "url": "https://it.wikipedia.org/wiki?curid=225427", "title": "Port-Marly", "text": ""}
{"id": "225429", "revid": "2912", "url": "https://it.wikipedia.org/wiki?curid=225429", "title": "Queue-les-Yvelines", "text": ""}
{"id": "225436", "revid": "767487", "url": "https://it.wikipedia.org/wiki?curid=225436", "title": "Anna Guarini", "text": "Biografia.\nFiglia del poeta Giambattista Guarini e di Taddea Bendidio, Anna Guarini \u00e8 stata una delle pi\u00f9 famose cantanti e musiciste d'epoca rinascimentale. Aveva studiato liuto con Ippolito Fiorini e con Alberto dall'Occa, che erano tra i pi\u00f9 noti virtuosi della cappella ducale estense. Cantava con voce angelica e si accompagnava con il liuto.\nIl 1\u00ba dicembre del 1580, per le sue note doti artistiche, fu chiamata alla corte di Alfonso II d'Este, come damigella d'onore della giovanissima duchessa Margherita Gonzaga - terza e ultima moglie di Alfonso II d'Este - che aveva in mente di formare un suo \"Concerto delle Donne\", cio\u00e8 un'orchestra da camera \"segreta\" e tutta al femminile e perfino un Balletto delle donne. A corte arriv\u00f2 infatti un'altra dama, cantate e musicista gi\u00e0 famosa: Laura Peperara, che si mise al servizio della duchessa e nelle coreografie spesso vest\u00ec abiti maschili. Nel 1583 una terza cantatrice si un\u00ec alle prime due: era Livia d'Arco, che apparteneva ad una famosa famiglia mantovana di artisti. \nDurante la stagione della \"musica secreta\", a carnevale oppure in onore di ospiti illustri, si organizzavano concerti - riservati a pochi intimi della corte - cui contribuivano poeti e musicisti estensi, fra cui Livio Celiano che scrisse le parole di tre madrigali, ognuno dedicato a una delle tre cantanti e musiciste: se Anna suonava il liuto, Laura si accompagnava con l'arpa e Livia con la viola da gamba. Altre artiste, dame e damigelle, come Eleonora Sanvitale, Tarquinia Molza - musicista e poetessa - e Beatrice di Lodrone - musa ispiratrice di Torquato Tasso - partecipavano a questi \"concerti segreti\". Le allegrie e i balli, le opere teatrali con musica e il bel canto divennero una caratteristica della festosa e raffinata corte estense, giunta al suo occaso.\nNel 1585 Anna Guarini and\u00f2 sposa al conte Ercole Trotti. Sembra che abbia avuto una relazione con il conte Ercole Bevilacqua, comandante dei cavalieri ducali e marito di Bradamante d'Este (1550-1624), figlia naturale di Francesco d'Este. Il duca Alfonso II d'Este fece allontanare Ercole Bevilacqua da Ferrara, perch\u00e9 aveva ordito una congiura che prevedeva l'assassinio per avvelenamento di sua moglie Bradamante e del conte Ercole Trotti. Alfonso II d'Este fece promettere ad Ercole Trotti di rinunciare ad ogni vendetta.\nDopo la morte di Alfonso II, Il 27 ottobre 1597, e l'elezione di suo cugino Cesare d'Este - non riconosciuto come duca dal papa, con conseguente devoluzione di Ferrara alla Chiesa - Ercole Trotti si ritenne sciolto da ogni impegno con gli Este. \nIl 3 maggio 1598 Anna e Ercole Trotti si trovavano nel palazzo di famiglia di Zenzelino. Con l'aiuto di un sicario, cio\u00e8 di Girolamo Guarini, fratello di Anna, Ercole Trotti sorprese la moglie mentre dormiva, la uccise a colpi di scure e poi fugg\u00ec con il complice nelle terre di Venezia. Il delitto scosse Ferrara, anche perch\u00e9 fu consumato con ferocia ed enorme spargimento di sangue. Nella fase istruttoria del processo, dagli interrogatori dei servi e della balia si ottennero le prove di questo delitto atroce. Come il suo sicario, Trotti fu condannato a morte in contumacia e gli furono confiscati tutti i beni. Cesare d'Este - che fu duca di Modena e Reggio, dal 1598 alla morte - lo protesse, dandogli ospitalit\u00e0 nei suoi domini.\nAnna fu sepolta a Ferrara, nella chiesa di Santa Caterina Vegri, del Monastero del Corpus Domini e suo padre Giovanni Battista Guarini dett\u00f2 l'epigrafe in latino.\nErcole Bevilacqua torn\u00f2 poi a Ferrara, dove il cardinale Pietro Aldobrandini, legato a Ferrara dal 29 gennaio 1598 al 30 settembre 1605 e nipote del Papa Clemente VIII, lo accolse. Dopo qualche anno anche Ercole Trotti rientr\u00f2 in patria e, con la seconda moglie, si stabil\u00ec nella sua propriet\u00e0 di Zenzelino, proprio dove aveva consumato il delitto. A Ferrara, il tempo dei balli e dei concerti \"al femminile\" era tramontato."}
{"id": "225441", "revid": "765341", "url": "https://it.wikipedia.org/wiki?curid=225441", "title": "Tigerton (hardware)", "text": "Tigerton era un progetto, annunciato da Intel il 25 ottobre 2005 per i processori Xeon MP dedicati a sistemi multiprocessore; prese il posto del progetto Whitefield che per lungo tempo era stato portato avanti da Intel come successore del core Tulsa ma poi cancellato per problemi non meglio specificati, ed arriv\u00f2 sul mercato il 6 settembre 2007.\nCaratteristiche tecniche.\nProcesso produttivo.\nLa caratteristica peculiare di Tigeron rispetto al proprio predecessore riguardava l'architettura, che non era pi\u00f9 basata su quella NetBurst utilizzata fino a Tulsa, ma sulla Intel Core Microarchitecture introdotta per la prima volta nel settore server, con il progetto Woodcrest. La connessione al chipset era diretta per ogni singolo processore, invece che essere quella a bus condiviso precedentemente adottata dalle CPU Xeon; inizialmente si era favoleggiato sul fatto che tale tecnologia potesse essere riconducibile al BUS seriale (CSI) originariamente annunciato per Whitefield, ma nel corso del 2007 emerse chiaramente che il nuovo tipo di BUS (che nel frattempo era stato rinominato in Intel QuickPath Interconnect) avrebbe fatto il suo debutto solo con i successivi processori basati sull'architettura Nehalem successiva alla \"Core\".\nSi trattava di un processore multi core a 4 core, costruito a 65 nm, e arrivato sul mercato nella stessa finestra temporale prevista per Whitefield, come cardine della piattaforma Caneland insieme al chipset Clarksboro.\nDerivando dall'architettura di Woodcrest (e delle sue controparti negli altri settori di mercato, Conroe e Merom) che per\u00f2 erano dual core, veniva realizzato mediante un approccio ibrido unendo 2 core costruiti a Die Monolitico con un approccio a Die Doppio. Era in effetti molto simile al core Clovertown utilizzato per gli Xeon DP biprocessore di cui era stata annunciata una variante MP che per\u00f2 non \u00e8 mai arrivata sul mercato e che probabilmente \u00e8 stata di fatto rinominata in \"Tigerton\" per essere meglio identificata. Se si guarda alle caratteristiche tecniche del modello di punta si pu\u00f2 osservare che si trattava in buona sostanza di un processore Core 2 Extreme QX6800 modificato in modo da poter essere impiegato in sistemi a 4 socket.\nLa piattaforma Caneland forniva una banda del BUS triplicata rispetto a quanto avveniva nella precedente piattaforma Truland con Tulsa. Anche la banda della memoria RAM era aumentata di circa il 25%, mentre il quantitativo massimo raggiungeva i 256 GB di tipo FB-DIMM.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. L'approccio a die singolo cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nEssendo basato sull'architettura \"Core\", anche Tigerton supportava MMX, SSE, SSE2, SSE3, EM64T, XD-bit, Vanderpool e SpeedStep. Non era invece implementata la tecnologia Hyper-Threading, abbandonata da Intel nei processori appartenenti all'architettura \"Core\".\nPrezzi dei vari modelli al momento del lancio.\nIl nome commerciale di Tigerton era Xeon X73x0. Di seguito i prezzi dei modelli al momento del lancio:\nEra inoltre disponibile una versione LV (Low Voltage) a voltaggio ridotto in modo da poter essere inserita in sistemi compatti.\nInfine le 2 varianti dual core:\nModelli arrivati sul mercato.\nLa tabella seguente mostra i modelli di Xeon MP, basati su core Tigerton, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\nNota: la tabella soprastante \u00e8 un estratto di quella completa contenuta nella pagina dello Xeon.\nIl successore.\nPer un certo periodo di tempo successivo all'annuncio della sospensione del progetto Whitefield, tale nome in codice continu\u00f2 a permanere in alcune roadmap Intel e si era quindi ipotizzato che il suo sviluppo fosse stato semplicemente accantonato e non sospeso definitivamente; con il tempo per\u00f2, la totale assenza di notizie ufficiali, unita al successivo lancio della nuova architettura Nehalem, successiva alla \"Core\", hanno praticamente confermato la cessazione definitiva di tale progetto.\nA distanza di un anno dal lancio di Tigerton, a settembre 2008, \u00e8 arrivato il core Dunnington, l'ultimo esponente dell'architettura \"Core\" prima del lancio della successiva architettura Nehalem. La peculiarit\u00e0 di tale progetto risiede nel fatto che esso \u00e8 disponibile anche in versioni da ben 6 core affiancati ad una grande cache L3 da 16 MB condivisa."}
{"id": "225442", "revid": "2228759", "url": "https://it.wikipedia.org/wiki?curid=225442", "title": "Edgar Allan Poe", "text": "Considerato uno dei pi\u00f9 grandi e influenti scrittori statunitensi della storia, Poe \u00e8 stato l'iniziatore del racconto poliziesco, della letteratura dell'orrore e del giallo psicologico, scrivendo anche storie di fantascienza e avventura. Fu altres\u00ec un poeta romantico di valore, anticipando il simbolismo e il \"maledettismo\".\nPoe \u00e8 considerato il primo scrittore alienato d'America, avendo dovuto lottare per buona parte della vita con problemi finanziari e personali, con l'abuso di alcolici e in seguito sostanze stupefacenti, oltre che con l'incomprensione del pubblico e della critica dell'epoca.\nBiografia.\nPrimi anni di vita.\nEdgar Poe nacque a Boston il 19 gennaio 1809, secondogenito dell'attrice britannica Elizabeth Arnold e dell'attore americano David Poe Jr. Aveva un fratello maggiore, William Henry Leonard Poe e una sorella minore, Rosalie Poe. Il loro nonno, David Poe Sr., oriundo della Contea di Cavan, in Irlanda, era emigrato negli Stati Uniti intorno al 1750. Il nome Edgar potrebbe essere stato ispirato dal nome di un personaggio del \"Re Lear\" di William Shakespeare, tragedia che la coppia stava portando in scena nel 1809. Il padre abbandon\u00f2 la famiglia nel 1810 mentre sua madre mor\u00ec l'anno seguente a causa di una feroce tubercolosi polmonare; essendo rimasto orfano di entrambi i genitori, Poe fu messo in casa di John Allan, un mercante scozzese di successo, presso Richmond, in Virginia, che commerciava in una variet\u00e0 di prodotti tra cui il tabacco, stoffa, grano, pietra e schiavi. Gli Allan gli fecero da famiglia affidataria e gli diedero il nome di \"Edgar Allan Poe\", anche se non lo adottarono mai formalmente.\nLa famiglia Allan battezz\u00f2 Poe, nel 1812, nella Chiesa Episcopale. John Allan altern\u00f2 un'educazione di forte disciplina con una pi\u00f9 permissiva per il suo figlio adottivo. Nel 1815 la famiglia Allan, insieme a Edgar, si trasfer\u00ec in Gran Bretagna. Poe frequent\u00f2, nello stesso anno e per un breve periodo, la scuola di grammatica presso Irvine, in Scozia (paese natio di John Allan), prima di ricongiungersi alla famiglia a Londra nel 1816. Qui studi\u00f2 in un collegio a Chelsea fino all'estate del 1817. L'aula in cui studiava confinava con un cimitero e il preside del collegio insegnava matematica tra le tombe: ogni ragazzo doveva scegliere una lapide e calcolare l'et\u00e0 del defunto. Il primo giorno di scuola veniva poi data a ogni ragazzo una piccola pala di legno, con cui bisognava scavare le fosse di chi moriva nel periodo scolastico.\nProsegu\u00ec la carriera scolastica presso la Manor House School del reverendo John Bransby a Stoke Newington, un sobborgo a circa 6,4\u00a0km a nord di Londra.\nDa bambino rivel\u00f2 un'eccezionale memoria. La sua inclinazione, a volte forse eccessiva, per le rime e le anafore, cominciata da piccolo, gli valse presso i contemporanei l'appellativo di \"jingle-man\", coniato dal grande filosofo e poeta Ralph Waldo Emerson. La sua esagerata passione per musica e poesia forse fu causa di un violento squilibrio del sistema nervoso e della fragilit\u00e0 della sua esile fibra: a tal proposito, scrisse:\nI genitori adottivi gli vollero dare un'educazione fortemente inglese. Studi\u00f2 infatti in Inghilterra, dove i massimi scrittori e poeti inglesi esercitarono una grande influenza sulla sua sensibilit\u00e0. Le memorie di quel tempo sono raccontate nel \"William Wilson\", dove descrive la sua scuola di Stoke Newington \u00abantichissima casa di un misteriosissimo villaggio dell'Inghilterra ricco di passeggiate fantastiche, sulle quali gettavano perennemente le loro grandi ombre immemorabili olmi\u00bb.\nNell'estate del 1820 Poe torn\u00f2 con gli Allan a Richmond, in Virginia. Nel 1824 serv\u00ec come luogotenente della guardia giovanile d'onore della citt\u00e0 che celebr\u00f2 la visita di Gilbert du Motier de La Fayette. Nel marzo del 1825, lo zio di John Allan mor\u00ec lasciando al nipote diversi immobili. L'eredit\u00e0 fu stimata in 750.000 dollari statunitensi. Durante l'estate Allan festeggi\u00f2 l'incremento della sua ricchezza con l'acquisto di una casa a due piani di nome Moldavia.\nNello stesso anno, espulso dall'Accademia di Richmond, si invagh\u00ec di Jane Stith Stanard (nata Craig), madre di un suo compagno di studi, ricordata nei suoi scritti col \"senhal\" Helen. Inconsolabile per la precoce morte della signora Stanard, dalle lettere si desume che per parecchi mesi si rec\u00f2 solo, di notte, anche sotto la pioggia, a piangere disperatamente sulla tomba di lei. In quell'anno compose rime a Helen, poi a Eleonor, Irene, Paeau. Ma solo Sarah Elmira Royster esercit\u00f2 su di lui un fascino irresistibile, tanto che si fidanz\u00f2 prima di iscriversi all'Universit\u00e0 della Virginia per studiare lingue antiche e moderne. L'universit\u00e0 fu fondata sugli ideali del suo ideatore, Thomas Jefferson e aveva regole severe contro il gioco d'azzardo, i cavalli, le armi, il tabacco e l'alcol; tuttavia queste regole furono generalmente ignorate. Jefferson aveva proposto un sistema di autogestione dello studente a cui veniva consentito di scegliersi il proprio percorso di studi. Il sistema, tuttavia, era alquanto caotico e vi era un alto tasso di abbandono. Durante il tempo trascorso all'Universit\u00e0, Poe perse il contatto con la Royster e litig\u00f2 col padre adottivo a causa di debiti di gioco. Poe sostenne che Allan non gli avesse dato il denaro sufficiente per l'iscrizione ai corsi, per acquistare testi e per un alloggio. Allan invi\u00f2 ulteriore denaro e vestiti ma nonostante ci\u00f2 i debiti di Poe aumentarono. Poe abbandon\u00f2 l'Universit\u00e0 dopo un anno e, non sentendosi ben accolto a Richmond, soprattutto dopo aver appreso che la sua fidanzata Royster aveva sposato Alexander Shelton, si trasfer\u00ec a Boston nel mese di aprile 1827, sostenendosi con lavori saltuari come impiegato e giornalista. Ad un certo punto inizia ad usare lo pseudonimo di Henri Le Rennet.\nCarriera militare.\nNon essendo in grado di mantenersi, il 27 maggio 1827 Poe si arruol\u00f2 nello \"United States Army\" come soldato semplice, facendosi conoscere con il nome di \"Edgar A. Perry\" e dichiarando di avere 22 anni malgrado fosse soltanto diciottenne. Inizialmente prest\u00f2 servizio presso \"Fort Independence\", nel porto di Boston, con una paga di cinque dollari al mese. Nello stesso anno, pubblic\u00f2 il suo primo libro, una raccolta di 40 pagine di poesia, \"Tamerlano e altre poesie\", che port\u00f2 la firma di \"un bostoniano\". Vennero stampate solo 50 copie e il libro non ricevette praticamente alcuna attenzione. Il reggimento di Poe fu inviato a \"Fort Moultrie\" a Charleston, Carolina del Sud e, l'8 novembre 1827, viaggi\u00f2 sulla nave brigantino \"Waltham\". Poe venne promosso a \"artificer\", uno specialista arruolato con il compito di preparare le granate per l'artiglieria, ruolo per cui vide la sua paga raddoppiarsi. Dopo aver prestato servizio come \"artificer\" per due anni, raggiungendo il grado di Sergente Maggiore dell'artiglieria (il grado pi\u00f9 alto che un sottufficiale pu\u00f2 raggiungere), Poe cerc\u00f2 di porre fine al suo periodo di arruolamento. Rivel\u00f2 al suo comandante, il tenente Howard, il suo vero nome e la sua situazione. Howard avrebbe allora acconsentito a congedare Poe a patto che si fosse riconciliato con John Allan. Tuttavia, nonostante le diverse suppliche, Allan ignor\u00f2 Poe, non informandolo nemmeno della malattia di sua madre adottiva. Frances Allan mor\u00ec il 28 febbraio 1829 e Poe riusc\u00ec a fare visita alla sua tomba soltanto il giorno successivo alla sua tumulazione. Forse addolcito dalla morte della moglie, John Allan accett\u00f2 di aiutare il giovane Poe ad essere congedato per tentare di essere ammesso alla \"United States Military Academy\" di West Point.\nIl 15 aprile 1829, Poe finalmente lasci\u00f2 l'esercito. Prima di entrare a West Point, Poe trascorse un breve periodo a Baltimora per stare con la zia vedova Maria Clemm, sua figlia Virginia Eliza Clemm (cugina di primo grado di Poe), suo fratello Henry e la nonna invalida Elizabeth Cairnes Poe. Frattanto, Poe pubblic\u00f2, nello stesso anno, il suo secondo libro, \"Al Aaraaf, Tamerlano e Poesie Minori\".\nIl 1\u00ba luglio 1830 si iscrisse come cadetto all'accademia militare di West Point; pochi mesi dopo, ad ottobre, John Allan spos\u00f2 in seconde nozze Louisa Patterson. Il matrimonio e i litigi tra Poe e i figli naturali di Allan portarono il padre adottivo a rinnegare Poe e quest'ultimo decise di lasciare West Point andando volontariamente incontro alla corte marziale. L'8 febbraio 1831, fu infatti processato per negligenza grave e disobbedienza ad un ordine per aver rifiutato di partecipare alla formazione, all'educazione e ai riti religiosi. Poe deliberatamente non si dichiar\u00f2 colpevole in modo da essere espulso, sapendo che sarebbe stato giudicato colpevole.\nNel 1831, dunque, part\u00ec per New York, dove pubblic\u00f2 un terzo volume di poesie, intitolato semplicemente \"Poems\". Il libro fu finanziato grazie all'aiuto dei suoi compagni cadetti di West Point, molti dei quali donarono 75 centesimi alla causa, raccogliendo un totale di 170 dollari. Essi si aspettavano versi simili a quelli satirici che Poe aveva scritto sui propri comandanti. Stampato da Elam Bliss di New York, fu etichettato come \"Second Edition\" e comprendeva una dedica: \"Questo volume \u00e8 rispettosamente dedicato al corpo dei cadetti degli Stati Uniti.\" Nel libro vennero ristampati i lunghi poemi \"\"Tamerlano\" e \"Al Aaraaf\", ma ne facevano parte anche sei poesie inedite, tra cui le prime versioni di \"A Elena\", \"Israfel\" e \"La Citt\u00e0 del mare\"\". A marzo dello stesso anno, fece ritorno a Baltimora da sua zia, suo fratello e suo cugino. Il fratello maggiore Henry, in cattiva salute in parte a causa di problemi di alcolismo, mor\u00ec il 1\u00ba agosto.\nCarriera editoriale.\nDopo la morte del fratello, Poe inizi\u00f2 tentativi pi\u00f9 concreti per promuovere la sua carriera di scrittore; tuttavia trov\u00f2 un periodo molto difficile per l'editoria statunitense. Fu il primo statunitense noto che cerc\u00f2 di vivere dei soli proventi della scrittura e fu ostacolato dalla mancanza di una legge internazionale sul diritto d'autore. Spesso gli editori britannici stampavano opere di scrittori statunitensi senza pagarne il lavoro. Il settore fu anche particolarmente colpito dal panico del 1837. Nonostante una crescita in forte espansione dei periodici, favorita in parte dalle nuove tecnologie, molti non durarono oltre un paio di uscite e gli editori spesso si rifiutavano di pagare i loro autori o li pagavano con grande ritardo, rispetto a quanto pattuito. Durante i suoi tentativi di mantenersi col suo lavoro di scrittore, Poe, dovette pi\u00f9 volte ricorrere a umilianti richieste di denaro e altre forme di assistenza.\nDopo le sue prime esperienze poetiche, Poe rivolse la sua attenzione alla prosa. Pubblic\u00f2 a Filadelfia alcune storie e inizi\u00f2 a lavorare al suo unico dramma, \"Poliziano\". Nell'ottobre 1833 il \"Baltimore Saturday Visiter\" assegn\u00f2 a Poe un premio per il suo racconto \"Manoscritto trovato in una bottiglia\". La storia lo port\u00f2 all'attenzione di John Pendleton Kennedy, un abitante di Baltimora con notevoli mezzi che aiut\u00f2 Poe a pubblicare alcuni dei suoi racconti e lo present\u00f2 a Thomas W. White, direttore del \"Southern Literary Messenger\" di Richmond. Poe divent\u00f2 cos\u00ec assistente al montaggio del periodico per il mese di agosto 1835; ci\u00f2 malgrado, fu licenziato nel giro di poche settimane in quanto fu sorpreso ubriaco dal suo principale. In una lettera dell'11 settembre 1835 scritta a John Pendleton Kennedy, uno dei suoi pochi ammiratori, scrisse che:\nIl matrimonio e la morte della moglie.\nRitornato a Baltimora, spos\u00f2 segretamente il 22 settembre 1835 sua cugina in secondo grado Virginia. Poe aveva 26 anni, mentre Virginia solo 13, anche se sul certificato di matrimonio si attestava che ne avesse 21. La giovanissima et\u00e0 della sposa e il matrimonio tra cugini primi non era cos\u00ec inconsueto; secondo alcuni studiosi, come Marie Bonaparte, il matrimonio non fu consumato: pur essendo un rapporto d'amore quello tra Poe e Virginia non era sessuale ma una relazione platonica di tipo \"fratello-sorella\". L'unico dato certo \u00e8 che non divisero il letto fino a che Virginia non ebbe 16 anni.\nReintegrato da White dopo aver promesso un buon comportamento, Poe si trasfer\u00ec a Richmond con Virginia e sua madre. Rimase al \"Messenger\" fino a gennaio 1837 e, al riguardo, afferm\u00f2 che durante questo periodo il giornale avesse aumentato le copie da 700 a 3.500. Inoltre, pubblic\u00f2 diverse poesie, recensioni di libri, critiche e storie. Il 16 maggio 1836 vi fu una seconda cerimonia di nozze a Richmond con Virginia Clemm, questa volta pubblica.\nTra il 1837 e il 1838 scrisse \"Storia di Arthur Gordon Pym\" (\"The Narrative of Arthur Gordon Pym of Nantucket\"), che venne pubblicato nel 1838. Si tratta di uno dei libri pi\u00f9 famosi di Poe, e tra i pi\u00f9 rappresentativi della sua narrativa del terrore. Nell'estate dell'anno successivo Poe divenne assistente direttore della rivista \"Burton's Gentleman's Magazine\". Pubblic\u00f2 numerosi articoli, storie e recensioni, migliorando la sua reputazione di critico tagliente che si era procurato presso il \"Southern Literary Messenger\". Nello stesso anno, il 1839, furono pubblicati in due volumi \"I racconti del grottesco e dell'arabesco\" (\"Tales of the Grotesque and the Arabesque\"), che ricevettero recensioni contrastanti. Poe lasci\u00f2 il \"Burton\" dopo circa un anno e trov\u00f2 un posto di assistente presso il \"Graham Magazine\".\nNel 1840 compose a Filadelfia \"La caduta della casa degli Usher\", \"Morella\", \"William Wilson\", \"La cometa\" e \"La conversazione di Eiros e Charmion\" e nel giugno dello stesso anno annunci\u00f2 l'intenzione di fondare un giornale intitolato \"Stylus\". In origine voleva chiamarla \"The Penn\". Il 6 giugno 1840 lo scrittore acquist\u00f2 uno spazio pubblicitario su \"The Saturday Evening Post\", per il suo progetto: \"Prospetto di \"The Penn\", una rivista mensile letteraria e pubblicata nella citt\u00e0 di Filadelfia da Edgar A. Poe\". La rivista non venne mai realizzata. In questo periodo, egli tent\u00f2 di assicurarsi una posizione con l'amministrazione Tyler, affermando di essere stato un membro del Partito Whig. Egli sperava di essere assunto alla dogana di Filadelfia grazie all'intercessione di un amico, Frederick Thomas, conoscente del figlio del presidente Tyler; tuttavia, Poe non riusc\u00ec a presentarsi all'incontro con Thomas per discutere sulla nomina, sostenendo di essere stato malato, anche se l'amico ritenne che fosse stato in stato di ubriachezza. Nonostante gli fosse stato promesso un incarico, tutte le posizioni vennero occupate da altri.\nNel 1841, per il \"Gift\" e il \"Graham's Magazine\", scrisse \"Eleonora\" e \"Autografia\", \"Studi letterari e critici\" su scrittori contemporanei, \"Il ritratto ovale\", \"La vita della morte\", \"La maschera della morte rossa\"; compose \"I delitti della Rue Morgue\", considerato da molti il racconto capostipite del genere poliziesco. In esso compare per la prima volta il personaggio del detective criminologo Auguste Dupin, antesignano di quegli investigatori \"deduttivi\" che avranno in Sherlock Holmes il pi\u00f9 celebre rappresentante.\nNel 1842 pubblic\u00f2 \"Le terre di Arnheim\", \"Il giardino nel paesaggio\", \"Il pozzo e il pendolo\", \"Il mistero di Marie Roget\", opere che gravitano intorno a una visione della realt\u00e0 e contemporaneamente dell'immaginario; odio, fascino e paura, entusiasmo e diffidenza verso una societ\u00e0 dalla quale cerca di fuggire, in una prosa ricca di echi shakespeariani e metafisici.\nUna sera, nel mese di gennaio 1842, Virginia mostr\u00f2 i primi segni di \"deperimento da consunzione\", la condizione oggi conosciuta come tubercolosi o tisi: mentre stava cantando e suonando il pianoforte ebbe un attacco di tosse, le si ruppe un vaso sanguigno in gola ed ebbe la prima emorragia polmonare con emottisi. Si trattava della stessa malattia che uccise la madre dello scrittore (tubercolosi polmonare) ma con in pi\u00f9 laringite tubercolare e la tubercolosi tonsillare. Poe inizi\u00f2 a bere pi\u00f9 intensamente per via dello stress causato dalla malattia della moglie; lasci\u00f2 \"Graham\" e tent\u00f2 di trovare una nuova posizione e nuovi lavori che gli permettessero di curare adeguatamente Virginia ma non riusc\u00ec a guadagnare molto. Torn\u00f2 a New York, dove per un breve periodo lavor\u00f2 all\"Evening Mirror\" prima di diventare editore del \"Broadway Journal\" e, in seguito, il suo unico proprietario. Qui si attir\u00f2 l'antipatia di altri scrittori accusando pubblicamente Henry Wadsworth Longfellow di plagio. Tra le sue amicizie newyorkesi va per\u00f2 ricordato il rapporto con il musicista e patriota italiano Piero Maroncelli. A causa del freddo e del poco cibo Virginia peggior\u00f2; fu costretta all'inizio ad usare il vecchio mantello militare di Edgar come coperta.\nNel 1843 videro la luce \"Lo scarabeo d'oro\", che ottenne grande successo, e \"Il gatto nero\", scritti che gli diedero una discreta celebrit\u00e0. Il 29 gennaio 1845, il suo lavoro \"Il corvo e altre poesie\" venne pubblicato sull\"Evening Mirror\", destando grande scalpore. Nonostante il successo ottenuto da questa poesia, che rese Poe immediatamente celebre, egli fu pagato solo 9 dollari per la sua pubblicazione. Contemporaneamente \"Il Corvo\" venne pubblicato anche sulla rivista \"The American Review: A Whig Journal\" con lo pseudonimo di \"Quarles\".\nNel 1846, il \"Broadway Journal\" fall\u00ec. Poe si trasfer\u00ec in un cottage a Fordham, New York, in quello che oggi \u00e8 il Bronx all'angolo sud-est tra Grand Concourse e Kingsbridge Road. Virginia vi mor\u00ec il 30 gennaio 1847. I biografi e i critici spesso suggeriscono che il tema frequente negli scritti di Poe della \"morte di una bella donna\" nasca dalla ripetuta perdita o malattie di donne a cui teneva, per tutta la sua vita. Questo tema gli ispir\u00f2 alcune delle sue pagine migliori a suo dire e in questo senso va intesa l'affermazione che non ci sarebbe \"niente di pi\u00f9 poetico\":\nL'estrema povert\u00e0 in cui viveva lo costrinse addirittura a usare le lenzuola del corredo matrimoniale (portate in dote dalla sposa) come sudario per la moglie stessa. Un'amica della moglie lo aiut\u00f2 a organizzare le esequie e a pagare la lapide. Poe cadde in una cupa depressione subendo attacchi di aritmia cardiaca. Il suo alcolismo divenne molto grave. Charles Chauncey Burr scrisse che Poe in seguito fu trovato molte volte quasi assiderato nella neve, di notte e d'inverno, seduto vicino alla tomba della moglie.\nSopraffatto dal dolore, Poe inizi\u00f2 poi a corteggiare la poetessa Sarah Helen Power Whitman, che viveva a Providence, Rhode Island, anche lei vedova. Tuttavia, non vi fu mai un coinvolgimento, presumibilmente a causa dell'alcolismo di Poe e del suo comportamento irregolare. Vi \u00e8 anche una notevole probabilit\u00e0 che la madre della Whitman sia intervenuta per far fallire la loro relazione. Poe torn\u00f2 a Richmond e riallacci\u00f2 i rapporti con il suo amore di giovent\u00f9, Sarah Elmira Royster. \u00c8 stato ipotizzato che fino al 1847 Poe abbia avuto una relazione extraconiuguale con Frances \"Fanny\" Sargent Osgood, una poetessa sposata anche lei sofferente di tisi, deceduta nel 1850.\nIntorno ad aprile 1849, Poe smise di bere grandi quantit\u00e0 di alcol e fare uso di oppio, con l'intenzione di disintossicarsi completamente in vista del matrimonio con Sarah Royster.\nMorte.\nPoe mor\u00ec improvvisamente 6 mesi dopo, in seguito a una breve malattia di origine incerta. Il 3 ottobre 1849 lo scrittore fu ritrovato delirante per le strade di Baltimora, \"in grande difficolt\u00e0, e... bisognoso di immediata assistenza\", secondo l'uomo che lo trov\u00f2, Joseph W. Walker. Fu portato all'ospedale Washington College, dove mor\u00ec domenica 7 ottobre 1849, alle cinque del mattino. Poe non rimase mai sufficientemente lucido per spiegare come si fosse trovato in tali gravi condizioni, n\u00e9 come mai indossasse vestiti che non erano i propri.\nSi dice che Poe abbia ripetutamente invocato il nome \"Reynolds\" durante la notte precedente al suo decesso, bench\u00e9 non sia chiaro a chi si riferisse. Alcune fonti affermano che le ultime parole di Poe furono \u00abSignore aiuta la mia povera anima\u00bb. Tutti i referti medici, compreso il suo certificato di morte, sono andati perduti. I giornali dell'epoca attribuirono la morte dello scrittore a una \"congestione del cervello\" o \"infiammazione cerebrale\", eufemismi comuni per le morti dovute a cause come l'alcolismo; la causa della morte sarebbe in questo caso la cirrosi epatica con encefalopatia alcolica.\nL'effettiva causa della morte rimane comunque un mistero; a partire gi\u00e0 dal 1872 si ritenne comunemente che fosse stato rapito e costretto a bere alcool, per essere sfruttato ripetutamente come \"elettore forzato\" (una pratica fraudolenta in uso nel XIX secolo e conosciuta come \u201ccooping\u201d); sarebbe deceduto per intossicazione da alcol o epatite alcolica, o coma etilico; altre ipotesi comprendono \"delirium tremens\" (sindrome da astinenza alcolica, accreditato per buona parte del XX secolo), cardiopatia, epilessia, neurosifilide, meningite tubercolare (contagiato dalla tubercolosi della moglie), colera, emorragia cerebrale, ictus, avvelenamento da metalli pesanti, tumore al cervello e rabbia.\nQuest'ultima malattia \u00e8 oggi una delle ipotesi pi\u00f9 diffuse. Come affermato poi dal cardiologo dell'University of Maryland Medical Center, R. Michael Benitez nella sua relazione pubblicata nel settembre 1996: \u00abNon si pu\u00f2 dire con certezza che la rabbia fu causa della sua morte dal momento che non fu effettuata un'autopsia, tuttavia questa \u00e8 l'ipotesi da considerare pi\u00f9 veritiera in quanto deliri, tremori, allucinazioni e stati confusionali, sintomi tipici della rabbia, non possono essere spiegati con l'abuso di alcool poich\u00e9 Poe smise di assumere queste sostanze sei mesi prima del ricovero in ospedale\u00bb.\nBenitez aggiunse che \u00abi resoconti storici delle condizioni di Poe in ospedale pochi giorni prima della morte indicano che con grande probabilit\u00e0 egli ebbe la rabbia\u00bb.\nAveva viaggiato in treno da Richmond fino a Baltimora pochi giorni prima, il 28 settembre; mentre era a Richmond, aveva inoltre fatto una proposta di matrimonio alla donna che sarebbe dovuta diventare la sua seconda moglie, Sarah Royster. Poe intendeva continuare il viaggio fino a Filadelfia per degli affari, quando si ammal\u00f2. I resoconti indicano che all'inizio era delirante con brividi e allucinazioni, poi cadde in coma. Si risvegli\u00f2 dal coma, divenne calmo e lucido, ma poi cadde nuovamente in uno stato di delirio, divenne aggressivo ed ebbe bisogno di essere immobilizzato. Perse poi conoscenza e mor\u00ec il quarto giorno di ospedale. Secondo Benitez \u00ab\u00e8 insolito per pazienti che soffrono di astinenza da alcol ammalarsi gravemente, rimettersi per poco tempo e poi peggiorare e morire\u00bb e l'astinenza dagli oppiacei non produce tutti quei sintomi, con lucidit\u00e0 alternata a stati di incoscienza. Il medico di Poe scrisse anche che Poe rifiut\u00f2 l'alcol che gli fu offerto (per curare l'astinenza presunta) e bevve solo acqua, ma con gran difficolt\u00e0; questo pare essere un sintomo dell'idrofobia rabbica (causata dal fatto che la deglutizione di liquidi provoca un laringospasmo molto doloroso, che poi si estende, a causa dell'ipersalivazione e dell'effetto psicologico, al solo suggerimento di bere); in concomitanza con altri sintomi, \u00e8 un classico e inequivocabile segno di rabbia. Benitez conclude che Poe venne, forse, morso da un animale portatore, ad esempio uno dei suoi gatti, un cane o un pipistrello, e contrasse la malattia senza quasi accorgersene.\nControversie.\nLe \"memorie\" di Griswold.\nNel giorno della sepoltura di Edgar Allan Poe, apparve un lungo necrologio sul \"New York Tribune\", a firma \"Ludwig\", che fu velocemente divulgato in tutto il paese. Il pezzo iniziava con queste parole: \"Edgar Allan Poe \u00e8 morto a Baltimora l'altro ieri. Questo annuncio far\u00e0 sussultare molti, ma pochi ne saranno afflitti.\" \"Ludwig\" fu presto identificato come Rufus Wilmot Griswold, un editore, critico e antologista che nutriva dissapori personali e professionali nei confronti di Poe dal 1842. Griswold in qualche modo divenne l'esecutore letterario di Poe e tent\u00f2 di distruggere la sua reputazione dopo la sua morte.\nRufus Griswold scrisse un articolo biografico su Poe denominato \"Memoria dell'Autore\", a cui alleg\u00f2 alcune opere dello scrittore. Griswold lo rappresent\u00f2 come un alcolizzato, pazzo, drogato, depravato e utilizz\u00f2 le lettere di Poe come prova. Molte delle sue affermazioni erano tuttavia o falsit\u00e0 o mezze verit\u00e0 distorte: ad esempio, \u00e8 ormai noto che Poe non fosse un tossicodipendente, se non dopo la morte della moglie Virginia. Gli amici di Poe denunciarono le inesattezze del libro di Griswold, tuttavia i suoi giudizi vennero popolarmente accettati. Ci\u00f2 avvenne soprattutto perch\u00e9 era l'unica biografia completa in circolazione e predestinata perci\u00f2 a successive varie ristampe, ma anche perch\u00e9 i lettori erano affascinati al pensiero di leggere le opere di un uomo \"malvagio\". Le lettere che Griswold present\u00f2 come prove della rappresentazione di Poe si rivelarono in seguito false.\nA differenza di quanto spesso si dice, Poe non fu oppiomane o consumatore di droga per gran parte della sua vita: cominci\u00f2 a bere in maniera massiccia (prima riusciva a tenere sotto controllo la tendenza all'alcol) e a usare droghe solo negli ultimi anni di vita, specialmente dopo la morte della moglie. La \"leggenda nera\" di Poe come archetipo del poeta maledetto, autodistruttivo o simile ai personaggi dei suoi racconti del terrore corrisponde solo in parte, perch\u00e9 egli era, fino agli ultimi anni, pi\u00f9 simile al razionale Dupin, la cui fascinazione per il macabro e il mistero ha basi psicologiche, artistiche e scientifiche.\nStile e temi letterari.\nGeneri.\nLe opere di narrativa pi\u00f9 conosciute di Poe sono in stile gotico, un genere seguito per assecondare il gusto del pubblico, anticipatore della letteratura horror. La maggior parte delle sue tematiche ricorrenti hanno a che fare con la morte, specie quella di una donna amata: i suoi segni fisici, gli effetti della decomposizione, la preoccupazione di una sepoltura da vivi (in \"La sepoltura prematura\"), la rianimazione dei cadaveri (\"Ligeia\", \"Morella\"), il macabro, le paure pi\u00f9 ataviche (\"La maschera della morte rossa\") e il lutto. In parecchi casi l'orrore o l'inquietudine non derivano da violenza esibita o veri eventi soprannaturali o paranormali inequivocabili (se non per i racconti di fantasmi, non-morti, maledizioni e simili, come \"La caduta della casa degli Usher\" o \"Morella\") ma da malattie mentali e fobie del protagonista, oppure da eventi reali terrorizzanti o cose insolite, sempre filtrate dalla mente del personaggio narrante (ad esempio \"Il cuore rivelatore\", \"La sepoltura prematura\", \"Berenice\", \"Il corvo\", \"Il gatto nero\", \"Il pozzo e il pendolo\", \"William Wilson\") per cui Poe \u00e8 anche un precursore del romanzo psicologico, come poi F\u00ebdor Dostoevskij. In altri Poe lascia volutamente non chiaro se si parli di un reale evento, oppure di una suggestione, o ancora di un'allucinazione indotta sia dalla psiche del personaggio sia dall'uso di droghe o alcol, o un fenomeno ipnotico (\"Ligeia\", dove il protagonista, che assiste alla \"resurrezione\" della prima moglie a partire dal corpo della seconda consorte deceduta, \u00e8 un accanito consumatore di oppio; o anche \"Il ritratto ovale\", \"Una storia delle Ragged Mountains\", \"Rivelazione mesmerica\"...).\nMolti dei suoi lavori sono generalmente considerati parte del genere del romanticismo dark (corrente tardo-romantica statunitense che si rifece al romanticismo gotico europeo), una reazione letteraria al trascendentalismo, che era fortemente inviso a Poe. Egli scherniva gli aderenti a questo movimento e ridicolizzava i loro scritti descrivendoli come \"metafore a conduzione pazza\", che cadono nel \"dimenticatoio per amor dell'oscurit\u00e0\" o \"mistiche per l'amore del misticismo\". Tuttavia in una lettera indirizzata a Thomas Holley Chivers Poe affermava di non disprezzare i trascendentalisti, ma \"solo gli ipocriti e i sofisti che vi erano tra di loro\".\nOltre ai racconti dell'orrore, Poe scrisse anche i noti polizieschi, gialli psicologici e racconti con il ragionamento al centro, come la serie di Auguste Dupin, in cui l'orrore cede il posto alla ragione scientifica e logica che scioglie il mistero e la paura, satire, racconti umoristici e bufale. Per l'effetto comico, utilizz\u00f2 sapientemente l'ironia e la stravaganza del ridicolo, spesso nel tentativo di distogliere il lettore dal conformismo culturale. \"Metzengerstein\", la prima storia che notoriamente Poe pubblic\u00f2, fu la sua prima incursione nel genere dell'orrore, ma fu originariamente intesa come una satira \"burlesque\" del genere popolare. Poe reinvent\u00f2 anche la fantascienza, utilizzando nei suoi scritti le tecnologie emergenti, come le mongolfiere in \"La frottola del pallone\" e \"L'incomparabile avventura di un certo Hans Pfaall\", il racconto di un fantasioso allunaggio, ispirato a racconti simili di Voltaire, Cyrano de Bergerac e Raspe (autore delle avventure del Barone di M\u00fcnchhausen) oltre a racconti d'avventura che sfociano spesso nelle sue atmosfere horror pi\u00f9 classiche (\"Storia di Arthur Gordon Pym\", \"Una discesa nel Maelstr\u00f6m\", \"Manoscritto trovato in una bottiglia\").\nPoe scrisse gran parte delle sue opere utilizzando temi rivolti specificamente ai gusti della massa. A tal fine, la sua narrativa incluse spesso elementi relativi a pseudoscienze popolari, come la frenologia, il mesmerismo e la fisiognomia.\nFisica, cosmologia e occulto.\nPoe si interess\u00f2 di scienza, cosmologia, occulto ed esoterismo. \"Eureka\", un saggio scritto nel 1848, comprendeva una teoria cosmologica che presagiva la teoria del Big Bang 80 anni prima che fosse formulata, nonch\u00e9 la prima soluzione plausibile per il paradosso di Olbers. Poe non utilizz\u00f2 il metodo scientifico in \"Eureka\" che invece fu scritta utilizzando la pura intuizione. Per questo motivo \u00e8 ritenuta un'opera d'arte, non un trattato scientifico; mentre era ancora in vita, Poe sostenne che fosse riportata la verit\u00e0 e giudic\u00f2 l'opera il suo capolavoro. Tuttavia, \"Eureka\" \u00e8 piena di errori scientifici. In particolare, le intuizioni di Poe ignorano i principi newtoniani per quanto riguarda la densit\u00e0 e la rotazione dei pianeti. Poe, come convinto evoluzionista, estende le sue riflessioni alla vita sulla Terra, come faranno gli scrittori seguaci dell'evoluzionismo di Charles Darwin: egli assimila il processo di formazione del sistema solare, all'evoluzione di nuove specie sulla Terra:\nPoe era affascinato anche dal mesmerismo, tant'\u00e8 che scrisse dapprima una novella, \"Rivelazione mesmerica\", in cui un soggetto \"mesmerizzato\" in punto di morte descrive la vita nell'aldil\u00e0, parlando del \"regno delle ombre\". Poi, sullo stesso argomento, un racconto di poche pagine, \"La verit\u00e0 sul caso di Mr. Valdemar\", tradotto anche con il nome di \"Testimonianza sul caso del signor Valdemar\", e \"Una storia delle Ragged Mountains\", in cui aggiunge al mesmerismo il tema della reincarnazione.\nPoe espresse la sua visione religiosa, una sintesi di panteismo, vitalismo e materialismo, anche in una lettera a James Russell Lowell, dove si dimostra interessato anche alla fisica delle particelle e allo spiritismo (all'epoca studiato anche da alcuni uomini di scienza):\nCrittografia.\nPoe coltiv\u00f2 un vivo interesse per la crittografia. Mise un avviso circa le sue capacit\u00e0 sull\"Alexander's Weekly (Express) Messenger\", invitando i crittografi a mandargli i loro lavori che poi lui avrebbe proceduto a risolvere. Nel luglio 1841, Poe pubblic\u00f2 un saggio intitolato \"Qualche parola sulla scrittura segreta\" sul \"Graham's Magazines\". Sfruttando l'interesse pubblico per l'argomento, scrisse \"\"Lo scarabeo d'oro\", che utilizza la crittografia come parte essenziale della storia. Il successo di Poe con la crittografia non fu basato tanto su una sua profonda conoscenza di quel campo (il suo metodo si limit\u00f2 al semplice cifrario a sostituzione), ma sulla sua conoscenza delle riviste e dei giornali. Le sue appassionanti capacit\u00e0 di analisi, cos\u00ec evidenti nei suoi romanzi polizieschi, gli permisero di notare come il pubblico fosse in gran parte ignorante sui metodi con cui un semplice crittogramma a sostituzione potesse essere risolto, e quindi utilizz\u00f2 ci\u00f2 a suo vantaggio. La sensazione che Poe riusc\u00ec a creare con le sue acrobazie crittografiche svolse un importante ruolo nella divulgazione della crittografia su giornali e riviste.\nPoe contribu\u00ec alla crittografia al di l\u00e0 del crescente interesse suscitato dal pubblico durante la sua vita. William Friedman, un eminente crittografo statunitense, fu fortemente influenzato da Poe. L'interesse iniziale di Friedman sulla crittografia gli venne dalla lettura de \"Lo scarabeo d'oro\" da bambino; un interesse che poi mise a frutto per decifrare il codice PURPLE giapponese durante la seconda guerra mondiale.\nTeoria letteraria.\nGli scritti di Poe riflettono le sue teorie letterarie, che present\u00f2 ampiamente nelle sue critiche e in alcuni saggi, come \"Il principio poetico\"\". Non apprezzava il didatticismo e l'allegoria, riteneva che il significato di uno scritto dovesse essere celato sotto una lieve superficie. Opere con ovvi significati, scrisse, cessano di essere arte. Riteneva, inoltre, che il lavoro di qualit\u00e0 dovesse essere breve e concentrato su uno specifico effetto singolo. A tal fine, ritenne che lo scrittore dovesse calcolare accuratamente ogni sentimento e ogni idea.\nIn \"La filosofia della composizione\", un saggio in cui Poe descrisse la genesi de \"Il Corvo\", egli afferma di aver rigorosamente seguito questo metodo. T. S. Eliot disse: \"\u00c8 difficile per noi leggere quel saggio, senza riflettere se Poe abbia tracciato la sua poesia con tale calcolo, egli avrebbe impiegato pi\u00f9 dolore su di esso: il risultato non rende merito al metodo.\" Il biografo Joseph Wood Krutch ha descritto il saggio come \"un esercizio altamente geniale nell'arte della razionalizzazione\".\nEredit\u00e0.\nInfluenza letteraria.\nDurante la sua vita, Poe fu per lo pi\u00f9 riconosciuto come un critico letterario. Il collega James Russell Lowell lo defin\u00ec \"il critico pi\u00f9 esigente, filosofico e senza paura di opere di fantasia che abbia mai scritto in America\", suggerendo, in tono retorico, che di tanto in tanto usasse l'acido prussico invece dell'inchiostro. Le caustiche recensioni di Poe gli fecero guadagnare la reputazione di \"uomo \"Tomahawk\"\". Uno dei bersagli preferiti delle critiche di Poe fu il poeta di Boston, Henry Wadsworth Longfellow, successivamente acclamato, che fu spesso difeso dai suoi amici letterati in quella che fu poi detta \"La guerra Longfellow\". Poe accus\u00f2 Longfellow di \"eresia del didattico\", di scrivere poesie che erano prediche e tematiche plagiate. Poe correttamente previde che la reputazione e lo stile delle poesie di Longfellow sarebbero caduti in declino, concludendo di \"considerare le sue elevate qualit\u00e0, ma negargli un futuro\".\nPoe fu conosciuto anche come scrittore di narrativa e divenne uno dei primi autori statunitensi del XIX secolo pi\u00f9 popolare in Europa rispetto che in patria. Poe fu particolarmente apprezzato in Francia, in parte per via delle prime traduzioni di Charles Baudelaire.\nI primi racconti polizieschi di Poe con protagonista Auguste Dupin gettarono le basi per i futuri detective della letteratura. Sir Arthur Conan Doyle afferm\u00f2: \"Ogni [romanzo poliziesco di Poe] \u00e8 una radice da cui tutta una letteratura si \u00e8 sviluppata [...] dove era il romanzo poliziesco prima che Poe inspirasse l'alito di vita in esso?\" Dupin ha ispirato lo Sherlock Holmes di Arthur Conan Doyle.\nI \"Mystery Writers of America\" chiamarono \"Edgar Award\" i premi per l'eccellenza nel genere che essi annualmente assegnano. L'opera di Poe influenz\u00f2 anche la fantascienza, in particolare Jules Verne, che scrisse un seguito al romanzo di Poe \"Storia di Arthur Gordon Pym\" dal titolo \"La sfinge dei ghiacci\". Lo scrittore di fantascienza H. G. Wells osserv\u00f2 che \"Pym dice quello che una mente molto intelligente, di un secolo fa, poteva immaginare sulla regione del polo sud\".\nCome molti artisti famosi, le opere di Poe produssero degli imitatori. Tra di essi vi fu la tendenza di avere la pretesa di essere dei veggenti o sensitivi in grado di \"canalizzare\" lo spirito di Poe nelle poesie. Tra i pi\u00f9 importanti di essi vi fu Lizzie Doten, che nel 1863 pubblic\u00f2 \"Poesie della Vita Interiore\", in cui afferm\u00f2 di aver \"ricevuto\" nuove composizioni dallo spirito di Poe. I suoi lavori furono rielaborazioni di celebri poesie di Poe, come \"The Bells\", ma che proponevano una nuova prospettiva positiva.\nPoe non ricevette solo elogi, ma fu anche criticato. Questo avvenne in parte a causa della percezione negativa del suo carattere personale e dall'influenza della sua reputazione. William Butler Yeats critic\u00f2 spesso Poe e una volta lo defin\u00ec \"volgare\". Il trascendentalista Ralph Waldo Emerson parl\u00f2 della poesia \"Il Corvo\" dicendo: \"Non vi vedo nulla in essa\", e derise l'autore definendolo \"l'uomo della canzonetta\". Si sa che le sue poesie non piacevano molto a Walt Whitman. Aldous Huxley descrivendo la scrittura di Poe disse che \"cade nella volgarit\u00e0 per essere troppo poetica, l'equivalente di indossare un anello di diamanti su ogni dito.\"\nSi ritiene che solo 12 copie del primo libro di Poe, \"Tamerlano e altre poesie\", siano sopravvissute. Nel dicembre 2009, una copia \u00e8 stata venduta da \"Christie's\" di New York per 662.500 dollari, un prezzo record per un'opera di letteratura statunitense. \nNel XX secolo, un altro scrittore di horror e letteratura fantastica della Nuova Inghilterra, Howard Phillips Lovecraft, ne raccolse dichiaratamente il testimone ispirandosi allo stile di Poe nella prima parte della sua carriera.\nIn Europa furono Charles Baudelaire e Paul Verlaine i principali discepoli postumi dell'autore americano. In Italia una forte influenza di Poe \u00e8 rilevabile invece nello scapigliato Igino Ugo Tarchetti, in Ernesto Ragazzoni (primo traduttore di Poe in lingua italiana) e in parte su Giovanni Pascoli, specie nella poesia \"L'assiuolo\", che echeggia lo stile onomatopeico de \"Il corvo\".\nNella cultura di massa.\nCome personaggio.\nEdgar Allan Poe \u00e8 stato spesso considerato un personaggio romanzato, spesso rappresentato come il \"genio pazzo\" o l'\"artista tormentato\" che esternava le sue lotte interiori. Molte di queste rappresentazioni si fondono anche con i personaggi dei suoi racconti, suggerendo che Poe e i suoi personaggi condividessero l'identit\u00e0. Spesso raffigurazioni di fantasia di Poe e della sua abilit\u00e0 di risolvere i misteri, sono state usate in romanzi, come \"\"L'ombra di Edgar\" di Matthew Pearl.\n\"Poe Toaster\".\nIn aggiunta al mistero che circonda la morte di Poe, un visitatore sconosciuto, comunemente denominato \"Poe Toaster\", rese omaggio alla sua tomba ogni anno, a partire dal 1949. Dato che questa consuetudine \u00e8 proseguita per oltre 60 anni, \u00e8 probabile che il \"Poe Toaster\" sia stato in realt\u00e0 pi\u00f9 di una persona, anche se il tributo era sempre lo stesso. Ogni 19 gennaio, nelle prime ore del mattino, questo personaggio faceva un brindisi con cognac presso la lapide originale di Poe, lasciando tre rose. I membri dell\"Edgar Allan Poe Society\" di Baltimora hanno contribuito a proteggere questa tradizione per decenni.\nIl 15 agosto del 2007 Sam Porpora, un ex storico della Chiesa di Westminster a Baltimora, dove Poe \u00e8 sepolto, ha sostenuto di essere colui che ha iniziato la tradizione. Porpora ha dichiarato di aver iniziato nel 1949, al fine di raccogliere fondi e rafforzare l'importanza della chiesa. La sua storia non \u00e8 mai stata confermata e alcuni dettagli che egli ha fornito alla stampa si sono dimostrati inesatti. L'ultima apparizione del \"Poe Toaster\"\" \u00e8 avvenuta il 19 gennaio 2009, il giorno del bicentenario di Poe.\nOpere.\nRacconti.\nRacconti del terrore.\nPur essendo scritti di genere horrorifico i racconti \"Eleonora\", \"Ligeia\" e \"Morella\" fanno parte di una trilogia a s\u00e9 stante.\nTrasposizioni cinematografiche delle sue opere.\nDai racconti di Edgar Allan Poe sono stati tratti numerosi film. I pi\u00f9 celebri sono \"La caduta della casa Usher\", \"I vivi e i morti\", \"Il pozzo e il pendolo\", \"Sepolto vivo\", \"I racconti del terrore\", \"I maghi del terrore\", \"La maschera della morte rossa\", \"La tomba di Ligeia\", \"Tre passi nel delirio\", \"Black Cat (Gatto nero)\", \"Due occhi diabolici\", \"The Raven\" e \"Stonehearst Asylum\".\nE.A. Poe e la musica.\nLa \"musicalit\u00e0\" delle poesie e delle prose di Poe ha sempre affascinato i lettori, e la prova di quanto essa gli sia connaturata \u00e8 data proprio dal richiamo che ha sempre esercitato su musicisti anche importanti. Opere liriche di autori italiani ispirate ai testi e alla stessa persona di Poe sono varie:\nIl M\u00b0 Bruno Bettinelli scrisse l'atto unico \"Il pozzo e il pendolo\", basato sull\"omonima novella\" di Poe. Dopo decenni di oblio l'opera \u00e8 stata ripresa al Teatro Donizetti di Bergamo nel 2014.\nIl triestino Giulio Viozzi (1912-1984) scrisse \"Allamistakeo\", atto unico basato sul racconto omonimo di Poe. Prima esecuzione: Teatro Donizetti di Bergamo, 1954.\nIl M\u00b0 Vieri Tosatti (1920-1999) ha scritto invece due opere sui temi di Poe:\n\"Il Sistema della Dolcezza\" (1948-1949), anch'essa rappresentata la prima volta al Teatro Donizetti di Bergamo nel 1951, \u00e8 tratta dalla novella \"Il sistema del dott. Catrame e del prof. Piuma,\" ma con un formidabile rovesciamento del finale. La seconda opera, \"Il Paradiso e il Poeta\" (in tre atti, del 1964/5) \u00e8 invece basata sulla giustapposizione di vari racconti e poesie di Poe, che diventa perfino il protagonista.\nAd alcuni racconti di Poe \u00e8 stato ispirato l'album di debutto dei The Alan Parsons Project di nome \"Tales of Mystery and Imagination - Edgar Allan Poe\" del 1976, pi\u00f9 precisamente alle poesie \"Il corvo\", \"Un sogno dentro a un sogno\" e \"A una in Paradiso\" e ai racconti del terrore \"Il cuore rivelatore\", \"Il barile di Amontillado\", \"Il sistema del dott. Catrame e del prof. Piuma\" e \"La caduta della casa degli Usher\". Anche altri lavori del gruppo sono ispirati ai racconti di E.A. Poe come \"The Gold Bug\", brano ispirato al racconto \"Lo scarabeo d'oro\".\nEric Woolfson, uno dei membri principali degli Alan Parsons Project ha pubblicato nel 2003 l'album solista \"\" contenente altri brani riguardo ai racconti di Poe.\nLa cantautrice francese Nolwenn Leroy mise in musica le poesie \"A Dream\" e \"The Lake\" per l'album \"Gemme\" nel 2017."}
{"id": "225443", "revid": "31886", "url": "https://it.wikipedia.org/wiki?curid=225443", "title": "Frank Meyer", "text": "Primi anni.\nMeyer si form\u00f2 frequentando le Universit\u00e0 di Princeton ed Oxford ed in seguito proseguendo gli studi alla London School of Economics ed all'Universit\u00e0 di Chicago. Sono di questo periodo i primi contatti col comunismo, che lo avrebbero condotto all'ateismo ed all'adesione al Partito Comunista degli Stati Uniti d'America, al quale rimarr\u00e0 iscritto per almeno dieci anni. \nVerso la fine del Secondo conflitto mondiale per\u00f2 matur\u00f2 in lui una profonda crisi culturale e spirituale, che pi\u00f9 in avanti lo porter\u00e0 a convertirsi da ateo a cristiano, e che, avendolo progressivamente allontanato dall'ideologia marxista, lo indusse ad uscire dal Partito Comunista e ad accostarsi al nascente movimento conservatore. \nDopo un po' queste sue nuove scelte trovarono compiuta espressione nell'attiva collaborazione alla National Review, periodico portavoce del conservatorismo, da poco fondato da William F. Buckley jr.. In poco tempo la sua firma divenne una delle pi\u00f9 prestigiose ed apprezzate della rivista, per la quale si mise a curare anche una rubrica personale, \"Principles and Heresies\", in cui non si asteneva dal dissertare su qualsiasi questione, anche quelle di politica pi\u00f9 minuta.\nScritti.\nNel 1961 pubblicava il suo primo libro, \"The Moulding of Communists\" e l'anno successivo il secondo, \"In Defense of Freedom: A Conservative Credo\", che rimane la sua opera pi\u00f9 nota e quella che contiene i fondamenti della teoria fusionista.\nNel 1964 cur\u00f2 il volume \"What Is Conservatism?\", nel quale i maggiori intellettuali conservatori americani si confrontavano sul senso di quella espressione culturale, evidenziando profonde differenze, ma nel contempo fornendo al fusionismo ulteriori preziosi materiali e spunti.\nNello stesso anno divenne condirettore dell'American conservative Union ed appena un anno pi\u00f9 tardi consigliere della \"Philadelphia Society\", ambedue importanti associazioni dell'\u00e9lite culturale conservatrice. \nNel 1968 fu uno dei principali sostenitori della candidatura di Richard Nixon alla presidenza e sempre nello stesso anno diede alle stampe \"The Conservative Mainstream\", con l'intento di raffinare e rafforzare l'idea fusionista. Dopo l'apertura di Nixon alla Cina, Meyer da sponsor si trasform\u00f2 in critico, non condividendola, ed inizi\u00f2 una vigorosa campagna contro il presidente che pure aveva precedentemente appoggiato."}
{"id": "225444", "revid": "116262729", "url": "https://it.wikipedia.org/wiki?curid=225444", "title": "Common Intermediate Language", "text": "Il Common Intermediate Language (CIL), in italiano linguaggio intermedio comune, \u00e8 il linguaggio di programmazione di livello pi\u00f9 basso previsto dalla piattaforma .NET e dal Common Language Infrastructure. Quando un linguaggio \u00e8 supportato dalla piattaforma .NET vuol dire che esiste un compilatore che traduce i programmi scritti in quel linguaggio in istruzioni del CIL, che quindi risulta avere lo stesso ruolo che il bytecode ha nel mondo Java. Il CIL \u00e8 un linguaggio assembly orientato agli oggetti, ed \u00e8 completamente basato su stack. Esso viene poi compilato in codice macchina al volo da un Jit (compilatore just-in-time) e poi eseguito; questo avviene al primo avvio del programma, dopodich\u00e9 la piattaforma .Net immagazziner\u00e0 l'eseguibile gi\u00e0 compilato in una cartella apposita per velocizzare i futuri avvii. I principali linguaggi .NET sono il C#, F#, Visual Basic .NET e il Managed C++, tuttavia sono stati sviluppati vari linguaggi che usano la potenza della piattaforma .Net tra cui Robin e Minsk.\nDurante la fase di beta dei linguaggi .NET il CIL era conosciuto come MSIL, cio\u00e8 \"Microsoft Intermediate Language\", in italiano \"linguaggio intermedio della Microsoft\".\nL'utilizzo principale della piattaforma sarebbe quello di fornire agli sviluppatori strumenti che facilitino il lavoro nella scrittura di programmi elaborati come compilatori. CIL facilita esponenzialmente il lavoro, supportando l'orientazione agli oggetti, i tipi primitivi dotati di metodi, l'istanziamento di array e oggetti con poche istruzioni e il supporto all'uso delle costanti che l'assembly x86 non supporta, come gli oggetti, le stringhe e altri tipi primitivi.\nEsempi.\nEsempio hello world\n .method public hidebysig static void Main() cil managed\n .entrypoint\n ldstr \"Ciao mondo.\"\n call void [mscorlib]System.Console::WriteLine(string)\n ret\nEsempio variabili locali\n .method public hidebysig static void Main(string[] args) cil managed\n .entrypoint\n .locals init (\n [0] string a\n ldstr \"s\" // stack [\"s\"]\n stloc.0 // memorizza nella memoria locale all'index 0 (a)\n // stack []\n ldloc.0 // carica sullo stack la variabile locale all'index 0 (a)\n // stack [\"s\"]\n call void [mscorlib]System.Console::WriteLine(string)\n ret\nEsempio funzione come parametro\n .method public hidebysig static void Main() cil managed\n .entrypoint\n call string [mscorlib]System.Console::ReadLine()\n call void [mscorlib]System.Console::WriteLine(string)\n ret"}
{"id": "225445", "revid": "125287960", "url": "https://it.wikipedia.org/wiki?curid=225445", "title": "Corpo nazionale soccorso alpino e speleologico", "text": "Il Corpo Nazionale Soccorso Alpino e Speleologico (CNSAS) \u00e8 un servizio di pubblica utilit\u00e0. \u00c8 sezione nazionale del Club Alpino Italiano, operando in piena autonomia, e individuata dall'art.11 della legge n. 225/1992 come struttura operativa del Servizio nazionale di Protezione Civile.\nLe finalit\u00e0 del CNSAS, definite con chiarezza dalla legge, sono: \nAl CNSAS \u00e8 inoltre affidata la funzione di coordinamento nel caso di intervento di diverse organizzazioni di soccorso in ambito alpino o in ambiente impervio od ostile, e le sue strutture sono indicate alle regioni di Trento e Bolzano come \u00absoggetti di riferimento esclusivo per l\u2019attuazione del soccorso nel territorio montano ed in ambiente ipogeo ed ostile\u00bb\nAl 2021 conta un organico sul territorio italiano di oltre 7500 tecnici, distribuiti su tutto il territorio nazionale.\nStoria.\nNasce ufficialmente il 12 dicembre 1954, quando il Club alpino italiano (CAI), la pi\u00f9 antica associazione di alpinisti d'Italia, istituisce il Corpo di soccorso alpino (CSA). Promotori dell'iniziativa furono il trentino Scipio Stenico e l'allora presidente generale del CAI, Bartolomeo Figari.\nAntefatto che ha accelerato la nascita del soccorso alpino in Italia \u00e8 stato nel vicentino, quando nel luglio del 1951 un gruppo di volontari si mobilit\u00f2 per salvare 17 giovani che si erano persi sul monte Pasubio. Il successo di quell'operazione spontanea di salvataggio gett\u00f2 le basi per la nascita della prima \"Squadra di soccorso alpino\" a Schio.\nLa prima stazione del Soccorso Alpino veniva creata nel settembre del 1952 a Pinzolo (TN), all'interno della SAT. Diventava cos\u00ec ufficialmente operativo il piano di organizzazione territoriale di soccorso in montagna concepito dal dottor Scipio Stenico.\nNel 1968 il Soccorso speleologico\" entra a far parte del CSA; nel 1990 l'istituzione assume l'attuale denominazione, e nel 2001 la legge 74/2001 riconosce al CNSAS la funzione di \"servizio di pubblica utilit\u00e0\".\nFinalit\u00e0 ed attivit\u00e0.\nLe finalit\u00e0 del CNSAS sono definite dalla legge 74/2001 e riportate anche all'articolo 2 dello statuto:\nIl CNSAS opera inoltre in collaborazione col Servizio sanitario nazionale e con le squadre del Soccorso Alpino della Guardia di Finanza (SAGF). Ad esso \u00e8 inoltre affidata la funzione di coordinamento nel caso di intervento di diverse organizzazioni di soccorso alpino, e le sue strutture sono indicate alle regioni come \u00ab\"soggetti di riferimento esclusivo per l'attuazione del soccorso nel territorio montano ed in ambiente ipogeo ed ostile.\"\u00bb\nMaxi emergenze ed eventi a carattere straordinario.\nIl CNSAS, in quanto struttura operativa del Servizio nazionale di Protezione Civile, viene attivato durante le maxi emergenze e gli eventi a carattere straordinario. Il CNSAS \u00e8 prevalentemente impiegato nelle prime fasi delle emergenze per la ricerca di dispersi. Tra gli ultimi interventi svolti:\nOrganizzazione.\nIl CNSAS \u00e8 struttura operativa e sezione nazionale del Club Alpino Italiano che ha il mandato di garantire la vigilanza e la prevenzione degli infortuni nelle attivit\u00e0 escursionistiche, alpinistiche e speleologiche e di effettuare il soccorso degli infortunati o dei pericolanti e il recupero dei caduti.\nIl servizio del CNSAS \u00e8 diviso su base regionale e provinciale, attraverso delle strutture chiamate servizi regionali, delegazioni e stazioni alpine, delegazioni e stazioni speleologiche. Al 2010 sono presenti:\nIl lavoro del CNSAS \u00e8 svolto da tecnici altamente preparati e organizzati su base regionale. Tramite il superamento di severi esami ed una formazione continua si pu\u00f2 acquisire la qualifica di:\nIl CNSAS dispone inoltre di Unit\u00e0 cinofile di ricerca in valanga (UCV), unit\u00e0 cinofile di ricerca in superficie (UCRS) ed Unit\u00e0 cinofile Molecolari (UCRM) a cui si aggiungono le Unit\u00e0 cinofile specializzate in catastrofi (UCRC)\nRichiesta di intervento.\nLa richiesta di intervento viene effettuata tramite il numero d'emergenza 118 (o tramite il numero unico di emergenza 112, ove attivo), specificando che ci si trova in montagna o in grotta e fornendo la propria posizione e altre informazioni necessarie per valutare il tipo di intervento necessario. \u00c8 inoltre necessario fornire tutte le informazioni utili per un eventuale elisoccorso, quali meteo, visibilit\u00e0 e presenza di ostacoli.\nIn caso di interruzione delle comunicazioni con l'operatore, \u00e8 richiesto che il telefono utilizzato per la chiamata di soccorso non sia abbandonato e che la linea sia lasciata libera, cos\u00ec da consentire a chi ha effettuato la chiamata di essere ricontattato dagli operatori o dagli stessi soccorritori.\nDa qualche anno \u00e8 attiva un'app per smartphone denominata GeoResQ, sviluppata dallo stesso CNSAS, che permette di inoltrare alla Centrale Operativa un SOS geolocalizzato con l'annessa traccia (o porzione di essa) registrata durante l'escursione; per il funzionamento ha bisogno di rete dati/internet.\nStatistiche sugli interventi.\nAl 2020 il CNSAS risulta aver effettuato oltre interventi e soccorso oltre persone"}
{"id": "225446", "revid": "123883470", "url": "https://it.wikipedia.org/wiki?curid=225446", "title": "Buddhismo tibetano", "text": "Con l'espressione buddhismo tibetano si indica, negli studi di buddhologia e nella storia delle religioni, quella peculiare forma di buddhismo Mah\u0101y\u0101na/Vajray\u0101na presente nell'area tibetana.\nIl termine con cui i buddhisti tibetani si riferiscono al proprio credo religioso e alla propria pratica cultuale \u00e8 Chos (\u0f46\u0f7c\u0f66, pronuncia: \"ci\u00f6\") che poi \u00e8 la resa in lingua tibetana del termine sanscrito \"Dharma\"., oppure, pi\u00f9 completamente, con l'espressione Sangs rgyas kyi bstan pa (\u0f66\u0f44\u0f66\u0f0b\u0f62\u0f92\u0fb1\u0f66\u0f0b\u0f40\u0fb1\u0f72\u0f0b\u0f56\u0f66\u0f9f\u0f53\u0f0b\u0f54) che poi \u00e8 la resa in tibetano del sanscrito \" buddha-\u015b\u0101sana\" (\"Insegnamento del Buddha\").\u0f0b Per indicare s\u00e9 stessi in qualit\u00e0 di seguaci della propria religione buddhista, i tibetani utilizzano il termine \"nang pa\" (\u0f53\u0f44\u0f0b\u0f54, lett. \"interni\"), indicando i seguaci delle altre religioni con il termine collettivo di \"phyi pa\" (\u0f55\u0fb1\u0f72\u0f0b\u0f54, pronuncia: \"cipa\"; lett. \"esterni\").\nStoria.\nLe origini: i tre re del Dharma (\"dharmar\u0101ja\", \u0f46\u0f7c\u0f66\u0f0b\u0f62\u0f92\u0fb1\u0f63, \"chos rgyal\").\nSecondo la storiografia tradizionale l'arrivo del buddhismo in Tibet \u00e8 databile al periodo del re Srong-btsan sGam-po (\u0f66\u0fb2\u0f7c\u0f44\u0f0b\u0f56\u0f59\u0f53\u0f0b\u0f66\u0f92\u0f58\u0f0b\u0f54\u0f7c, Songtsen Gampo, regno: 622 - 649), quel sovrano che avendo ereditato dal padre un regno unificato lo rese potente in Asia centrale controllando un tragitto importante della Via della seta. Due delle sei mogli di Srong-btsan sGam-po, la cinese W\u00e9nch\u00e9ng (\u6587\u6210, ?-678) e la nepalese Bh\u1e5bku\u1e6d\u012b (605? - 650) furono, sempre secondo la storiografia tradizionale, ferventi buddhiste e per rendere loro onore il re fece costruire il primo tempio buddhista in Tibet, il Jo-khang (\u0f47\u0f7c\u0f0b\u0f41\u0f44, Jokhang) a Lhasa (\u0f63\u0fb7\u0f0b\u0f66, lHa-sa) dove spost\u00f2 la sua residenza.\nIn particolar modo la principessa cinese W\u00e9nch\u00e9ng aveva portato con s\u00e9 in Tibet, nella sua dote, una statua dorata del Buddha \u015a\u0101kyamuni indicata in tibetano con il nome di \u0f47\u0f7c\u0f0b\u0f56\u0f7c \"Jo-bo\" (Jowo, lett. \"Signore\") tuttora conservata con grandissimi onori nel tempio di Jokhang.\nSecondo la tradizione buddhista tibetana Srong-btsan sGam-po fu un'incarnazione del bodhisattva Avalokite\u015bvara (in tibetano: \u0f66\u0fa4\u0fb1\u0f53\u0f0b\u0f62\u0f66\u0f0b\u0f42\u0f5f\u0f72\u0f42\u0f66\u0f0b\u0f51\u0f56\u0f44\u0f0b\u0f55\u0fb1\u0f74\u0f42, sPyan-ras-gzigs dbang-phyug, \"Chenrezig Wangchug\"), mentre le due mogli incarnarono la bodhisattva T\u0101r\u0101 (in tibetano: \u0f66\u0f92\u0fb2\u0f7c\u0f63\u0f0b\u0f58 sGrol-ma, \"D\u00f6lma\"). Allo stesso monarca la tradizione accredita l'ingresso della scrittura tibetana e la grammatica della sua lingua, ambedue fondate su modelli indiani.\nSempre la tradizione vuole che tale monarca invit\u00f2 maestri buddhisti dalla Cina e dal Nepal, promuovendo la traduzione dei testi buddhisti in tibetano, nonch\u00e9 la promulgazione di un editto in cui avrebbe armonizzato le leggi tibetane con le norme morali buddhiste, tuttavia tale storiografia \u00e8 certamente esagerata e fondata sulla necessit\u00e0 di elaborare un \"mito delle origini\" anche allo scopo di rendere autentiche alcune tradizioni che volevano l'ingresso del buddhismo in Tibet preannunciato secoli prima della nascita di questo monarca, al tempo di Lha Tho tho ri (\u0f63\u0fb7\u0f0b\u0f50\u0f7c\u0f0b\u0f50\u0f7c\u0f0b\u0f62\u0f72, Lha Thotori, IV secolo), con la miracolosa caduta dal cielo di alcuni \"s\u016btra\" e di alcune immagini di questa religione che gli antichi tibetani non erano ancora in grado di comprendere.\nSe la tradizione affida a un racconto mitico l'antico ingresso delle credenze e delle dottrine buddhiste in Tibet \u00e8 molto probabile che tale religione fosse conosciuta prima del suo ingresso \"formale\" nel VII secolo, cos\u00ec la tibetologa francese Anne-Marie Blondeau:\nSempre la tradizione storiografica tibetana vuole che accanto a questo \"dharmar\u0101ja\" (\"Re del Dharma\", in tibetano: \u0f46\u0f7c\u0f66\u0f0b\u0f62\u0f92\u0fb1\u0f63, \"chos rgyal\", appellativo assegnato intorno al VIII/IX secolo) ve ne furono altri due: Khri Srong lde btsan (\u0f41\u0fb2\u0f72\u0f0b\u0f66\u0fb2\u0f7c\u0f44\u0f0b\u0f68\u0f72\u0f51\u0f7a\u0f0b\u0f56\u0f59\u0f53\u0f0b, Trhisong Detsen, regno: 755-797) e Ral pa can (\u0f62\u0f63\u0f0b\u0f54\u0f0b\u0f45\u0f53\u0f0b Ralpacan, regno: 815-838) anche loro incarnazioni di \"bodhisattva\" cosmici, segnatamente di Ma\u00f1ju\u015br\u012b (\u0f47\u0f58\u0f0b\u0f51\u0f54\u0f63\u0f0b\u0f51\u0f56\u0fb1\u0f44\u0f66\u0f0d, \u2019Jam dpal dbyangs) il primo, e di Vajrap\u0101\u1e47i (\u0f55\u0fb1\u0f42\u0f0b\u0f53\u0f0b\u0f62\u0fa1\u0f7c\u0f0b\u0f62\u0f97\u0f7a, Phyag na rdo rje) il secondo. In questa tradizione buddhista questi tre sovrani tibetani risultano, quindi, i tre protettori delle \"rigs gsum mgon po\" (\u0f62\u0f72\u0f42\u0f66\u0f0b\u0f42\u0f66\u0f74\u0f58\u0f0b\u0f58\u0f42\u0f7c\u0f53\u0f0b\u0f54\u0f7c, \"Tre stirpi [buddhiche]\").\nIl secondo \"chos rgyal\", Khri Srong lde btsan, fu l'erede al trono di Khri lde gtsug btsan (\u0f41\u0fb2\u0f72\u0f0b\u0f63\u0fa1\u0f7a\u0f0b\u0f42\u0f59\u0f74\u0f42\u0f0b\u0f56\u0f59\u0f53, Trhi Detsuktsen, regno:712-755), quel re tibetano che chiese all'imperatore cinese dei fascicoli (\u0f56\u0f58\u0f0b\u0f54\u0f7c \"bam po\") di scritture buddhiste. Anche Khri lDe gtsug btsan ebbe come consorte una principessa cinese buddhista, J\u012bnch\u00e9ng (\u91d1\u57ce, ?-739), giunta in Tibet due anni prima della sua ascesa al trono. J\u012bnch\u00e9ng fu colpita dall'assenza di riti funebri nel paese in cui era giunta e quindi si decise a introdurre l'usanza buddhista cinese di celebrarne per l'intera durata del lutto, questo consistente in sette settimane. Questa pratica cultuale \u00e8 all'origine della credenza, diffusa in opere come il \"Bardo T\u00f6dr\u00f6l Chenmo\" (\u0f56\u0f62\u0f0b\u0f51\u0f7c\u0f0b\u0f50\u0f7c\u0f66\u0f0b\u0f42\u0fb2\u0f7c\u0f63\u0f0b\u0f46\u0f7a\u0f53\u0f0b\u0f58\u0f7c\u0f0b, conosciuto anche come \"Libro tibetano dei morti\"), secondo la quale tra la morte e la rinascita del defunto trascorrerebbero quarantanove giorni.\nLa principessa J\u012bnch\u00e9ng invit\u00f2 in Tibet anche dei monaci khotanesi che formarono la prima comunit\u00e0 monastica (\"sa\u1e43gha\", in tibetano: \u0f51\u0f42\u0f7a\u0f0b\u0f60\u0f51\u0f74\u0f53, \"dge \u2019dun\") in quella regione. Tuttavia, in seguito alla morte della principessa avvenuta nel 739, probabilmente a causa di un'epidemia di peste, vi fu l'espulsione di questi monaci. Lo stesso re, Khri lDe gtsug btsan verr\u00e0 assassinato prima che a Lhasa giungessero i testi che aveva richiesto all'imperatore cinese. In quella circostanza, gli emissari dell'imperatore cinese giunti in Tibet decisero di nascondere i preziosi testi in quanto il tredicenne erede, Khri Srong lde btsan, essendo stato inizialmente influenzato da consiglieri ostili al buddhismo, ne proib\u00ec la diffusione. Ma il nuovo re e futuro secondo \"chos rgyal\", Khri Srong-Ide-btsan, si ricredette presto, avendo chiesto di essere messo a conoscenza dei testi nascosti fu indottrinato nella nuova fede da un maestro buddhista cinese, convertendosi cos\u00ec alla nuova religione all'et\u00e0 di vent'anni, nel 767. A lui si deve la promulgazione di editti per lenire le sofferenze di uomini e animali nel corso delle epidemie e la costruzione del primo monastero buddhista in Tibet, lo Bsam yas (\u0f56\u0f66\u0f58\u0f0b\u0f61\u0f66, Samye) nel 779 circa.\nSu quest'ultimo evento, la tradizione narra che sempre a Khri Srong lde btsan dobbiamo l'invito al monaco indiano, precisamente l'abate (\"up\u0101dhy\u0101ya\") del monastero di N\u0101land\u0101, \u015a\u0101ntarak\u1e63ita (\u0f5e\u0f72\u0f0b\u0f56\u0f0b\u0f60\u0f5a\u0f7c, Zhi ba \u2019tsho, 725\u2013788), il quale, a sua volta, invit\u00f2 dodici monaci indiani dell'antica scuola M\u016blasarv\u0101stiv\u0101da (\u0f42\u0f5e\u0f72\u0f0b\u0f50\u0f58\u0f66\u0f0b\u0f45\u0f51\u0f0b\u0f61\u0f7c\u0f51\u0f0b\u0f54\u0f62\u0f0b\u0f66\u0fa8\u0fb2\u0f0b\u0f56, Gzhi thams cad y od par smra ba) grazie ai quali, secondo le rigide regole del \"vinaya\" buddhista (in tibetano il termine sanscrito \"vinaya\" viene reso come \u0f60\u0f51\u0f74\u0f63\u0f0b\u0f56\u0f0d, \"'dul ba\"), poterono essere ordinati, nell'VIII secolo, i primi sette monaci tibetani. Da questo momento tutti i monaci tibetani saranno ordinati secondo il \"vinaya\" di questa antica scuola indiana.\nSecondo la tradizione, \u015a\u0101ntarak\u1e63ita non riusci tuttavia a fondare il monastero di Bsam yas, questo per la tenace ostilit\u00e0 dei tibetani seguaci della religione locale (indicata convenzionalmente quanto impropriamente con il termine B\u00f6n, \u0f56\u0f7c\u0f53). Fu allora che il re Khri Srong lde btsan, su consiglio dell'abate indiano, invit\u00f2 a Lhasa il taumaturgo originario della U\u1e0d\u1e0diy\u0101na, Padmasambhava (\u0f54\u0f51\u0fa8\u0f0b\u0f60\u0f56\u0fb1\u0f74\u0f44\u0f0b\u0f42\u0f53\u0f66\u0f0d, Padma \u2019byung gnas), il quale, giunto in Tibet, sconfigger\u00e0 persino gli d\u00e8i locali nemici del buddhismo, consentendo in questo modo la costruzione dello Bsam yas, il quale verr\u00e0 eretto probabilmente nel 775 sul modello di un \"ma\u1e47\u1e0dala\" indiano, e consacrato quattro anni dopo. In quel monastero furono ordinati da \u015a\u0101ntarak\u1e63ita, e dai monaci indiani \"m\u016blasarv\u0101stiv\u0101din\" proveniente dal monastero di Vikrama\u015bila, i primi sette monaci tibetani. Padmasambhava introdurr\u00e0 per primo in Tibet le dottrine e le pratiche proprie del buddhismo esoterico.\nNel 780 le armate del re tibetano conquistarono Dunhuang (\u6566\u714c), uno dei pi\u00f9 importanti centri del buddhismo cinese e lo stesso re invit\u00f2 i monaci cinesi a trasferire in Tibet le loro dottrine religiose.\nIl re, sempre secondo la storia tradizionale, si decise nel 784 a convocare un contraddittorio tra i buddhisti, rappresentati da Padmasambhava, e i rappresentanti della religione locale, tra cui spiccava Dran pa nam mkha (\u0f51\u0fb2\u0f53\u0f0b\u0f54\u0f0b\u0f53\u0f58\u0f0b\u0f58\u0f41\u0f60). L'esito della disputa, che incluse oltre il confronto dialettico anche alcune prove paranormali, si risolse favorevolmente per i buddhisti e molti dei seguaci del B\u00f6n (\u0f56\u0f7c\u0f53), compreso Dran pa nam mkha, finirono per convertirsi al Dharma buddhista che divenne per un decreto reale, nel 791, la religione ufficiale del Tibet. Gli altri seguaci del B\u00f6n invece preferirono l'esilio risolvendosi a nascondere i propri testi dottrinari.\nNel 792 sempre il re Khri Srong lde btsan decise di dirimere una seconda controversia. Il buddhismo era giunto in Tibet da diversi paesi: India, Regno di Khotan, Nepal e Cina, portando con s\u00e9 diverse dottrine, culti e sensibilit\u00e0. In quel momento erano presenti in Tibet due orientamenti inerenti al Dharma buddhista, quello di origine indiano, risalente secondo la tradiziona tibetana a N\u0101g\u0101rjuna, che perorava l'avvicinamento graduale, progressivo, detto in tibetano \"rim gyis 'jug pa\" (\u0f62\u0f72\u0f58\u0f0b\u0f42\u0fb1\u0f72\u0f66\u0f0b\u0f60\u0f47\u0f74\u0f42\u0f0b\u0f54), verso l'Illuminazione (\"bodhi\", in tibetano \u0f56\u0fb1\u0f44\u0f0b\u0f46\u0f74\u0f56, \"byang chub\"); l'altro di origine cinese e di tradizione Ch\u00e1n (\u7985) perseguiva invece la saggezza repentina, immediata, detta in tibetano \"cig gar 'jug pa\" (\u0f45\u0f72\u0f42\u0f0b\u0f42\u0f62\u0f0b\u0f60\u0f47\u0f74\u0f42\u0f0b\u0f54) di questa \"bodhi\". I primi predicavano quindi il conseguimento, progressivo e paziente, dei meriti (\"pu\u1e47ya\", in tibetano \u0f56\u0f66\u0f7c\u0f51\u0f0b\u0f53\u0f58\u0f66, \"bsod nams\") e della saggezza primigenia (\u0f61\u0f7a\u0f0b\u0f64\u0f7a\u0f66, \"ye shes\") per superare i vincoli karmici; mentre i secondi ritenevano qualsivoglia azione della mente, anche quella virtuosa, provocatrice del \"karman\".\nSu questo dibattito i buddhologi statunitensi Richard H. Robinson e Willard L. Johnson precisano:\nIl concistoro dur\u00f2 due anni fino al 794, il partito dei gradualisti era condotto dal discepolo di \u015a\u0101ntarak\u1e63ita, Kamala\u015b\u012bla, mentre i seguaci del conseguimento repentino erano guidati dal monaco cinese M\u00f3h\u0113y\u01cen (\u6469\u8a36\u884d). La tradizione tibetana, pi\u00f9 tarda, vuole che a prevalere furono i primi, ma testi cinesi sostengono che invece furono i secondi. L'autorevole tibetologo italiano Giuseppe Tucci rileva come anche un testo tibetano, il \"bKa' thang sde lnga\" (\u0f56\u0f40\u0f60\u0f0b\u0f50\u0f44\u0f0b\u0f66\u0fa1\u0f7a\u0f0b\u0f63\u0f94), assegni la vittoria al partito cinese del conseguimento subitaneo.\n\u00c8 opinione di Anne-Marie Blondeau che questa contraddizione nei documenti celi uno sviluppo dei fatti:\nComunque sia, a seguito di questo concistoro fu emesso un editto reale a favore del partito perorato da Kamala\u015b\u012bla, questo fatto provoc\u00f2 la protesta dei cinesi e dei loro seguaci, alcuni di loro si automutilarono, altri giunsero a suicidarsi. Non solo, ridotti a essere considerati \"eretici\" (\u0f58\u0f74\u0f0b\u0f66\u0f9f\u0f7a\u0f42\u0f66\u0f0b\u0f54, \"mu stegs pa\") altri ancora, forse seguaci dell'antica religione, si ribellarono violentemente uccidendo alcuni del partito avversario tra cui lo stesso Kamala\u015b\u012bla.\nTerzo, e ultimo, \"chos rgyal\" fu il pronipote di Khri Srong lde btsan, Khri gTsug lde btsan (\u0f41\u0fb2\u0f72\u0f0b\u0f42\u0f59\u0f74\u0f42\u0f0b\u0f63\u0fa1\u0f7a\u0f0b\u0f56\u0f59\u0f53, regno: 815-836) meglio conosciuto con l'appellativo Ral pa can (\u0f62\u0f63\u0f0b\u0f54\u0f0b\u0f45\u0f53\u0f0b, Ralpacan, \"colui dalla grande chioma\", appellativo di \u012a\u015bvara), il quale, fervente buddhista, giunse a prendere i voti monastici. L'attivit\u00e0 religiosa del sovrano fu mirata in particolar modo alla traduzione dei testi buddhisti. In tal senso fu da lui promulgato un editto per stabilire delle regole di traduzione pi\u00f9 stringenti e pi\u00f9 affidabili che portarono alla adozione di un lessico sanscrito-tibetano, edito nell'814, il \"Mah\u0101vyutpatti\" ( \"Grande etimologia\"; tibetano: \u0f56\u0fb1\u0f7a\u0f0b\u0f56\u0fb2\u0f42\u0f0b\u0f4f\u0f74\u0f0b\u0f62\u0f9f\u0f7c\u0f42\u0f66\u0f0b\u0f54\u0f62\u0f0b\u0f56\u0fb1\u0f7a\u0f51\u0f0b\u0f54\u0f0d, \"bye brag tu rtogs par byed pa\").\nNell'836 il fervore religioso del sovrano provoc\u00f2 la reazione dei seguaci del Bon tra i quali spiccava il fratello maggiore di Ral pa can, Glang Dar-ma (\u0f42\u0fb3\u0f44\u0f0b\u0f51\u0f62\u0f0b\u0f58, Langdarma, regno: 836-842) che, istigato dai suoi correligionari, si rese regicida e usurpatore. Il regno di Glang Dar-ma dur\u00f2 tuttavia fino all'842 quando una freccia scagliata da un monaco buddhista di nome Lha lung dpal gyi rdo rje ( \u0f63\u0fb7\u0f0b\u0f63\u0f74\u0f44\u0f0b\u0f51\u0f54\u0f63\u0f0b\u0f42\u0fb1\u0f72\u0f0b\u0f62\u0fa1\u0f7c\u0f0b\u0f62\u0f97\u0f7a, Lhalung Palgyi Dorje) mise fine alla sua vita e al suo regno anti-buddhista.\nLe ragioni della persecuzione anti-buddhista da parte di Glang Dar-ma andrebbero fatte risalire, a detta del tibetologo tedesco Herbert V. Guenther, all'eccessivo potere raggiunto dai monasteri buddhisti:\nAnche i buddhologi statunitensi Richard H. Robinson e Willard L. Johnson evidenziano come da documenti rinvenuti a Dunhuang, le decisioni di Glang Dar-ma non sarebbero state motivate da un sentimento religioso anti-buddhista, quanto piuttosto dal combattere \u00abil potere sregolato che i monasteri avevano cominciato ad acquisire sulla base delle loro concessioni terriere\u00bb.\nLa fioritura delle scuole.\nLa storiografia tradizionale tibetana suddivide in due parti la storia della diffusione del buddhismo nella regione del Tibet: la prima indicata con l'espressione \"sna dar\" (\u0f66\u0fa3\u0f0b\u0f51\u0f62, \"diffusione iniziale\") inerisce al periodo che si avvia con il regno di Srong-btsan sGam-po nel VI secolo e si conclude con la persecuzione del Dharma decisa dal re Glang Dar-ma alla fine del IX secolo. Il secondo periodo, che inerisce alla rifioritura del buddhismo in Tibet, viene indicato con l'espressione \"phyi dar\" (\u0f55\u0fb1\u0f72\u0f0b\u0f51\u0f62, \"diffusione definitiva\")\nNon esistono fonti giunte a noi, contemporanee del periodo della seconda met\u00e0 del IX secolo, che descrivano la persecuzione anti-buddhista promossa dal re Glang Dar-ma la quale separa i due periodi sopramenzionati, quello che \u00e8 certo \u00e8 che il Tibet sembra entrare in un periodo di confusione religiosa e politica. Le cronache successive narrano di templi distrutti, monaci costretti ad abbandonare l'abito, \"pa\u1e47\u1e0dit\" indiani cacciati, e quindi la scomparsa del buddhismo nel Tibet centrale. Il potere regale si sgretola, i cinesi riconquistano quelle aree dell'Asia centrale da loro perse a favore dei tibetani decenni prima.\nLa tradizione narra che tre monaci (\"bhik\u1e63u\"; in tibetano \u0f51\u0f42\u0f7a\u0f0b\u0f66\u0fb3\u0f7c\u0f44, \"dge slong\") itineranti caricarono i testi del \"vinaya\" su un mulo fuggendo nell'Amdo (\u0f68\u0f0b\u0f58\u0f51\u0f7c, \"a mdo\", nome di una regione tibetana posta a Oriente), dove ristabilirono una prima comunit\u00e0 monastica. Tale tradizione intende mitizzare un probabile accadimento storico, ovvero che vi furono delle realt\u00e0 monastiche non \"istituzionalizzate\" nei monasteri le quali, sopravvivendo alla chiusura di questi ultimi ordinati con gli editti di Glang Dar-ma, consentirono la rifioritura monastica nelle parti non centrali del Tibet.\nIl tibetologo spagnolo Ramon N. Prats sottolinea come questa rifioritura della fede buddhista:\nTale rinascita \u00e8 stata interpretata, sempre secondo Ramon N. Prats, anche su una riconsiderazione del buddhismo del primo periodo al quale furono mosse delle severe critiche riguardanti il lassismo nella disciplina monastica e la degenerazione morale, questa causata anche per la cattiva interpretazione di alcune dottrine tantriche.\nDurante questo periodo nuovi discepoli si formano attorno ai rispettivi \"bla-ma\" (\u0f56\u0fb3\u0f0b\u0f58, lama; rende in quella lingua il sanscrito \"guru\", \"maestro\") andando a costituire quei lignaggi di insegnamenti da maestro a discepolo (in sanscrito: \"guruparampar\u0101\"; in tibetano: \u0f56\u0fb3\u0f0b\u0f56\u0f62\u0f92\u0fb1\u0f74\u0f51, \"bla brgyud\") che sono all'origine di differenti scuole le quali, tuttavia, sono fondate sul medesimo canestro di disciplina monastica (\"vinaya\"), quello dell'antica scuola indiana dei \"m\u016blasarv\u0101stiv\u0101din\".\nDa tener presente, come osserva Ramon N. Prats, che queste scuole, le quali ammontano tra le passate e le presenti in circa una trentina,\nVa evidenziato infine un fatto storico estremamente significativo per le religioni dell'area: alla fine del XII secolo, con l'invasione musulmana dell'India, molti monaci buddhisti di quel paese furono indotti ad abbandonarlo e diversi di questi monaci giunsero in Tibet recando con s\u00e9 quella tarda letteratura buddhista che fu fondante per le nuove scuole tibetane in via di formazione.\nLa tradizione \"Antica\": \"rnying ma\" (\u0f62\u0f99\u0f72\u0f44\u0f0b\u0f58\u0f0b, Nyingma).\nCon la fioritura delle nuove scuole e dei nuovi lignaggi, avvenuta in particolar modo tra l'XI e il XII secolo, i seguaci delle forme di buddhismo tibetano preesistenti (queste fiorite tra il VII e il X secolo) furono distinti in un gruppo separato e indicati con il nome di \"rnying ma\" (\u0f62\u0f99\u0f72\u0f44\u0f0b\u0f58\u0f0b, Nyingma, \"antico\"), nome che intende sottolineare la loro \"antichit\u00e0\" rispetto alle \"nuove scuole\" (\u0f42\u0f66\u0f62\u0f0b\u0f58\u0f0b, \"gsar ma\"). Va tuttavia detto che ci\u00f2 che concerne questa tradizione, ivi compreso il suo nome, \u00e8 attestabile solo a partire dall'XI secolo, quando i seguaci dell'antico buddhismo riorganizzarono il \"loro\" buddhismo alla stregua di ci\u00f2 che accadeva nelle nuove scuole del buddhismo \"riformato\" in quel momento emergenti.\nQuesta tradizione \u00e8 comunque strettamente legata al maestro tantrico originario dell'U\u1e0d\u1e0diy\u0101na Padmasambhava, ai suoi \" venticinque discepoli\" (\u0f62\u0f97\u0f7a\u0f0b\u0f60\u0f56\u0f44\u0f66\u0f0b\u0f49\u0f7a\u0f62\u0f0b\u0f63\u0f94 \"rje 'bangs nyer lnga\") locali tra i quali emerge la figura dell'VIII secolo Rnam par snang mdzad lo tsa ba (\u0f62\u0fa3\u0f58\u0f0b\u0f54\u0f62\u0f0b\u0f66\u0fa3\u0f44\u0f0b\u0f58\u0f5b\u0f51\u0f0b\u0f63\u0f7c\u0f0b\u0f59\u0f0b\u0f56, il \"lots\u0101va\" Vairocana, conosciuto anche con la differente pronuncia di Vairotsana o con il nome di famiglia Ba gor, \u0f56\u0f0b\u0f42\u0f7c\u0f62), uno dei fondatori dello rDzogs-chen (\u0f62\u0fab\u0f7c\u0f42\u0f66\u0f0b\u0f46\u0f7a\u0f53), e allo \"yogin\" indiano dell'VIII-IX secolo Vimalamitra (\u0f51\u0fb2\u0f72\u0f0b\u0f58\u0f7a\u0f51\u0f0b\u0f56\u0f64\u0f7a\u0f66\u0f0b\u0f42\u0f49\u0f7a\u0f53 Dri med bshes gny en).\nAccanto alla lettura agiografica inerente al taumaturgo e maestro tantrico Padmasambhava, questa scuola conserva una serie di testi che vanno sotto il nome collettivo di \"gter-ma\" ( \u0f42\u0f4f\u0f7a\u0f62\u0f0b\u0f58, \"Terma\", \"Tesoro nascosto\") celati all'epoca di Padmasambhava e scoperti nel corso dei secoli da maestri, appellati come \"gter ston\" (\u0f42\u0f4f\u0f7a\u0f62\u0f0b\u0f66\u0f9f\u0f7c\u0f53, tert\u00f6n, \"Rivelatore dei Tesori\"), nonch\u00e9 una edizione dei \"tantra\" antichi esclusi dalle recensioni del Canone buddhista tibetano, raccolti da Rat na gLing-pa (\u0f62\u0f4f\u0fa3\u0f0b\u0f42\u0fb3\u0f72\u0f44\u0f0b\u0f54\u0f0b, anche Ratna Lingpa, 1403 - 1478) nell'opera intitolata \"rNying ma rgyud 'bum\"' (\u0f62\u0f99\u0f72\u0f44\u0f0b\u0f58\u0f0b\u0f62\u0f92\u0fb1\u0f74\u0f51\u0f0b\u0f60\u0f56\u0f74\u0f58\u0f0b, Nyingma Gy\u00fcbum, \"Centomila tantra della Tradizione Antica\").\nLa tradizione, estinta, delle \"Parole e istruzioni [del Buddha]\": \"bka' gdams\" (\u0f56\u0f40\u0f60\u0f0b\u0f42\u0f51\u0f58\u0f66, Kadam).\nOltre alle realt\u00e0 periferiche che non furono toccate dagli editti del re anti-buddhista, il rifiorire di questa tradizione religiosa in Tibet viene attribuita ad un altro re, sovrano nel regno della regione del Mnga' ris (\u0f58\u0f44\u0f60\u0f0b\u0f62\u0f72\u0f66, territorio che si estendeva nelle provincie occidentali del Tibet fino alla regione del Ladakh), questo fondato da un discendente di Glang Dar-ma a cui succedette una dinastia nepalese. A questo sovrano, di nome Ye shes 'od (959\u20131040, \u0f61\u0f7a\u0f0b\u0f64\u0f7a\u0f66\u0f0b\u0f60\u0f7c\u0f51, Yeshe-\u00d6), dobbiamo la reintroduzione di un buddhismo di origine indiana maggiormente coerente con le regole morali del \"Dharma\". Cos\u00ec Ye shes 'od invi\u00f2 giovani monaci tibetani presso i monasteri indiani del Kashmir, invitando nel suo regno i maestri indiani con i loro testi religiosi. Tra i primi spicca Rin chen bzang po (958-1055, \u0f62\u0f72\u0f53\u0f0b\u0f46\u0f7a\u0f53\u0f0b\u0f56\u0f5f\u0f44\u0f0b\u0f54\u0f7c, Rinchen Zangpo), futuro grande \"lots\u0101va\" e fondatore di templi; tra i secondi emerge l'importante figura di Ati\u015ba D\u012bpa\u1e43kara\u015br\u012bj\u00f1\u0101na (in tibetano: \u0f68\u0f0b\u0f4f\u0f72\u0f0b\u0f64\u0f0b\u0f58\u0f62\u0f0b\u0f58\u0f7a\u0f0b\u0f58\u0f5b\u0f51\u0f0b\u0f51\u0f54\u0f63\u0f0b\u0f61\u0f7a\u0f0b\u0f64\u0f7a\u0f66, \"a ti sha mar me mdzad dpal ye shes\", 982-1054), quel monaco indiano giunto in Tibet nel 1042 su invito del pronipote di Ye shes 'od, Byang chub 'od (984\u20131078, \u0f56\u0fb1\u0f44\u0f0b\u0f46\u0f74\u0f56\u0f0b\u0f60\u0f7c\u0f51, Changchup \u00d6).\nAti\u015ba risulta essere una delle figure centrali per la successiva diffusione del buddhismo in Tibet. A lui si deve innanzitutto il celeberrimo \"Bodhipathaprad\u012bpa\" (\"La lucerna sulla via dell'Illuminazione\", composto inizialmente in sanscrito tra il 1042 e il 1043, fu successivamente da lui tradotto in tibetano con il titolo \u0f56\u0fb1\u0f44\u0f0b\u0f46\u0f74\u0f56\u0f0b\u0f63\u0f58\u0f0b\u0f42\u0fb1\u0f72\u0f0b\u0f66\u0f92\u0fb2\u0f7c\u0f53\u0f0b\u0f58, \"byang chub lam gyi sgron ma\", \u00e8 al Toh. 3947). Questo testo corrisponde a un breve manuale dell dottrine buddhiste organizzato su tre differenti livelli a seconda delle capacit\u00e0 spirituali del lettore. Il \"Bodhipathaprad\u012bpa\" risulter\u00e0 essere il testo fondante del sentiero spirituale detto \"lam rim\" (\u0f63\u0f58\u0f0b\u0f62\u0f72\u0f58, \"sentiero graduale\") a sua volta a fondamento delle tradizioni \"bka' gdams\" e \"dge lugs\". Ad Ati\u015ba \u00e8 attribuita anche l'introduzione in Tibet della celeberrima dottrina detta del \"K\u0101lacakratantra\" (in tibetano: \u0f51\u0f74\u0f66\u0f0b\u0f40\u0fb1\u0f72\u0f0b\u0f60\u0f41\u0f7c\u0f62\u0f0b\u0f63\u0f7c\u0f0b\u0f62\u0f92\u0fb1\u0f74\u0f51, \"dus kyi \u2019khor lo rgyud\")\nNel suo peregrinare verso le regioni centrali del Tibet, Ati\u015ba incontr\u00f2 a Snye thang (\u0f66\u0f99\u0f7a\u0f0b\u0f50\u0f44, Nyethang, a circa 30 Km a Sud-Ovest di Lhasa) un monaco proveniente dalla regione orientale del Khams (\u0f41\u0f58\u0f66 Kam) ma originario del\u0f0b distretto di Dbus (\u0f51\u0f56\u0f74\u0f66\u0f0b, \u00dc, Tibet centrale) di nome 'Brom ston nal ba'i 'byung gnas (\u0f60\u0f56\u0fb2\u0f7c\u0f58\u0f0b\u0f66\u0f9f\u0f7c\u0f53\u0f0b\u0f62\u0f92\u0fb1\u0f63\u0f0b\u0f56\u0f60\u0f72\u0f0b\u0f60\u0f56\u0fb1\u0f74\u0f44\u0f0b\u0f42\u0f53\u0f66, Dromt\u00f6n Gyalwe Jungne, 1008-1064), che divenne il suo principale discepolo.\nNota Herbert V. Guenther:\nQuesto discepolo di Ati\u015ba diverr\u00e0 il fondatore della prima scuola \"nuova\" rispetto alla \"rnying ma\", nota come \"bka' gdams\" (\u0f56\u0f40\u0f60\u0f0b\u0f42\u0f51\u0f58\u0f66, Kadam, \"parole e istruzioni [del Buddha]\"), stabilita nel monastero di Rwa-sgreng (\u0f62\u0fad\u0f0b\u0f66\u0f92\u0fb2\u0f7a\u0f44, Reting) fondato nel 1057 dallo stesso 'Brom ston nal ba'i 'byung gnas, in cui egli stesso si ritirer\u00e0 in una vita di clausura per il resto della sua vita.\nQuesta prima scuola del \"nuovo\" buddhismo tibetano, che scomparir\u00e0 intorno al XV secolo per motivi ancora non pienamente compresi, sar\u00e0 caratterizzata dalla stretta osservanza del \"vinaya\" e dalle pratiche di purificazione della mente, dette \"blo sbyong\" (\u0f56\u0fb3\u0f7c\u0f0b\u0f66\u0fa6\u0fb1\u0f7c\u0f44), al fine di realizzare la profonda verit\u00e0 della \"\u015b\u016bnyat\u0101\" (in tibetano: \u0f66\u0f9f\u0f7c\u0f44\u0f0b\u0f49\u0f72\u0f51, \"stong nyid\").\nLa tradizione [del Monastero della] \"Terra grigia\": \"sa skya\" (\u0f66\u0f0b\u0f66\u0f90\u0fb1\u0f0b Sakya).\nNel 1073, sulla via che collegava la valle del Nepal con il Tibet centrale, ossia con la ricca regione agricola che circonda Samzhubz\u00ea (\u0f56\u0f66\u0f58\u0f0b\u0f60\u0f42\u0fb2\u0f74\u0f56\u0f0b\u0f62\u0fa9\u0f7a\u0f0b\u0f46\u0f74\u0f66\u0f0d, \"bsam \u2019grub rtse\"), fu eretto dal membro di un casato principesco, dKon mchong rgyal po (\u0f51\u0f40\u0f7c\u0f53\u0f0b\u0f58\u0f46\u0f7c\u0f42\u0f0b\u0f62\u0f92\u0fb1\u0f63\u0f0b\u0f54\u0f7c, Kh\u00f6n K\u00f6chong Gyalpo, 1034-1102), un monastero fortificato detto \"Sa skya\" (\u0f62\u0f99\u0f72\u0f44\u0f0b\u0f58\u0f0b) dal nome del luogo (\"Terra grigia\"). Il nobile dKon mchong rgyal po fu discepolo di quel maestro tibetano di nome 'Brog mi (\u0f60\u0f56\u0fb2\u0f7c\u0f42\u0f0b\u0f58\u0f72, Brogmi, 992-1072; lett. il \"nomade\"), il quale aveva studiato prima in Nepal e poi in India, a Vikrama\u015b\u012bla (qui sotto la guida del \"mah\u0101siddha\" \u015a\u0101ntipa), in particolare modo i testi dello \"Hevajratantra\" che, insieme ai suoi commentari, diverranno fondamento scritturale di questa tradizione. Sostenuto dai feudatari locali, questo monastero acquisir\u00e0 fama, potere e ricchezze. A renderlo tale, soprattutto dal punto di vista dottrinario, furono cinque \"bla-ma\" conosciuti come i \"sa skya gong ma rnam lnga\" (\u0f66\u0f0b\u0f66\u0f90\u0fb1\u0f0b\u0f42\u0f7c\u0f44\u0f0b\u0f58\u0f0b\u0f62\u0fa3\u0f58\u0f0b\u0f63\u0f94, \"cinque eminenze \"sakya\"\").\nIl primo di questi fu il \"siddha\" Kun dga' snying po (\u0f40\u0f74\u0f53\u0f0b\u0f51\u0f42\u0f60\u0f0b\u0f66\u0f99\u0f72\u0f44\u0f0b\u0f54\u0f7c, Kunga Nyingpo, 1092-1158), figlio e successore di dKon mchong rgyal po, a cui si deve la formalizzazione del sistema dottrinario detto \"Lam 'bras\" (\u0f63\u0f58\u0f0b\u0f60\u0f56\u0fb2\u0f66), questo elaborato dal maestro indiano Vir\u016bpa. Tale sistema, a fondamento di questa scuola, \u00e8 molto simile allo rDzogs chen proprio della tradizione \"rnying ma\" e della Mah\u0101mudr\u0101 (\u0f55\u0fb1\u0f42\u0f0b\u0f62\u0f92\u0fb1\u0f0b\u0f46\u0f7a\u0f53\u0f0b\u0f54\u0f7c\u0f0b, \"phyag rgya chen po\") attinente alla tradizione \"bka' brgyud\" risultando mirante all'indivisibilit\u00e0 tra \"sa\u1e43s\u0101ra\" e \"nirv\u0101\u1e47a\" (\u0f60\u0f41\u0f7c\u0f62\u0f0b\u0f60\u0f51\u0f66\u0f0b\u0f51\u0f56\u0fb1\u0f7a\u0f62\u0f0b\u0f58\u0f7a\u0f51, \"'khor 'das dbyer med\").\nIl secondo di questi fu Bsod nams rtse mo (\u0f56\u0f66\u0f7c\u0f51\u0f0b\u0f53\u0f58\u0f66\u0f0b\u0f62\u0fa9\u0f7a\u0f0b\u0f58\u0f7c, S\u00f6nam Tsemo, 1142\u20131182), secondo figlio di Kun dga' snying po (il primo, Kun dga' 'bar, \u0f40\u0f74\u0f53\u0f0b\u0f51\u0f42\u0f60\u0f0b\u0f60\u0f56\u0f62, mor\u00ec di febbre a Bodhgay\u0101 in India), e parente di altri due dei \"sa skya gong ma rnam lnga\" (suo fratello fu Grags pa rgyal mtshan e mentre egli fu lo zio di Kun dga' rgyal mtshan). Bsod nams rtse mo, gi\u00e0 allievo del maestro Phywa pa Chos kyi Seng ge (\u0f46\u0f0b\u0f54\u0f0b\u0f46\u0f7c\u0f66\u0f0b\u0f40\u0fb1\u0f72\u0f0b\u0f66\u0f7a\u0f44\u0f0b\u0f42\u0f7a, Chapa Ch\u00f6ky i Senge, 1109\u20131169), sesto abate del monastero Gsang phu ne\u2019u thog, (\u0f42\u0f66\u0f44\u0f0b\u0f55\u0f74\u0f0b\u0f53\u0f7a\u0f60\u0f74\u0f0b\u0f50\u0f7c\u0f42, Sangphu Ne'utok, afferente alla tradizione \"bka' gdams\") e studioso del sistema \"madhyamaka\" fu autore di alcuni importanti commentari sui \"tantra\".\nIl terzo di questi fu Grags pa rgyal mtshan (\u0f42\u0fb2\u0f42\u0f66\u0f0b\u0f54\u0f0b\u0f62\u0f92\u0fb1\u0f63\u0f0b\u0f58\u0f5a\u0f53, Drakpa Gyaltsen, 1147\u20131216), terzo figlio di Kun dga' snying po, quindi fratello di Bsod nams rtse mo, fu autore, tra gli altri, del \"Zhen pa bzhi bral\" (\u0f5e\u0f7a\u0f53\u0f0b\u0f54\u0f0b\u0f56\u0f5e\u0f72\u0f0b\u0f56\u0fb2\u0f63), un breve trattato sulla dottrina dell'\"abbandono dei quattro attaccamenti\" predicata dal padre:\nIl quarto di questi fu Kun dga' rgyal mtshan (\u0f40\u0f74\u0f53\u0f0b\u0f51\u0f42\u0f60\u0f0b\u0f62\u0f92\u0fb1\u0f63\u0f0b\u0f58\u0f5a\u0f53, K\u00fcnga Gyaltsen, 1185-1251, conosciuto anche con l'epiteto di \"sa pan\" \u0f66\u0f0b\u0f54\u0f53 che intende rendere l'espressione Sakya Pa\u1e47\u1e0dita, ovvero il \"dotto dei \"sa skya\"\"), nipote di Kun dga' snying po, autore, tra gli altri, del pi\u00f9 importante trattato in lingua tibetana sull'epistemologia e la logica buddhista, il \"Thsad ma rigs pa'i gter\" (\u0f5a\u0f51\u0f0b\u0f58\u0f0b\u0f62\u0f72\u0f42\u0f66\u0f0b\u0f54\u0f60\u0f72\u0f0b\u0f42\u0f4f\u0f7a\u0f62), nonch\u00e9 del trattato che indaga i \"Tre rifugi\" (\"tri\u015bara\u1e47a\", tibetano: \u0f66\u0f90\u0fb1\u0f56\u0f66\u0f0b\u0f42\u0f66\u0f74\u0f58\u0f0b, \"skyabs gsum\"), nei tre veicoli propri del buddhismo (\"h\u012bnay\u0101na\", \"mah\u0101y\u0101na\" e \"vajray\u0101na\"), il \"sDom gsum rab dbye\" (\u0f66\u0fa1\u0f7c\u0f58\u0f0b\u0f42\u0f66\u0f74\u0f58\u0f0b\u0f62\u0f56\u0f0b\u0f51\u0f56\u0fb1\u0f7a).\nIl quinto di questi fu \u2019Phags pa Blo gros rgyal mtshan (\u0f60\u0f55\u0f42\u0f66\u0f0b\u0f54\u0f0b\u0f56\u0fb3\u0f7c\u0f0b\u0f42\u0fb2\u0f7c\u0f66\u0f0b\u0f62\u0f92\u0fb1\u0f63\u0f0b\u0f58\u0f5a\u0f53, Pakpa Lodr\u00f6 Gyaltsen, 1235\u20131280), nipote di Kun dga' rgyal mtshan, il quale accompagn\u00f2 lo zio alla corte dell'imperatore mongolo Godan Khan (1206-1251), figlio di \u00d6g\u00f6dai e nipote di Gengis Khan. Durante questa missione, lo zio Kun dga' rgyal mtshan (Sakya Pa\u1e47\u1e0dita) cur\u00f2 il khan mongolo da una malattia, convertendolo al buddhismo. Nel 1247 fu siglato un accordo tra i mongoli e questi rappresentanti tibetani sulla tutela mongola della regione tibetana. In cambio i tibetani offrirono ai mongoli il loro servizi religiosi generando quel rapporto che in lingua tibetana viene indicato con l'espressione \"yon mchod\" (\u0f61\u0f7c\u0f53\u0f0b\u0f58\u0f46\u0f7c\u0f51, lett. \"patrono e religioso\"). Cos\u00ec \u2019Phags pa Blo gros rgyal mtshan fin\u00ec per restare presso la corte mongola nel ruolo di precettore di Kubilai Khan (regno: 1260-1294).\nLe opere di questi cinque eminenti maestri furono pubblicate nel 1734, con il titolo collettivo di \"Sa skya bka' 'bum\" (\u0f66\u0f0b\u0f66\u0f90\u0fb1\u0f0b\u0f56\u0f40\u0f60\u0f0b\u0f60\u0f56\u0f74\u0f58, Sakya Kabum, lett. \"Centomila parole [dei maestri] di Sakya\", presso il monastero di Sde dge (Tibet orientale), in 15 volumi.\nIl declino politico-religioso dei \"sa skya pa\" si avvi\u00f2 nel XIV secolo quando uno dei suoi membri pi\u00f9 importanti, il nobile del clan dei Rlangs (\u0f62\u0fb3\u0f44\u0f66), Byang chub rgyal mtshan (\u0f56\u0fb1\u0f44\u0f0b\u0f46\u0f74\u0f56\u0f0b\u0f62\u0f92\u0fb1\u0f63\u0f0b\u0f58\u0f5a\u0f53, Changchub Gyaltsen, 1302-1364), si alle\u00f2 con una scuola dei \"bka brgyud\" detta dei \"phag mo gru pa\" (\u0f55\u0f42\u0f0b\u0f58\u0f7c\u0f0b\u0f42\u0fb2\u0f74\u0f0b\u0f54) spostando l'asse di influenza nella regione del Tibet centrale.\nLa tradizione della \"Trasmissione dell'insegnamento orale [del Buddha]\": \"bka\u2019 brgyud\" (\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51, Kagy\u00fc).\nPremesso che l'espressione \"bka\u2019 brgyud\" \u00e8 comunemente usata da tutte le tradizioni buddhiste tibetane per indicare la trasmissione dell'insegnamento del Buddha da maestro a discepolo, in questo caso essa designa un preciso lignaggio detto \"Mar pa bka\u2019 brgyud\" (\u0f58\u0f62\u0f0b\u0f54\u0f0b\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51, \"Trasmissione dell'insegnamento orale di Mar pa\") dal nome del suo fondatore, il traduttore e maestro Mar pa Chos kyi blo gros (\u0f58\u0f62\u0f0b\u0f54\u0f0b\u0f46\u0f7c\u0f66\u0f0b\u0f40\u0fb1\u0f72\u0f0b\u0f56\u0fb3\u0f7c\u0f0b\u0f42\u0fb2\u0f7c\u0f66, Marpa Ch\u00f6kyi Lodr\u00f6, 1012\u20131097). a cui fanno riferimento un insieme di sottoscuole, alcune indipendenti tra loro, tutte attinenti a questo alveo, ossia che fanno riferimento al lignaggio di Mar pa Chos kyi blo gros e ai relativi insegnamenti.\nMar pa Chos kyi blo gros proveniva da una ricca famiglia della regione Lho brag (\u0f63\u0fb7\u0f7c\u0f0b\u0f56\u0fb2\u0f42, Lhodrak, nel Tibet meridionale), di carattere piuttosto violento fu inviato dai genitori dal maestro 'Brog mi. Comp\u00ec alcuni importanti pellegrinaggi in India dove per dodici anni studi\u00f2 sotto il maestro e \"mah\u0101siddha\" di N\u0101land\u0101, Na ro pa ( \u0f53\u0f71\u0f0b\u0f62\u0f7c\u0f0b\u0f54, N\u0101ropa; in sanscrito: Na\u1e0dap\u0101da; 956-1040 o 1016-1100).\nRientrato in Tibet Mar pa Chos kyi blo gros l\u00ec trasfer\u00ec le dottrine di questo famoso \"mah\u0101siddha\" indiano dall'alto lignaggio tantrico (la tradizione vuole che maestro di N\u0101ropa fu un altro \"mah\u0101siddha\" indiano, Tilopa, a sua volta edotto alle dottrine tantriche dal buddha primordiale in persona detto Vajradhara) indicate con il nome tibetano \"chos drug\" (\u0f46\u0f7c\u0f66\u0f0b\u0f51\u0fb2\u0f74\u0f42; in sanscrito: \"\u1e63a\u1e0ddharma\"; \"Sei dottrine\"), le quali, mirando a uno stato psicofisico, contemplano: l'innalzamento della temperatura corporea (\u0f42\u0f4f\u0f74\u0f58\u0f0b\u0f58\u0f7c\u0f0b, \"gtum mo\"; tummo; sanscrito: \"ca\u1e47\u1e0d\u0101l\u012b\"); l'eliminazione degli attaccamenti per mezzo della meditazione sul \"corpo illusorio\" (\u0f66\u0f92\u0fb1\u0f74\u0f0b\u0f63\u0f74\u0f66 , \"sgyu lus\", gyul\u00fc; sanscrito: \"m\u0101y\u0101k\u0101ya\"; \"m\u0101y\u0101deha\"); le pratiche del sogno (\u0f62\u0fa8\u0f72\u0f0b\u0f63\u0f58, \"rmi lam\", nylam; sanscrito: \"svapnadar\u015bana\") al fine di oltrepassare lo condizione confusionale della mente; la meditazione sulla natura luminosa (\u0f60\u0f7c\u0f51\u0f0b\u0f42\u0f66\u0f63\u0f0b, \"'od gsal\", \u00f6sal; sanscrito: \"\u0101bh\u0101svar\u0101\") della mente al fine di superare l'ottundimento; le pratiche relative allo stato intermedio (\u0f56\u0f62\u0f0b\u0f51\u0f7c, \"bar do\", bardo; sanscrito: \"antar\u0101bhava\") che si manifesta dopo la morte; quindi il trasferimento/trasmigrazione (\u0f60\u0f55\u0f7c\u0f0b\u0f56, \"pho ba\", phowa; sanscrito: \"sa\u1e43kramati\") in un'altra forma di esistenza del principio dello stato di coscienza dopo la morte.\nAltra prominente dottrina di questa scuola o, meglio, insieme di scuole, attiene alla Mah\u0101mudr\u0101 (\u0f55\u0fb1\u0f42\u0f0b\u0f62\u0f92\u0fb1\u0f0b\u0f46\u0f7a\u0f53\u0f0b\u0f54\u0f7c\u0f0b, \"phyag rgya chen po\"; \"Grande Sigillo\"), che intende presentare \"il grande sigillo della realt\u00e0\", ossia la vacuit\u00e0 che \u00absuggella ogni fenomeno del sa\u1e43s\u0101ra e del nirv\u0101\u1e47a \u00bb.\nIl celeberrimo discepolo di Mar pa Chos kyi blo gros fu Mi la ras pa (\u0f58\u0f72\u0f0b\u0f63\u0f0b\u0f62\u0f66\u0f0b\u0f54 Milarepa, 1028/1240\u20131111/1123), di cui conserviamo la biografia, il \"Mi la ras pa\u2019i rnam thar\" (\u0f58\u0f72\u0f0b\u0f63\u0f0b\u0f62\u0f66\u0f0b\u0f54\u0f60\u0f72\u0f0b\u0f62\u0fa3\u0f58\u0f0b\u0f50\u0f62, Milarepa Namtar; \"Vita di Milarepa\"), composta nel XV secolo da un altro mistico, Gtsang smyon He ru ka (\u0f42\u0f59\u0f44\u0f0b\u0f66\u0fa8\u0fb1\u0f7c\u0f53\u0f0b\u0f67\u0f7a\u0f0b\u0f62\u0f74\u0f0b\u0f40\u0f0b, Tsangny\u00f6n Heruka, 1452\u20131507), unitamente al \"Mi la\u2019i mgur \u2019bum\" (\u0f58\u0f72\u0f0b\u0f63\u0f60\u0f72\u0f0b\u0f58\u0f42\u0f74\u0f62\u0f0b\u0f60\u0f56\u0f74\u0f58, Mile Gurbum; \"Centomila canti di Milarepa\") che raccoglie una edizione dei suoi componimenti poetico-mistici sul genere dei \"doh\u0101\" dei \"mah\u0101siddha\" dell'India.\nNella tradizione di questo insieme di scuole, il lignaggio comune indica queste cinque prime personalit\u00e0: il buddha Vajradhara, Tilopa, N\u0101ropa, Mar pa Chos kyi blo gros, e Mi la ras pa.\nDiscepolo di Mi la ras pa fu un altro noto mistico, sGam po pa Bsod nams rin chen ( \u0f66\u0f92\u0f58\u0f0b\u0f54\u0f7c\u0f0b\u0f54\u0f0b\u0f56\u0f66\u0f7c\u0f51\u0f0b\u0f53\u0f58\u0f66\u0f0b\u0f62\u0f72\u0f53\u0f0b\u0f46\u0f7a\u0f53\u0f0b, Gampopa S\u00f6nam Rinchen, 1079-1053), autore del \"Thar pa rin po che'i rgyan\" (\u0f50\u0f62\u0f0b\u0f54\u0f0b\u0f62\u0f72\u0f53\u0f0b\u0f54\u0f7c\u0f0b\u0f46\u0f7a\u0f60\u0f72\u0f0b\u0f62\u0f92\u0fb1\u0f53, Tarpa rinpoche gyen, \"Prezioso ornamento della Liberazione\"), un importante trattato di genere \"gradualista\" che illustra il percorso lungo le sei \"p\u0101ramit\u0101\" proprie del buddhismo Mah\u0101y\u0101na.\nCon sGam po pa Bsod nams i \"bka\u2019 brgyud pa\" subiscono una prima divisione: eredi del lignaggio di questi \u00e8 la corrente principale detta \"dwags po bka\u2019 brgyud \" (\u0f51\u0fad\u0f42\u0f66\u0f0b\u0f54\u0f7c\u0f0b\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51 Dakpo Kagy\u00fc), mentre l'altra, minoritaria, \u00e8 detta \"shangs pa bka\u2019 brgyud\" (\u0f64\u0f44\u0f66\u0f0b\u0f54\u0f0b\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51, Shangpa Kagy\u00fc).\nI discepoli di sGam po pa Bsod nams, quindi afferenti alla \"dwags po bka\u2019 brgyud\", avviarono un sistema di lignaggi/scuole dette in tibetano \"bka\u2019 brgyud che bzhi chung brgyad\" (\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51\u0f0b\u0f46\u0f7a\u0f0b\u0f56\u0f5e\u0f72\u0f0b\u0f46\u0f74\u0f44\u0f0b\u0f56\u0f62\u0f92\u0fb1\u0f51\u0f0d, \"Quattro maggiori e otto minori\").\nLe \"quattro maggiori [scuole] \"bka\u2019 brgyud\"\" (\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51\u0f0b\u0f46\u0f7a\u0f0b\u0f56\u0f5e\u0f72) sono rappresentate da: \nLe \"otto minori\" (\u0f46\u0f74\u0f44\u0f0b\u0f56\u0f62\u0f92\u0fb1\u0f51\u0f0d), indicate collettivamente anche con l'espressione dei \"phag mo gru pa\" (\u0f55\u0f42\u0f0b\u0f58\u0f7c\u0f0b\u0f42\u0fb2\u0f74\u0f0b\u0f54, Pakmo Drupa), in quanto fondate da discepoli del maestro Phag mo gru pa Rdo rje rgyal po (\u0f55\u0f42\u0f0b\u0f58\u0f7c\u0f0b\u0f42\u0fb2\u0f74\u0f0b\u0f54\u0f0b\u0f62\u0fa1\u0f7c\u0f0b\u0f62\u0f97\u0f7a\u0f0b\u0f62\u0f92\u0fb1\u0f63\u0f0b\u0f54\u0f7c\u0f0b, Pakmodrupa Dorje Gyalpo, 1110\u20131170), a sua volta allievo di sGam po pa Bsod nams, sono rappresentate da:\nMolte di queste sottoscuole non sono rimaste indipendenti, finendo per confluire in gruppi principali. Tra quelle tutt'oggi esistenti vanno menzionate, per la loro rilevanza, la \"karma bka' brgyud\", la \"\u2019bri gung bka\u2019 brgyud\" e la \"\u2019brug pa bka\u2019 brgyud\".\nLa tradizione del \"Metodo della Virt\u00f9\": \"dge lugs\" (\u0f51\u0f42\u0f7a\u0f0b\u0f63\u0f74\u0f42\u0f66, Gelug/Geluk).\nLa tradizione \"dge lugs\" \u00e8 certamente la pi\u00f9 importante tradizione buddhista sotto il profilo politico, questo dalla data della sua nascita, intorno agli inizi del XIV, e fino ai nostri giorni.\nL'origine di questa scuola va fatta risalire alla figura del dotto e mistico Tsong kha pa (\u0f59\u0f7c\u0f44\u0f0b\u0f41\u0f0b\u0f54, Tsongkhapa 1357-1419), altrimenti conosciuto con il nome monastico di Blo bzang grags pa (\u0f56\u0fb3\u0f7c\u0f0b\u0f56\u0f5f\u0f44\u0f0b\u0f42\u0fb2\u0f42\u0f66\u0f0b\u0f54, Losang Drakpa), per la precisione ai suoi allievi il cui \"approccio\" viene indicato in lingua tibetana come \"Dga\u2019 ldan pa\u2019i lugs\" (\u0f51\u0f42\u0f60\u0f0b\u0f63\u0fa1\u0f53\u0f0b\u0f54\u0f60\u0f72\u0f0b\u0f63\u0f74\u0f42\u0f66, da cui il nome \"dge lugs\" proprio di questa tradizione) ossia l'approccio di \"coloro che provengono dai monti \"Dga'ldan\"\", laddove Tsong kha pa, nel 1409 e grazie alla potente e nobile famiglia dei \"Phag mo gru\" (\u0f55\u0f42\u0f0b\u0f58\u0f7c\u0f0b\u0f42\u0fb2\u0f74) aveva eretto il suo monastero, detto per l'appunto del \"Ri bo dga'ldan\" (\u0f62\u0f72\u0f0b\u0f56\u0f7c\u0f0b\u0f51\u0f42\u0f60\u0f0b\u0f63\u0fa1\u0f53\u0f0b, anche Ganden a 45\u00a0km a est di Lhasa).\nTsong kha pa ebbe modo di ricevere gli insegnamenti buddhisti da maestri di differenti lignaggi e, giunto ai quaranta anni, prese i voti monastici per entrare nel celebre monastero di Rwa sgreng (\u0f62\u0fad\u0f0b\u0f66\u0f92\u0fb2\u0f7a\u0f44\u0f0b\u0f51\u0f42\u0f7c\u0f53\u0f0b\u0f54, Rwa sgreng dgon pa, monastero di Reting, collocato nella valle del \u2019Phan po a circa 100 km a nord di Lhasa) a quel tempo affiliato all'ormai scomparso lignaggio dei \"bka' gdams\". Dopo aver studiato l\u00ec la letteratura buddhista, in particolar modo il \"Bodhipathaprad\u012bpa\" del dotto indiano del X secolo Ati\u015ba D\u012bpa\u1e43kara\u015br\u012bj\u00f1\u0101na, redasse, nel 1402, quella celeberrima opera che va sotto il titolo tibetano di \"Lam rim chen mo\" (\u0f63\u0f58\u0f0b\u0f62\u0f72\u0f58\u0f0b\u0f46\u0f7a\u0f53\u0f0b\u0f58\u0f7c, \"Il sommo sentiero graduale\"; al Toh. 5392) che, tra l'altro, contiene dotte citazioni proprie dei testi indiani del buddhismo affrontando gli stadi del percorso spirituale buddhista. Dopo questo, Tsong kha pa predispose un ulteriore trattato, lo \"sngags rim chen mo\" (\u0f66\u0f94\u0f42\u0f66\u0f0b\u0f62\u0f72\u0f58\u0f0b\u0f46\u0f7a\u0f53\u0f0b\u0f58\u0f7c\u0f0b, \"Il sommo [sentiero del] mantra graduale\",; al Toh. 5281) che invece si occupa delle pratiche proprie del buddhismo esoterico.\nDopo aver eretto nel 1409 il primo monastero di questa tradizione, Tsong kha pa invi\u00f2 il suo discepolo \u2019Jam dbyangs chos rje (\u0f60\u0f47\u0f58\u0f0b\u0f51\u0f56\u0fb1\u0f44\u0f66\u0f0b\u0f46\u0f7c\u0f66\u0f0b\u0f62\u0f97\u0f7a, Jamyang Ch\u00f6je, 1379\u20131449) a fondare, nel 1416, il monastero di \u2019Bras spungs (\u0f60\u0f56\u0fb2\u0f66\u0f0b\u0f66\u0fa4\u0f74\u0f44\u0f66, monastero di Drepung, 8 km a ovest di Lhasa) e, nel 1419, l'altro suo allievo, Byams chen chos rje (\u0f56\u0fb1\u0f58\u0f66\u0f0b\u0f46\u0f7a\u0f53\u0f0b\u0f46\u0f7c\u0f66\u0f0b\u0f62\u0f97\u0f7a, Jamchen Ch\u00f6je, 1354\u20131435), a fondare il monastero di Se ra (\u0f66\u0f7a\u0f0b\u0f62\u0f0b, monastero di Sera, a circa 6 km a nord di Lhasa) sempre aiutati dalla potente e nobile famiglia dei \"Phag mo gru\".\nQuesti tre monasteri, collocati nell'area dell'importante citt\u00e0 di Lhasa e appellati con il nome collettivo di \"gdan sa gsum\" (\u0f42\u0f51\u0f53\u0f0b\u0f66\u0f0b\u0f42\u0f66\u0f74\u0f58, densa sum, \"Tre fondazioni\"), saranno il centro di potere politico e dottrinale di questa influente tradizione. Da tener presente, ad esempio, che il solo monastero di \u2019Bras spungs riuscir\u00e0 ad ospitare fino a diecimila monaci residenti.\nL'originario impianto dottrinale di questa tradizione lo dobbiamo, oltre al gi\u00e0 menzionato fondatore Tsong kha pa, ai due suoi pi\u00f9 importanti seguaci: Rgyal tshab Dar ma rin chen (\u0f62\u0f92\u0fb1\u0f63\u0f0b\u0f5a\u0f56\u0f0b\u0f51\u0f62\u0f0b\u0f58\u0f0b\u0f62\u0f72\u0f53\u0f0b\u0f46\u0f7a\u0f53, Gyaltsap Darma Rinchen, 1364\u20131432) e Mkhas grub Dge legs dpal bzang (\u0f58\u0f41\u0f66\u0f0b\u0f42\u0fb2\u0f74\u0f56\u0f0b\u0f51\u0f42\u0f7a\u0f0b\u0f63\u0f7a\u0f42\u0f66\u0f0b\u0f51\u0f54\u0f63\u0f0b\u0f56\u0f5f\u0f44, Kedrup Gelek Palsang, 1385\u20131438) i quali, unitamente al loro maestro, verranno appellati come \"rje yab sras gsum\" (\u0f62\u0f97\u0f7a\u0f0b\u0f61\u0f56\u0f0b\u0f66\u0fb2\u0f66\u0f0b\u0f42\u0f66\u0f74\u0f58, \"il signore e i suoi due figli spirituali\").\nIl Bkra shis lhun po (\u0f56\u0f40\u0fb2\u0f0b\u0f64\u0f72\u0f66\u0f0b\u0f63\u0fb7\u0f74\u0f53\u0f0b\u0f54\u0f7c, Tashi Lhunpo) sar\u00e0 il quarto grande monastero fondato da questa scuola nei pressi della citt\u00e0 di Gzhi ka rtse (\u0f42\u0f5e\u0f72\u0f0b\u0f40\u0f0b\u0f62\u0fa9\u0f7a\u0f0b, Shigatse) nel 1447 da un altro seguace, in questo caso anche nipote, di Tsong kha pa, Dge \u2019dun grub (\u0f51\u0f42\u0f7a\u0f0b\u0f60\u0f51\u0f74\u0f53\u0f0b\u0f42\u0fb2\u0f74\u0f56\u0f0b, Gend\u00fcn Drup, 1391\u20131475) il quale, posteriormente, ricever\u00e0 il titolo, tipico di questa tradizione, di \"primo\" Ta la\u2019i bla ma (\u0f4f\u0f0b\u0f63\u0f60\u0f72\u0f0b\u0f56\u0fb3\u0f0b\u0f58, Dalai Lama).\nTale titolo che, va detto, inerisce esclusivamente a questa singola tradizione tibetana, fu coniato nel 1578 quando, nella regione del lago Tso Ng\u00f6mpo (\u0f58\u0f5a\u0f7c\u0f0b\u0f66\u0f94\u0f7c\u0f53\u0f0b\u0f54\u0f7c, lett. \"lago azzurro\"; quel grande lago di acqua salata conosciuto anche con il nome mongolo di \u0425\u04e9\u0445 \u043d\u0443\u0443\u0440, Koko Nor; o con il cinese \u9751\u6d77\u6e56 Qingh\u01cei H\u00fa; situato nella provincia del Qinghai) avvenne l'incontro tra il potente condottiero del clan mongolo dei T\u00fcmed, Altan Khan, (antico mongolo: , 1507-1588) e l'abate dei monasteri \"dge lugs\" di \u2019Bras spungs e di Se ra, il \"bla ma\" bSod nams rgya mtsho (\u0f56\u0f66\u0f7c\u0f51\u0f0b\u0f53\u0f58\u0f66\u0f0b\u0f62\u0f92\u0fb1\u0f0b\u0f58\u0f5a\u0f7c, S\u00f6nam Gyatso, 1543-1588). Come era costume i due si scambiarono dei titoli onorifici, quello assegnato dal \"khan\" mongolo al \"bla ma\" tibetano consisteva nella traduzione mongola dell'ultima parte del suo nome, \"rgya mtsho\" (\u0f62\u0f92\u0fb1\u0f0b\u0f58\u0f5a\u0f7c), ovvero \"dalai\" (antico mongolo: ) che, anche in mongolo, significa \"oceano\". Da qui il titolo tipizzato in tibetano come \"ta la'i bla ma\" (\u0f4f\u0f0b\u0f63\u0f60\u0f72\u0f0b\u0f56\u0fb3\u0f0b\u0f58 , adattato in Dalai Lama, pronuncia in italiano: \"talee lama\") con il significato di \"maestro oceanico\".\nTale titolo fu assegnato, ovviamente in via postuma, ad altri due importanti predecessori di bSod nams rgya mtsho, oltre al gi\u00e0 citato Dge \u2019dun grub anche a Dge 'dun rgya mtsho (\u0f51\u0f42\u0f7a\u0f0b\u0f60\u0f51\u0f74\u0f53\u0f0b\u0f62\u0f92\u0fb1\u0f0b\u0f58\u0f5a\u0f7c, Gend\u00fcn Gyatso, 1475-1542).\nQuesti importanti tre maestri furono considerati alla stregua della dottrina detta dello \"sprul sku\" (\u0f66\u0fa4\u0fb2\u0f74\u0f63\u0f0b\u0f66\u0f90\u0f74\u0f0b, tr\u00fclku, anche nella resa anglosassone di \"tulku\", rende il sanscrito \"nirm\u0101\u1e47ak\u0101ya\"), furono quindi considerati manifestazioni, incarnazioni, l'uno dell'altro. Tale dottrina, per quanto gi\u00e0 presente ad esempio nella scuola dei \"Kar ma Bka\u2019 brgyud\", sostituiva la tradizionale consuetudine di successione tra maestri, presente nelle altre scuole buddhiste tibetane, dove il maestro in carica designava a succedergli il pi\u00f9 qualificato dei suoi allievi.\nIl successore, ovvero l'incarnazione dello stesso bSod nams rgya mtsho, il \"bla ma\" che aveva incontrato Altan Khan, fu individuato dalle gerarchie \"dge lugs\" proprio in un pronipote del \"khan\" mongolo, Yon tan rgya mtsho (\u0f61\u0f7c\u0f53\u0f0b\u0f4f\u0f53\u0f0b\u0f62\u0f92\u0fb1\u0f0b\u0f58\u0f5a\u0f7c\u0f0b, Y\u00f6nten Gyatso, 1589-1617, unico Dalai Lama non tibetano) che venne cos\u00ec nominato come IV Dalai Lama, fatto che consent\u00ec alla scuola fondata da Tsong kha pa di legarsi vieppi\u00f9 con le casate mongole, patrone politico-militari di quelle regioni.\nAl quarto Dalai Lama di origine mongola , succedette, sempre con il metodo dello \"sprul sku\", il quinto Ngag dbang blo bzang rgya mtsho (\u0f44\u0f42\u0f0b\u0f51\u0f56\u0f44\u0f0b\u0f56\u0fb3\u0f7c\u0f0b\u0f56\u0f5f\u0f44\u0f0b\u0f62\u0f92\u0fb1\u0f0b\u0f58\u0f5a\u0f7c\u0f0b, Ngawang Lozang Gyatso, 1617-1682) una delle personalit\u00e0 pi\u00f9 eminenti dell'intera storia tibetana, appellato per questo da suo popolo come \u0f63\u0f94\u0f0b\u0f54\u0f0b\u0f46\u0f7a\u0f53\u0f0b\u0f54\u0f7c (\"lnga pa chen po\", il \"Grande Quinto\").\nFiglio di una nobile famiglia del \u2019Phyong rgyas (\u0f60\u0f55\u0fb1\u0f7c\u0f44\u0f0b\u0f62\u0f92\u0fb1\u0f66, Chongye, nello Yarlung) ebbe come maestro, e forse padre biologico, un illustre esponente del lignaggio Jo-nang, Kun dga' snying po (\u0f40\u0f74\u0f53\u0f0b\u0f51\u0f42\u0f60\u0f0b\u0f66\u0f99\u0f72\u0f44\u0f0b\u0f54\u0f7c, Kunga Nyingpo, altrimenti conosciuto anche come T\u0101ran\u0101tha, 1092-1158) mentre la madre, secondo le sue stesse memorie, fu la compagna tantrica di questo grande maestro.\nRiconosciuto da Blo bzang chos kyi rgyal mtshan (\u0f56\u0fb3\u0f7c\u0f0b\u0f56\u0f5f\u0f44\u0f0b\u0f46\u0f7c\u0f66\u0f0b\u0f40\u0fb1\u0f72\u0f0b\u0f62\u0f92\u0fb1\u0f63\u0f0b\u0f58\u0f5a\u0f53, Lozang Ch\u00f6kyi Gyaltsen, 1570\u20131662), il quarto Pan chen bl ama, (\u0f54\u0f53\u0f0b\u0f46\u0f7a\u0f53\u0f0b\u0f56\u0fb3\u0f0b\u0f58, Panchen Lama) nel 1622 come incarnazione del IV Dalai Lama, quindi del mongolo Yon tan rgya mtsho, e condotto nel monastero di \"Ddga'ldan\", nel 1625 Ngag dbang blo bzang rgya mtsho venne ordinato monaco continuando gli studi sotto diversi insegnanti, studi che riguardarono l'intera tradizione buddhista tibetana, sotto il quarto Pan chen bl ama.\nIn questo periodo i seguaci del \"dge lugs\" vengono perseguitati dal re del Dbus-gtsang (\u0f51\u0f56\u0f74\u0f66\u0f0b\u0f42\u0f59\u0f44, \u00dc-Tsang), (\u0f40\u0f62\u0f0b\u0f58\u0f0b\u0f56\u0f66\u0f9f\u0f53\u0f0b\u0f66\u0f90\u0fb1\u0f7c\u0f44, Kar ma bstan skyong, (Karma Tenkyong, 1605-1642), patrono sia della potente tradizione \"Kar ma Bka\u2019 brgyud\" (\u0f40\u0f62\u0fa8\u0f0b\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51, Karma Kagy\u00fc) che di quella che va sotto il nome di Jo nang (\u0f47\u0f7c\u0f0b\u0f53\u0f44, Jonang).\nL'alleanza tra i mongoli e i \"dge lugs\", gi\u00e0 instaurato con il III Dalai Lama e confermato con il IV, egli stesso un mongolo, verr\u00e0 ulteriormente stabilita dal V, il quale si legher\u00e0 al governatore mongolo del Qoshot, Gushri Khan (1582-1655). Grazie a questi potenti alleati dal 1642 il V Dalai Lama, con il reggente Bsod nams chos 'phel (\u0f56\u0f66\u0f7c\u0f51\u0f0b\u0f53\u0f58\u0f66\u0f0b\u0f46\u0f7c\u0f66\u0f0b\u0f60\u0f55\u0f7a\u0f63, S\u00f6nam Ch\u00f6pel, circa 1595-1658), governer\u00e0 l'intero Tibet centrale.\nLa relazione tra il V Dalai Lama e i mongoli fu stabilita secondo il modello \"yon mchod\", (\u0f61\u0f7c\u0f53\u0f0b\u0f58\u0f46\u0f7c\u0f51anche \"mchod yon\", y\u00f6n ch\u00f6), gi\u00e0 instaurato nel 1247 tra gli esponenti della tradizione \"sa skya\" (\u0f62\u0f99\u0f72\u0f44\u0f0b\u0f58\u0f0b Sakya) e Kubilai Khan, che riservava il ruolo politico religioso ai Dalai Lama e il ruolo politico militare ai \"khan\" mongoli.\nIl V Dalai Lama promosse anche quella dottrina secondo la quale lui, e i suoi incarnati predecessori, erano la manifestazione terrena del \"bodhisattva\" cosmico Avalokite\u015bvara, venendo anche considerato erede dei primi tre re del Dharma (\"dharmar\u0101ja\", \u0f46\u0f7c\u0f66\u0f0b\u0f62\u0f92\u0fb1\u0f63, \"chos rgyal\").\nQuesti ultimi due aspetti furono particolarmente significativi per la cultura tibetana\nDa una parte Avalokite\u015bvara (tibetano: \u0f66\u0fa4\u0fb1\u0f53\u0f0b\u0f62\u0f66\u0f0b\u0f42\u0f5f\u0f72\u0f42\u0f66, \"spyan ras gzigs\"; Chenrezik) rappresentava, per le tradizioni di quelle terre, non solo il protettore dell'intero paese ma anche il mitico progenitore dei tibetani. La sua sacra figura era conosciuta gi\u00e0 al tempo del re Khri Srong lde btsan, epoca in cui venne tradotto il \"K\u0101ra\u1e47\u1e0davy\u016bhas\u016btra\" (\u0f5f\u0f0b\u0f58\u0f0b\u0f4f\u0f7c\u0f42\u0f0b\u0f56\u0f40\u0f7c\u0f51\u0f0b\u0f54\u0f60\u0f72\u0f0b\u0f58\u0f51\u0f7c, \"Za ma tog bkod pa\u2019i mdo\", al Toh. 116), testo che introduceva questo \"bodhisattva\" cosmico in Tibet, facendogli acquisire quel ruolo supremo per il buddhismo tibetano.\nE se la mitologia indiana (cfr. \"Ga\u1e47\u1e0davy\u016bha\"; \"Sdong po bkod pa\", \u0f66\u0fa1\u0f7c\u0f44\u0f0b\u0f54\u0f7c\u0f0b\u0f56\u0f40\u0f7c\u0f51\u0f0b\u0f54, al Toh. 44), e quindi tibetana, individuava la residenza di questo grande \"bodhisattva\" della misericordia sul monte Potala (\u0f54\u0f7c\u0f0b\u0f4f\u0f0b\u0f63, \"po ta la\"), e se il primo re del Dharma tibetano, Srong-btsan sGam-po, gi\u00e0 lui stesso considerato incarnazione di Chenrezik, aveva eretto nel VII secolo la sua residenza sul \"Poggio Rosso\" (\u0f51\u0f58\u0f62\u0f0b\u0f54\u0f7c\u0f0b\u0f62\u0f72, \"dmar po ri\") a Lhasa, fu facile per il V Dalai Lama avviare, nel 1645, la costruzione di un'imponente fortezza sullo stesso Poggio Rosso, ribattezzato per l'occasione come \"Potala\", andandola cos\u00ec a indicare come sacra, potente e visibile reggia della teocrazia da lui instaurata e rappresentata.\nNel 1652 il V Dalai Lama si recher\u00e0 alla corte dell'imperatore Shunqi (\u9806\u6cbb\u8482), primo della dinastia Qing, vivendo non il primo degli equivoci con i vicini cinesi: da una parte l'imperatore manci\u00f9 lo considerava, al pari dei suoi predecessori mongoli, un suo vassallo, dall'altra il Dalai Lama avrebbe voluto essere considerato il sovrano di un regno indipendente.\nLa tradizione, estinta, [del monastero di] \"Jo nang\" [\"phun tshogs gling\"] (\u0f47\u0f7c\u0f0b\u0f53\u0f44, Jonang).\nQuesta tradizione ha origine nel monastero \"Jo nang phun tshogs gling\" (\u0f47\u0f7c\u0f0b\u0f53\u0f44\u0f0b\u0f55\u0f74\u0f53\u0f0b\u0f5a\u0f7c\u0f42\u0f66\u0f0b\u0f42\u0fb3\u0f72\u0f44, Jonang P\u00fcntsokling collocato a nord-ovest di Shigatse) fondato nel XIII secolo da Kun spangs pa Thugs rje brtson \u2019grus (\u0f40\u0f74\u0f53\u0f0b\u0f66\u0fa4\u0f44\u0f66\u0f0b\u0f54\u0f0b\u0f50\u0f74\u0f42\u0f66\u0f0b\u0f62\u0f97\u0f7a\u0f0b\u0f56\u0f62\u0fa9\u0f7c\u0f53\u0f0b\u0f60\u0f42\u0fb2\u0f74\u0f66, Kunpangpa Tukje Ts\u00f6ndr\u00fc, 1243\u20131313) e ampliato da Dol po pa Shes rab rgyal mtshan (\u0f51\u0f7c\u0f63\u0f0b\u0f54\u0f7c\u0f0b\u0f54\u0f0b\u0f65\u0f7a\u0f66\u0f0b\u0f62\u0f56\u0f0b\u0f62\u0f92\u0fb1\u0f63\u0f0b\u0f58\u0f5a\u0f53, Dolpopa Sherap Gyaltsen, 1292\u20131361). Tuttavia questa scuola sostiene di aver origine dal mistico dell'XI secolo Yu mo Mi bskyod rdo rje (\u0f61\u0f74\u0f0b\u0f58\u0f7c\u0f0b\u0f58\u0f72\u0f0b\u0f56\u0f66\u0f90\u0fb1\u0f7c\u0f51\u0f0b\u0f62\u0fa1\u0f7c\u0f0b\u0f62\u0f97\u0f7a\u0f0b, Yumo Miky\u00f6 Dorje).\nLa peculiarit\u00e0 storica di questa tradizione si rileva nel maestro Dol po pa Shes rab rgyal mtshan il quale elabor\u00f2 quella particolare dottrina inerente alla \"vacuit\u00e0\" detta estrinseca che va sotto il nome tibetano di \"gzhan stong\" (\u0f42\u0f5e\u0f53\u0f0b\u0f66\u0f9f\u0f7c\u0f44, \"shentong\"), provocando quel dibattito dottrinario giunto fino ai giorni nostri tra i suoi promulgatori e coloro che vi si oppongono, ovvero che propugnano la dottrina della \"vacuit\u00e0 intrinseca\" detta in tibetano \"rang stong\" (\u0f62\u0f44\u0f0b\u0f66\u0f9f\u0f7c\u0f44, \"rangtong\").\nLe scritture del buddhismo tibetano.\nLa raccolta canonica della letteratura religiosa buddhista tibetana viene indicata dagli studiosi con l'espressione Canone buddhista tibetano, o Canone tibetano, con essa si intende l'insieme di due raccolte di testi in lingua tibetana e che corrispondono a:\nIl Canone tibetano \u00e8 quindi l'opera che raccoglie i \"s\u016btra\" (\u0f58\u0f51\u0f7c, \"mdo\"), i \"tantra\" (\u0f62\u0f92\u0fb1\u0f74\u0f51, \"rgyud\"), i \"\u015b\u0101stra\" (\u0f56\u0f66\u0f9f\u0f53\u0f0b\u0f56\u0f46\u0f7c\u0f66, \"bstan bcos\"), il \"vinaya\" (\u0f60\u0f51\u0f74\u0f63\u0f0b\u0f56\u0f0d, \"'dul ba\") e in generale le scritture buddhiste, tradotte in lingua tibetana e ritenute importanti per la tradizione del Buddhismo Vajray\u0101na in Tibet.\nIl Canone tibetano si \u00e8 sostanzialmente formato dall'VIII al XIII secolo, assumendo una sua prima edizione definitiva grazie al dotto poligrafo e \"bla-ma\" (\u0f56\u0fb3\u0f0b\u0f58) del XIV secolo Bu-ston rin-chen grub ( \u0f56\u0f74\u0f0b\u0f66\u0f9f\u0f7c\u0f53\u0f0b\u0f62\u0f72\u0f53\u0f0b\u0f46\u0f7a\u0f53\u0f0b\u0f42\u0fb2\u0f74\u0f56\u0f0b, anche But\u00f6n Rinchen Drup, 1290-1364).\nComplessivamente esso si compone di oltre trecento volumi comprendenti circa quattromila opere tradotte dal sanscrito, dal pracrito, dallo \"apabhra\u1e43\u015ba\", dal cinese e da lingue centroasiatiche, ma si compone anche di commentari redatti direttamente in lingua tibetana."}
{"id": "225447", "revid": "163662", "url": "https://it.wikipedia.org/wiki?curid=225447", "title": "Rosa Parks", "text": "Fu figura-simbolo del movimento per i diritti civili, divenuta famosa per aver rifiutato nel 1955 di cedere il posto su un autobus a un bianco, dando cos\u00ec origine al boicottaggio dei bus a Montgomery. Nove mesi prima anche Claudette Colvin fu protagonista di un episodio analogo, che non ebbe uguale risonanza mediatica.\nRosa Parks \u00e8 stata anche soprannominata dall'opinione pubblica \"Mother of the Civil Rights Movement\", proprio per il carattere iconico del suo gesto e del suo personaggio. La donna scrisse anche un'autobiografia, e soprattutto dopo la morte la sua storia \u00e8 stata protagonista di diversi prodotti d'intrattenimento di massa, come film e documentari di rilevanza internazionale. \nBiografia.\nLa giovinezza e i primi passi come attivista.\nRosa Parks, all\u2019anagrafe Rosa Louise McCauley, \u00e8 figlia di James e Leona McCauley, e cresce in un'umile famiglia di origine afroamericana e di confessione metodista in una cittadina poco distante da Montgomery, Tuskegee in Alabama. Anche i suoi genitori sono stati attivisti per la comunit\u00e0 nera. L'ambiente in cui cresce la Parks \u00e8 contraddistinto da una forte propensione al razzismo e caratterizzato da stringenti norme razziali, di retaggio schiavista, panorama simile a quello di diversi stati del sud degli Stati Uniti che in quel periodo predicavano la divisione tra neri e bianchi: \"separate but equal\", ed in cui le persone di colore godevano di minori diritti e subivano continue umiliazioni. \nNel 1932 Rosa, a soli 19 anni, sposa il barbiere Raymond Parks, attivista nel movimento per i diritti civili degli afroamericani, il quale introduce la sua sposa nell'attivismo. Rosa nel frattempo lavora come sarta e si dedica sempre di pi\u00f9 all'attivismo politico. Tra le cause che sposa viene ricordata quella degli Scottsboro Boys, un gruppo di nove ragazzi di colore tra i 13 e i 19 anni, che dopo una rissa su un treno vengono accusati ingiustamente di aver usato violenza su due ragazze bianche, a cui la Parks mostrer\u00e0 supporto emotivo e concreto, partecipando e organizzando diverse iniziative a favore della loro liberazione.\nNel 1943 la Parks viene nominata segretaria della sezione locale della associazione nazionale per la promozione delle persone di colore, la NAACP, ed \u00e8 in questo ruolo che nel 1954 si trover\u00e0 a collaborare con il pastore protestante Martin Luther King, all'epoca giovane ed ancora sconosciuto, alle prese con il suo primo incarico nella chiesa di Dexter Avenue.\nL'arresto.\nIl 1\u00ba dicembre 1955, all'et\u00e0 di 42 anni, Rosa si trovava a Montgomery e stava tornando a casa in autobus dal suo lavoro di sarta in un grande magazzino. Nella vettura, non trovando altri posti liberi, occup\u00f2 il primo posto dietro all'area riservata ai bianchi, nel settore dei posti accessibili sia ai bianchi che ai neri con l'obbligo per i neri di cedere il posto qualora fosse salito un bianco mentre non vi erano posti riservati ai bianchi disponibili. Dopo tre fermate, l'autista James F. Blake le chiese di alzarsi e spostarsi in fondo all'automezzo per cedere il posto ad un passeggero bianco salito dopo di lei. Ella, mantenendo un atteggiamento calmo, sommesso e dignitoso, rifiut\u00f2 di muoversi e di lasciare il suo posto. Il conducente ferm\u00f2 il veicolo e chiam\u00f2 due agenti di polizia per risolvere la questione: Rosa Parks fu arrestata e incarcerata per condotta impropria e per aver violato le norme cittadine che obbligavano le persone nere a cedere il proprio posto ai bianchi nel settore comune, quando nel settore riservato ai bianchi non vi erano posti disponibili. Da allora \u00e8 conosciuta come \"The Mother of the Civil Rights Movement\" (la madre del movimento dei diritti civili).\nLa Parks fu quindi incarcerata con l'accusa di \u201ccondotta impropria\u201d, ma poche ore dopo l'accaduto venne scarcerata grazie a Clifford Durr: avvocato bianco e antirazzista, da sempre impegnato nella battaglia per i diritti civili della comunit\u00e0 afroamericana, che decise di pagare la cauzione alla donna.\nLa protesta degli afroamericani.\nLa notizia dell'arresto della Parks e dell'episodio si diffonde velocemente, e la popolazione afroamericana \u00e8 in subbuglio, pronta a protestare ma nel terrore di eventuali rappresaglie da parte dei bianchi e di peggiorare ulteriormente la situazione. \u00e8 Jo Ann Robinson, presidentessa della Women\u2019s Political Council di un\u2019associazione femminile afroamericana, a proporre un'azione di protesta pacifica: nella notte fa stampare migliaia di volantini in cui si invitava la popolazione nera a boicottare i mezzi pubblici, e li distribuisce nei vari luoghi di ritrovo: chiese, negozi di parrucchiere ed estetiste, scuole, bar. Martin Luther King ed altri leader del movimento vengono a sapere dell'iniziativa ed aiutano a organizzarla e diffonderla.\nIl giorno successivo, il 5 dicembre, incominci\u00f2 il boicottaggio dei mezzi pubblici di Montgomery, protesta che dur\u00f2 per 381 giorni; dozzine di pullman rimasero fermi per mesi finch\u00e9 non venne rimossa la legge che legalizzava la segregazione. Le proteste furono appoggiate non solo dalla popolazione afroamericana, ma anche dall'opinione pubblica e alcuni particolari ordini di lavoratori, come i taxisti, che abbassarono il costo delle corse a quello di un biglietto del bus per agevolare i protestanti nel boicottaggio. Sempre quello stesso giorno si tenne il processo a Rosa Parks che se la cav\u00f2 con una multa. Questi eventi diedero inizio a numerose altre proteste in molte parti del paese. Lo stesso King scrisse sull'episodio descrivendolo come \u00abl'espressione individuale di una bramosia infinita di dignit\u00e0 umana e libert\u00e0\u00bb, aggiunse che Rosa \u00abrimase seduta a quel posto in nome dei soprusi accumulati giorno dopo giorno e della sconfinata aspirazione delle generazioni future\u00bb.\nNel 1956 il caso di Rosa Parks arriv\u00f2 alla Corte Suprema degli Stati Uniti, che indic\u00f2, all'unanimit\u00e0, come incostituzionale la segregazione sugli autobus pubblici dell'Alabama.\nDa quel momento, Rosa Parks divent\u00f2 un'icona del movimento per i diritti civili.\nDopo la protesta.\nSebbene non fosse una leader del movimento per i diritti civili che si stava sviluppando nell'ultima parte degli anni cinquanta, la figura di Rosa Parks divenne un simbolo importantissimo per gli attivisti e di conseguenza, divenne malvista dagli ambienti segregazionisti bianchi contrari alla protesta nera. Ricevette numerose minacce di morte e, non riuscendo pi\u00f9 a trovare lavoro, decise di trasferirsi a Detroit, nel Michigan, all'inizio degli anni sessanta, dove ricominci\u00f2 a lavorare come sarta. \nSuccessivamente, dal 1965 al 1988 fu assunta come segretaria per il membro del Congresso John Conyers.\nNel febbraio del 1987 Parks fond\u00f2 il \"Rosa and Raymond Parks Institute for Self Development\" insieme a Elaine Eason Steele in onore del marito Raymond Parks. Nel 1999 ottenne la Medaglia d'oro del Congresso.\n\u00c8 morta per cause naturali a Detroit il 24 ottobre 2005.\nDopo la morte della donna, la nipote ha scelto di salvare la casa in cui Rosa Parks dovette rifugarsi dopo il gesto iconico e di donarla all'artista contemporaneo Ryian Mendoza. L'edificio, minuscolo e fatiscente, sarebbe stato demolito a breve a causa della crisi immobiliare del 2008, ma grazie all'intervento della nipote \u00e8 stato salvato e Mendoza ne ha creato una riproduzione esatta. Inizialmente l'opera d'arte \u00e8 stata esposta in Germania e poi nel cortile del Palazzo Reale di Napoli, poich\u00e8 negli Stati Uniti non era stato possibile trovare una sistemazione permanente. \nNei media.\nCinema.\nAl personaggio di Rosa Parks si \u00e8 ispirato \"La lunga strada verso casa\", film del 1990 di Richard Pearce interpretato da Whoopi Goldberg.\nAlla sua storia \u00e8 stato dedicato anche il film statunitense del 2002 intitolato \"The Rosa Parks Story\". Nella pellicola, scritta da Paris Qualles e diretta da Julie Dash, la figura di Rosa \u00e8 interpretata da Angela Bassett. Il film \u00e8 stato trasmesso dal canale televisivo CBS il 24 febbraio 2002. \nNel 2018 \u00e8 uscito \"Io sono Rosa Parks\" \u00e8 il cortometraggio del regista Alessandro Garilli. Il film ha vinto il premio G2 nella sezione MigrArti alla 75\u00aa Mostra Internazionale d\u2019Arte Cinematografica a Venezia. \nTelevisione e altro.\nNell'undicesima stagione della serie televisiva britannica \"Doctor Who\" \u00e8 presente un episodio dedicato a Rosa Parks.\nNel 2020 \u00e8 stato realizzato dallo studio californiana Eido, in occasione di un Ted talk, il cortometraggio animato \"The Hidden Life of Rosa Parks\" che in cinque minuti ripercorre la storia dell'attivista prima e dopo l'evento del posto sull'autobus. "}
{"id": "225454", "revid": "547034", "url": "https://it.wikipedia.org/wiki?curid=225454", "title": "Funzione di Cantor", "text": "In matematica, la funzione di Cantor (a volte chiamata funzione di Cantor-Vitali, o scala del diavolo) \u00e8 un esempio di funzione continua e crescente nonostante abbia derivata zero in quasi tutti i punti essendo costante in tutti i sottointervalli di [0,1] che non contengono punti dell'insieme di Cantor. Intuitivamente, \u00e8 una scala con infiniti gradini, tutti di pendenza zero, ma ad altezze progressivamente crescenti, in modo che la pendenza media risulti comunque pari a 1.\nDefinizione.\nCon le basi.\nLa funzione di Cantor \"f\":[0,\u00a01] \u2192 [0,\u00a01] \u00e8 definita nel modo seguente: \nAd esempio: \nCome limite di una successione.\nLa funzione si pu\u00f2 anche definire come limite di una successione di funzioni definite in [0,1], costruite in questo modo:\nSi pu\u00f2 \"costruire\" la \"n\"+1-esima poligonale fn+1 come una trasformazione della fn: infatti, detti Ik(n), k=1, \u2026, 2n e Jk(n), k=1, \u2026, 2n-1 le proiezioni sull'asse delle ascisse dei lati obliqui e di quelli orizzontali rispettivamente (notare che \u00e8 f(Jk(n)) = {k/2n}), allora \u00e8 fn+1 = fn in Jk(n) per ogni k, mentre ogni lato obliquo di fn (che ha come proiezione sull'asse delle ascisse l'intervallo Ik(n)) viene modificato in tre lati, di cui due obliqui in corrispondenza agli intervalli I2k-1(n+1) e I2k(n+1), e uno orizzontale in corrispondenza all'intervallo J2k-1(n+1).\nSi pu\u00f2 provare che risulta: \nDa quest'ultimo risultato ne viene che tale successione \u00e8 di Cauchy nello spazio delle funzioni continue in \"[0,1]\". Dunque per \"n\"\u2192\u221e converge uniformemente ad una funzione limite, che \u00e8 detta funzione di Cantor.\nPropriet\u00e0.\nLa funzione di Cantor \u00e8 una funzione continua (in quanto limite uniforme di funzioni continue), crescente e suriettiva dall'intervallo [0,\u00a01] in s\u00e9. \u00c8 a variazione limitata ma non assolutamente continua. Non \u00e8 derivabile in nessun punto dell'insieme di Cantor, mentre negli altri punti \u00e8 derivabile ed ha derivata zero. Quindi \u00e8 una funzione costante in ogni sottointervallo di [0,\u00a01] che non contenga punti dell'insieme di Cantor (quest'ultimo insieme ha misura nulla), ossia negli intervalli del tipo (0.\"x\"1\"x\"2\"x\"3...\"x\"n022222..., 0.\"x\"1\"x\"2\"x\"3...\"x\"n200000...). Nonostante questo, \u00e8 crescente (in senso lato).\nLa funzione di Cantor, ristretta all'insieme di Cantor, \u00e8 sempre continua, crescente e suriettiva sull'intervallo \n[0,\u00a01]: questo implica che l'insieme di Cantor non \u00e8 numerabile. Questa funzione \u00e8 utile per definire una curva di Peano, cio\u00e8 una curva che riempie totalmente un quadrato."}
{"id": "225462", "revid": "1632387", "url": "https://it.wikipedia.org/wiki?curid=225462", "title": "Chiesa del Ges\u00f9", "text": "La chiesa del Santissimo Nome di Ges\u00f9 a Roma, conosciuta soprattutto come chiesa del Ges\u00f9 o pi\u00f9 semplicemente come Il Ges\u00f9, \u00e8 la chiesa madre della Compagnia di Ges\u00f9.\nStoria.\nLa costruzione della chiesa, che si affaccia su piazza del Ges\u00f9, \u00e8 considerata come una svolta importante nella storia dell'arte, perch\u00e9 fu costruita secondo lo spirito dei decreti del Concilio di Trento: \u00e8 stata progettata a navata unica, perch\u00e9 l'attenzione dei fedeli fosse concentrata sull'altare.\nCostruire la chiesa era stato, gi\u00e0 nel 1551, un desiderio di Ignazio di Loyola, fondatore della Compagnia di Ges\u00f9 ed attivo durante la riforma protestante e la successiva riforma cattolica. Papa Paolo III nel 1540 aveva autorizzato la costituzione della Compagnia di Ges\u00f9. All'epoca Paolo III viveva a Palazzo Venezia ed offr\u00ec ai primi gesuiti la cappella, vicina alla sua residenza, che si trovava sull'attuale sito della chiesa.\nMa per mancanza di mezzi finanziari i lavori della chiesa non furono iniziati durante la vita di Ignazio. I lavori cominciarono solo nel 1568, mentre Generale della Compagnia era Francesco Borgia che fu Generale dal 1565 al 1572. In quell'anno il cardinale Alessandro Farnese, nipote di papa Paolo III, costitu\u00ec un fondo per la costruzione.\nI primi progetti della chiesa, richiesti da Ignazio, erano stati disegnati da Nanni di Baccio Bigio, un architetto fiorentino. Nel 1554, il progetto fu rielaborato da Michelangelo e poi dal Vignola (1568), con due esigenze: 1) una grande navata con un pulpito laterale, per facilitare la predicazione; 2) un altare centrale per la celebrazione dell'eucaristia.\nI lavori furono diretti dal Vignola dal 1568 al 1573. Dopo la morte del Vignola il cantiere pass\u00f2 sotto la direzione di Giacomo Della Porta fino al 1580. Il Della Porta rielabor\u00f2 il disegno della movimentata facciata e progett\u00f2 la cupola. \nFu consacrata il 25 novembre 1584.\nLa chiesa del Ges\u00f9 \u00e8 stata il modello per vari edifici di culto eretti dalla Compagnia del Ges\u00f9 in tutto il mondo, come la chiesa del Ges\u00f9 all'Ateneo di Manila. Dal 2002 la chiesa \u00e8 stata oggetto di un intervento di illuminazione che ne valorizza l\u2019aspetto, in particolare lo scudo con il monogramma di Ges\u00f9 sopra il portale d\u2019accesso, anche in orario notturno. Questa opera \u00e8 stata resa possibile anche grazie ai fondi del Gioco del Lotto, in base a quanto stabilito dalla legge 662/96.\nIl complesso ospita anche la storica Congregazione Mariana dell'Assunta e di San Luigi Gonzaga.\nArchitettura, pittura e scultura.\nLa chiesa presenta pianta longitudinale con una sola navata (secondo i dettami tridentini) coperta da una volta a botte, affiancata da tre cappelle per lato, un presbiterio, sormontato da una cupola sull'incrocio del transetto (i cui bracci sono stati contratti sino a trasformarsi in due cappelle). Con questo progetto, Vignola volle favorire la meditazione individuale e la predicazione.\nModello di questa chiesa (che si pone come punto di collegamento tra Classicismo, Manierismo e Barocco) fu la chiesa di Sant'Andrea di Mantova costruita circa un secolo prima su disegno di Leon Battista Alberti.\nLa cupola del Della Porta ha un tamburo ottagonale. Lo stesso Della Porta disegn\u00f2 per il Ges\u00f9 una facciata sovrastata da un timpano triangolare, con il quale la larga fascia inferiore \u00e8 divisa da quattro coppie di paraste e chiusa in alto da ampie volute che conchiudono il tetto.\nL'affresco centrale della volta della navata (voluto dal Cardinale Giovanni Francesco Negrone), dotato di uno straordinario effetto di prospettiva, \u00e8 il \"Trionfo del nome di Ges\u00f9\" di Giovan Battista Gaulli detto il Baciccio. Un punto della navata, contrassegnato con il monogramma \u00abIHS\u00bb (le prime lettere del nome di Ges\u00f9 in greco), indica il luogo di osservazione ottimale per lo spettatore. Sempre del Baciccio \u00e8 l'affresco della cupola.\nIl pittore Giovanni Andrea Carlone, allievo di Carlo Maratta, attivo pure nel vicino Palazzo Altieri, vi lavor\u00f2 come frescante negli anni (1673-1678).\nL'altare dedicato a Ignazio di Loyola, nella grande cappella dedicata al Santo, colpisce per la sovrabbondanza di oro e di altri materiali preziosi (lapislazzuli, alabastro, marmo, onice, ametista, cristallo). \u00c8 opera di Andrea Pozzo, un artista gesuita, e fu completato tra il 1696 e il 1700. Le spoglie del santo riposano in un'urna in bronzo dorato, opera di Alessandro Algardi. Ogni giorno intorno alle 17,30 dietro la grande tela illustrata al fianco, appare, fra musiche e luci, una grande statua dorata del Santo.\nQuattro gruppi scultorei circondano l'altare. Essi rappresentano:\nDavanti alla cappella di Ignazio si trova quella di San Francesco Saverio, di fattura decisamente pi\u00f9 sobria; fu disegnata da Pietro da Cortona e Carlo Fontana. \nSono interessanti altre cappelle laterali fra le quali, oltre quelle qui segnalate, anche quella degli Angeli.\nSotto l'altare, un reliquiario contiene il braccio destro del santo, riportato in Italia nel 1614 su ordine del generale Claudio Acquaviva. La cupola \u00e8 affrescata con la \"Gloria di San Francesco Saverio\" del pittore Giovanni Andrea Carlone.\nL'altare maggiore della chiesa, di Antonio Sarti, \u00e8 del 1843. La pala di altare, dipinta da Alessandro Capalti, raffigura la circoncisione di Ges\u00f9. La circoncisione \u00e8 infatti, per gli ebrei, il momento in cui viene assegnato il nome ai bambini e, in questo modo, la tela richiama il tema del \"Santissimo Nome di Ges\u00f9\". Un meccanismo simile a quello dell'altare di San Ignazio permette di abbassare la tela per scoprire una statua del \"Sacro Cuore\".\nSacrestia.\nLa sacrestia, su progetto di Girolamo Rainaldi, ha forma di quadrilatero ed \u00e8 pregevolmente arricchita da magistrali lavori dell'intagliatore forlivese Francesco Brunelli: gli armadi con le statue dei dodici Apostoli, due Angeli e un Crocefisso.\nLa Cappella del Sacro Cuore gi\u00e0 di san Francesco d'Assisi.\nNel XVI secolo, su commissione di Francesco Borgia (terzo preposito generale della Compagnia di Ges\u00f9, poi proclamato santo) si iniziano i lavori di costruzione di una cappella sul lato destro del transetto della chiesa del Santissimo Nome di Ges\u00f9, delle cui spese si fa carico una nobildonna: Olimpia Orsini. Nel 1599 la cappella realizzata dal Della Porta viene inaugurata e dedicata a San Francesco d'Assisi, di cui il committente portava il nome e nutriva una profonda devozione; nel 1920 la cappella diventa del Sacro Cuore, in quanto, al posto della pala d'altare raffigurante \"San Francesco che riceve le stimmate\" e due tele con \"Santa Chiara\" e \"Santa Elisabetta d'Ungheria\" che la fiancheggiavano, viene situato l'ovale del \"Sacro Cuore\" realizzato da Pompeo Batoni nel 1767, primo dipinto in Italia dopo le apparizioni a santa Margherita Maria Alacoque. In origine il dipinto di Batoni era stato collocato sull'altare della cappella dedicata a san Francesco Saverio.\nLa pianta della cappella \u00e8 circolare; nella volta, intervallati da teste di cherubini, sono raffigurati i quattro Evangelisti e quattro dottori della Chiesa: Ambrogio, Agostino, Girolamo e Gregorio Magno, opera di Baldassare Croce (Bologna 1558 \u2013 Roma 1628).\nL'altare \u00e8 fiancheggiato da due colonne di marmo africano; nella spezzatura del timpano due angeli sostengono il monogramma del nome di Ges\u00f9. Il ciborio \u00e8 rivestito di marmo rosso greco intarsiato in pietre dure, ai lati due statue di bronzo di \"Santa Margherita Maria Alacoque\" e \"San Claudio La Colombi\u00e8re\", primo confidente della santa veggente; il paliotto, in malachite con fascia in rosso e bassorilievo d'argento, riproduce l'apparizione del Sacro Cuore.\nPrima che la cappella divenisse del Sacro Cuore, sotto la pala d'altare delle stimmate vi era un piccolo gruppo marmoreo raffigurante \"Sant'Anna\" e \"Maria Bambina\" di un gusto molto raffinato, ora poste nella Cappella di Santa Maria della Strada sul lato sinistro del transetto.\nCiclo iconografico francescano.\nSulle pareti perimetrali della Cappella del Sacro Cuore si trovano dei dipinti, alcuni su tela altri su tavola, raffiguranti alcune scene della vita di San Francesco. Iniziando dal lato destro dell'atrio d'ingresso alla cappella abbiamo:\" San Francesco si spoglia e rinuncia ai suoi beni\", \"San Francesco predica agli uccelli\", \"San Francesco dinanzi al Sultano di Egitto\", \"San Francesco appare ai frati in un carro di fuoco\", \"San Francesco appare a un Frate Minore\", \"San Francesco ammansisce il lupo di Gubbio\", \"San Francesco muore sulla nuda terra\"; sulla volta dell'atrio d'ingresso, poi, si trova un affresco poco considerato a causa della sua ubicazione e che rappresenta \"San Francesco tentato sulla Verna\".\nPu\u00f2 sembrare quanto mai insolito che in una chiesa retta dai padri gesuiti da secoli ci sia una massiccia presenza di opere iconografiche francescane; inoltre nel periodo in cui queste opere sono state eseguite, la Riforma cattolica, la chiesa del Ges\u00f9 costituisce la chiesa madre dell'Ordine dei gesuiti che ha dato alla stessa Riforma un contributo notevole e per alcuni versi decisivo.\nPer capire quali siano stati i motivi che hanno spinto alla collocazione di scene della vita di San Francesco nella chiesa del Ges\u00f9, non ci si pu\u00f2 fermare di fronte al fatto che il committente delle opere portasse il nome di Francesco e nutrisse una profonda devozione verso lo stesso santo; bisogna risalire ad altre motivazioni pi\u00f9 profonde.\nInnanzitutto, se guardiamo alla vita di Ignazio di Loyola, fondatore della Compagnia di Ges\u00f9, ci accorgiamo che vi sono degli episodi riconducenti alla vita di Francesco d'Assisi: spogliazione dai beni per abbracciare la povert\u00e0 estrema, profondo zelo verso i pi\u00f9 poveri e bisognosi di conforto, ardore apostolico nel recarsi pellegrino in Terra Santa per la conversione degli infedeli. Nella vita di Ignazio poi si riscontra una attenzione particolare verso l'Ordine francescano; il suo confessore, ad esempio, era un frate francescano del Convento di San Pietro in Montorio.\nUn'attenzione particolare merita il fatto che la figura di Francesco d'Assisi, per il suo evangelismo radicale ma ortodosso e obbediente, si presentava sia alla Chiesa cattolica che al mondo protestante come paradigma di vita cristiana, e incarnava a perfezione il modello \"dell'eroe della carit\u00e0\", conforme anche al concetto della pittura riformata che si concepiva come esercizio della virt\u00f9 della carit\u00e0.\nUn'ultima annotazione va fatta in merito al legame di questo ciclo francescano con la riforma cappuccina, contemporanea della riforma gesuitica; segno evidente di questo legame \u00e8 il modo con cui sono raffigurati i frati nei dipinti, e cio\u00e8 con la barba e con il cappuccio del saio pi\u00f9 allungato di quello degli abiti dei frati appartenenti ad altri rami dell'Ordine francescano.\nStoria, arte, spiritualit\u00e0.\nProblema attributivo.\nAttribuire a dei precisi autori i dipinti del ciclo francescano risulta essere un'opera ardua e coraggiosa; infatti, lo studio della loro attribuzione va avanti a stento dal 1642, quando Giovanni Baglione, a proposito della vita del pittore fiammingo Paul Bril, scriveva: \u00abGli uccelli e i paesi che sono nella Chiesa della Compagnia di Ges\u00f9 dentro la Cappella di S. Francesco sono suoi e il rimanente a olio \u00e8 di Giuseppe Peniz e d'altri fiamminghi\u00bb Da qui \u00e8 sorto un problema che ancora oggi \u00e8 trascinato in modo incerto e monotono.\nCi sembra opportuno dare un quadro dello stato attuale in cui versa il problema attributivo, evitando di addentrarci nell\"excursus\" storico degli studi riguardanti suddetto problema.\nL'unico quadro di cui attualmente si pu\u00f2 definire con fondata certezza l'autore \u00e8 la pala delle Stimmate, di Durante Alberti (1538-1613), artista appartenente alla famiglia Alberti di Borgo Sansepolcro.\nRiguardo agli altri sette dipinti gli studiosi si trovano d'accordo nell'attribuirne la fattura ad artisti fiamminghi, sebbene rimangono molte questioni aperte alla ricerca di nomi certi e definitivi.\nAlcuni riportano il nome del fiammingo Maarten Pepijn (Anversa 1575-1642) seppure con incertezza riguardo alla sua fama poco diffusa e alle notizie frammentarie sul suo soggiorno in Italia e a Roma; se poi si pensa che egli avrebbe firmato le opere del ciclo all'et\u00e0 di circa ventiquattro anni, le incertezze aumentano perch\u00e9 non ci sono sue opere coeve per poterle confrontare.\nAltre perplessit\u00e0 sorgono di fronte alla ipotesi che il ciclo francescano potesse ritrovare il suo autore in Paul Bril: alcuni rifiutano questa possibilit\u00e0, tuttavia ci sono testimoni oculari che attestano ci\u00f2, come Gaspare Celio che ha lavorato nella chiesa del Ges\u00f9 e ne ha dato testimonianza scritta nella sua Memoria del 1638 dove scrive testualmente: \u201cli paesi suoi (del ciclo francescano) di Paolo Brillo\u201d; questa notizia \u00e8 inoltre confermata da Giovanni Baglione nel 1642.\nRimangono del tutto incerti gli autori delle tele di Santa Chiara e Sant'Elisabetta e dell'affresco della tentazione di San Francesco sulla Verna situato sulla volta dell'atrio d'ingresso alla Cappella del Sacro Cuore.\nBrevi note sullo stile artistico.\nSarebbe interessante puntare lo sguardo su ciascuno dei dipinti per poterne studiare i particolari, osservare il movimento dei personaggi, trarne il loro specifico e significativo messaggio; ci limiteremo soltanto a dare uno sguardo d'insieme a tutte le opere.\nDalla considerazione di ciascuna rappresentazione \u00e8 facile trarre degli elementi che ci riportano decisamente ad attribuire ad artisti fiamminghi la fattura. Infatti, \u00e8 tipico dell'arte fiamminga il gusto dell'analisi del particolare che risalta chiaramente nella tavola di San Francesco che predica agli uccelli, dove la minuzia con cui sono raffigurati gli uccelli \u00e8 straordinaria; cos\u00ec anche i vari paesaggi sono presentati con profondit\u00e0, senso atmosferico e con colori splendidi, luminosi, trasparenti tanto da sembrare quasi smalti, perch\u00e9 poco carichi di olio e pi\u00f9 di vernice.\nLe figure e gli oggetti non trovano, a volte, il loro giusto rapporto proporzionale per la mancanza di quella unit\u00e0 e sintesi di visione che solo le leggi della prospettiva lineare potevano dare e che il pittore fiammingo ignorava.\nNella rappresentazione dello spazio non avviene ci\u00f2 che accade, ad esempio, per i fiorentini; non \u00e8 la figura che domina lo spazio col gesto dell'azione, ma \u00e8 lo spazio che si restringe e si concentra fino a trovare nella figura il suo punto focale.\nInfine, per quanto riguarda l'ispirazione e lo spirito, sembra che l'arte fiamminga segni l'inizio ad una sorta di ascetismo religioso o ad una astratta sacralit\u00e0 ed alla frequenza di riferimenti simbolici."}
{"id": "225463", "revid": "2218181", "url": "https://it.wikipedia.org/wiki?curid=225463", "title": "Il pifferaio di Hamelin", "text": "Il pifferaio di Hamelin (\"Der Rattenf\u00e4nger von Hameln\", letteralmente \"l'accalappiatore di ratti di Hameln\") \u00e8 il soggetto di una leggenda tedesca ambientata nella citt\u00e0 di Hameln o Hamelin, in Bassa Sassonia.\n\u00c8 anche nota come Il pifferaio magico o titoli similari.\nNella sua versione base, che fu oggetto di trascrizione dei fratelli Grimm e messa in poesia da Wolfgang Goethe e dall'inglese Robert Browning, narra di un suonatore di piffero magico che, su richiesta del borgomastro, allontana da Hamelin i ratti al suono del suo strumento; quando la cittadinanza si rifiuta di pagarlo per l'opera, questi si vendica irretendo i bambini del borgo al suono del piffero e portandoli via con s\u00e9 per sempre.\nLa leggenda del pifferaio nacque intorno alla seconda met\u00e0 del XIV secolo e parrebbe correlata alla peste che imperversava in Germania in quel periodo, il cui agente, il bacillo \"Yersinia pestis\", trovava un efficace vettore nel ratto (roditore anche noto come \u00abpantegana\u00bb).\nUn'altra possibile origine della leggenda parrebbe essere il repentino abbandono della citt\u00e0 da parte di circa 130 ragazzi, probabilmente emigrati per andare a lavorare altrove nel Paese.\nMeno probabile appare essere una teoria secondo la quale i giovani abitanti di Hamelin sarebbero morti in blocco per via di un'inondazione o, ancora, rapiti da qualche setta o annegati nel fiume Weser.\nTrama.\nLa storia si svolge nel 1284 ad Hameln, in Bassa Sassonia.\nUn uomo con un piffero si presenta in citt\u00e0 e propone di disinfestarla dai ratti; il borgomastro acconsente, promettendo all'uomo un adeguato pagamento. Non appena il pifferaio inizia a suonare, i ratti, incantati dalla sua musica, si mettono a seguirlo, lasciandosi condurre fino al fiume Weser, dove annegano.\nLa spergiura gente di Hamelin, ormai liberata dai ratti, decide incautamente di non pagare il pifferaio. Questi, per vendetta, riprende a suonare mentre gli adulti dormono, attirando dietro di s\u00e9 tutti i bambini della citt\u00e0. Centotrenta bambini lo seguono in campagna e vengono rinchiusi dal pifferaio in una caverna. Nella maggior parte delle versioni, non scampa nessun bambino, oppure se ne salva uno che, zoppo, non era riuscito a tenere il passo dei compagni. Varianti meno note della fiaba introducono un lieto fine in cui un bambino di Hamelin, sfuggito al rapimento da parte del pifferaio, riesce a liberare i propri compagni, oppure \u00e8 il pifferaio stesso a liberare i bambini quando gli abitanti decidono di pagarlo. Un'altra variante dice che i bambini entrano in questa caverna seguendo il pifferaio magico e fuoriescono da un'altra caverna, la grotta di Alma\u0219 in Transilvania. Questa era una delle leggende che spiegava l'arrivo dei sassoni in Transilvania, che in questo caso sarebbero appunto i bambini portati dal pifferaio magico di Hamelin.\nOrigini della fiaba.\nIl pi\u00f9 antico riferimento a questa fiaba si trovava in una vetrata della chiesa della citt\u00e0 di Hameln e risalente circa al 1300. Della vetrata si trovano descrizioni su diversi documenti del XIV e XVII secolo, ma pare che essa sia andata distrutta. Sulla base delle descrizioni, Hans Dobbertin ha tentato di ricostruirla in tempi recenti. L'immagine mostra il \"Pifferaio Magico\" e numerosi bambini vestiti di bianco.\nSi pensa che questa finestra sia stata creata in ricordo di un tragico evento effettivamente accaduto nella citt\u00e0. Esisterebbe tuttora una legge non scritta che vieta di cantare o suonare musica in una particolare strada di Hamelin, per rispetto nei confronti delle vittime. Nonostante le numerose ricerche, tuttavia, non si \u00e8 ancora fatta luce sulla natura di questa tragedia. In ogni caso, \u00e8 stato appurato che la parte iniziale della vicenda, relativa ai ratti, \u00e8 un'aggiunta del XVI secolo; sembra dunque che la misteriosa vicenda di Hamelin avesse a che vedere solo con i bambini. Al contrario, paradossalmente, l'immagine del pifferaio seguito da un esercito di topi \u00e8 quella che la maggior parte delle persone associa a questa fiaba, magari senza ricordare nient'altro della vicenda.\nLe principali ipotesi circa gli avvenimenti di Hamelin sono le seguenti:\nUn racconto tedesco degli eventi di Hameln, purtroppo non illuminante, \u00e8 sopravvissuto in un'iscrizione databile al 1602-1603, trovata proprio nella citt\u00e0 della fiaba:\nVersioni letterarie.\nIl resoconto pi\u00f9 antico in lingua inglese \u00e8 quello di Richard Rowlands Verstegan (1548-1636), un antiquario e studioso di controversie religiose, nel suo \"Restitution of Decayed Intelligence\" (Anversa, 1605). Egli cita la liberazione della citt\u00e0 di Hameln dai ratti e suggerisce che i bambini perduti siano andati a finire in Transilvania. Sembra che sia Verstegan ad aver coniato l'espressione \"Pied Piper\" (\"Pifferaio Variopinto\"), introducendo quello che nei paesi di lingua inglese \u00e8 l'appellativo pi\u00f9 comunemente associato al pifferaio (in Italia, invece, viene comunemente chiamato \"Pifferaio Magico\"). Piuttosto curiosamente, la data indicata da Verstegan per gli eventi di Hamelin \u00e8 completamente diversa da quelle proposte da altre fonti, ovvero il 22 luglio 1376. Le note di Verstegan furono la fonte su cui si bas\u00f2 in seguito Nathaniel Wanley per il suo \"Wonders of the Visible World\" (1687), a sua volta utilizzato da Robert Browning per la sua celebre poesia.\nLa vicenda di Hameln interess\u00f2 anche Goethe, che scrisse una poesia su di essa nel 1803 e la cit\u00f2 anche nel suo \"Faust\".\nI fratelli Grimm, traendo informazioni da undici fonti diverse, inclusero la fiaba del Pifferaio nel loro \"Saghe germaniche\" (\"Deutsche Sagen\"), pubblicato per la prima volta nel 1816, nella storia 245 intitolata \"Die Kinder zu Hameln\". Nella loro versione, due bambini (uno cieco e uno storpio), rimasero a Hameln; gli altri divennero i fondatori delle Siebenb\u00fcrgen (Sette Citt\u00e0) (Transilvania).\nBasandosi probabilmente sul testo dei fratelli Grimm, Robert Browning scrisse una poesia sul Pifferaio, \"The Pied Piper\", pubblicata nel 1849; la poesia \u00e8 celebre per il suo humour, per i giochi di parole, e per le rime gioiose. La poesia colloca i fatti di Hameln in data 22 luglio 1376.\nIl luogo menzionato da Browning \u00e8 la montagna di Coppenbr\u00fcgge, un luogo noto per essere stato, in tempi antichi, sede di oscuri riti pagani.\nAdattamenti e riferimenti.\nLa fiaba al cinema.\nLa storia del pifferaio magico di Hamelin (\"The Pied Piper of Hamelin\" in inglese) \u00e8 stata raccontata in vari film, a partire dal film muto del 1903 e poi con altre versioni nel corso degli anni. Tra queste figurano il film tedesco del 1918 \"Der Rattenf\u00e4nger von Hameln\", diretto ed interpretato da Paul Wegener e il mediometraggio del 1985 Krysa\u0159, di Jir\u00ed Barta.\nL'acclamato film di Atom Egoyan \"Il dolce domani\" (\"The Sweet Hereafter\", 1997), basato sull'omonimo romanzo di Russell Banks, contiene numerosi riferimenti alla storia del pifferaio. La voce narrante del film recita la poesia di Browning, con l'aggiunta di versi originali. La storia del film narra di una bambina rimasta storpia durante un incidente dell'autobus della scuola in cui tutti gli altri bambini di una piccola citt\u00e0 canadese sono rimasti uccisi.\nNel 1971 il regista francese Jacques Demy ha realizzato il film \"Il pifferaio di Hamelin\" in cui il musicista e cantautore Donovan interpreta il pifferaio. Il film \u00e8 il risultato di un attento lavoro di documentazione e ricostruzione dell'ambientazione, della cultura e delle credenze medievali. Demy si \u00e8 basato in particolare sulla versione inglese della storia. \"Quello che mi interessava di pi\u00f9 in questa storia\" ha dichiarato Demy, \"era la possibilit\u00e0, vale a dire la necessit\u00e0, di farvi convivere il realismo e la magia\".\nNel film \"Shrek e vissero felici e contenti\" del 2010, quarto capitolo della saga cinematografica, gli orchi del film vengono ipnotizzati da un pifferaio magico mandato da Tremotino. \nIl personaggio aveva gi\u00e0 avuto un cameo nel primo film.\nNel terzo film tratto dall'anime e manga \"Sailor Moon\", un gruppo di elfi rapisce i bambini della Terra, incantandoli con il suono di un flauto, come il pifferaio di Hamelin.\nVideo musicali.\nLa fiaba del pifferaio di Hameln ha ispirato molti video musicali, tra cui quello del gruppo techno tedesco Dune per la canzone \"Hand In Hand\": in una Hameln a met\u00e0 fra il medievale e il tecnologico, un dispotico sindaco chiama i due membri del gruppo affinch\u00e9 liberino la citt\u00e0 dai topi. Il deejay si mette a suonare, la cantante intona una piacevole melodia e i topi scappano. Giunto il momento del pagamento, il sindaco non sborsa un quattrino, quindi il pifferaio si vendica richiamando a s\u00e9 tutti i giovani e i bambini della citt\u00e0, che fuggono con lui ma non prima di aver dato una lezione al sindaco bugiardo."}
{"id": "225464", "revid": "1078002", "url": "https://it.wikipedia.org/wiki?curid=225464", "title": "Common Language Runtime", "text": "In informatica, il Common Language Runtime (CLR), \u00e8 il nome scelto da Microsoft per la macchina virtuale e le librerie standard della piattaforma .NET. Il CLR \u00e8 l'ambiente di esecuzione del Common Intermediate Language, il linguaggio intermedio in cui i compilatori della piattaforma .NET traducono i linguaggi ad alto livello supportati dalla piattaforma stessa. Al 2005 pi\u00f9 di 40 linguaggi sono supportati.\nIl \"Common Language Specification\" (CLS), in italiano \"specifica del linguaggio comune\", descrive un sottoinsieme della CLR che i compilatori devono supportare per permettere l'interoperabilit\u00e0 tra i diversi linguaggi di programmazione.\nQuesto ambiente di esecuzione \u00e8 principalmente usato sui sistemi operativi Microsoft, ma esistono anche alcune implementazioni, seppur ancora incomplete, per sistemi Unix e Linux: la piattaforma di sviluppo denominata Mono \u00e8 una implementazione multi-piattaforma del CLS; Portable.NET, parte del progetto DotGNU, \u00e8 anch'essa un'implementazione del CLR.\nMicrosoft ha annunciato che il CLR sar\u00e0 nativamente disponibile anche per Linux e MacOs a partire dalla versione 2015 del framework.\nVersioni.\nIl numero di versione di .NET Framework non corrisponde necessariamente al numero di versione di CLR inclusa in esso. Quella che segue \u00e8 una tabella che mette in relazione la versione del framework e quella del CLR."}
{"id": "225466", "revid": "14691", "url": "https://it.wikipedia.org/wiki?curid=225466", "title": "Il pifferaio di Hamlin", "text": ""}
{"id": "225467", "revid": "768068", "url": "https://it.wikipedia.org/wiki?curid=225467", "title": "Viola da gamba", "text": "La viola da gamba \u00e8 un cordofono ad arco dotato di norma di sei o sette corde intonate per successione di quarte con una terza maggiore tra la terza e la quarta corda.\nLa variante pi\u00f9 comune, a partire dal Rinascimento, \u00e8 quella a sei corde. Nella seconda met\u00e0 del XVII secolo in Francia assistiamo all'aggiunta di una settima corda, pi\u00f9 grave (La basso), che secondo la tradizione va accreditata a Monsieur de Sainte Colombe. Questa variante tuttavia diventa predominante solo in Francia e non soppianta la viola a sei corde nel resto d'Europa. \nHa indicate sulla tastiera le distanze intervallari di semitono attraverso la posizionatura trasversale di corde di budello animale (la cosiddetta \"tastatura\"), comunemente chiamati legacci. Le dimensioni o taglie reperibili - e, di conseguenza, le possibilit\u00e0 di estensione melodica - sono numerose, dalla viola soprano (la pi\u00f9 piccola) al contrabbasso di viola (o violone), passando per la viola contralto, la tenore e la bassa (in ordine crescente di dimensioni, che ricalca i registri vocali). La viola da gamba pi\u00f9 usata come strumento solistico \u00e8 la viola da gamba basso.\nLo strumento musicale, in base alla sua taglia, \u00e8 collocato sulle o tra le ginocchia; l'archetto, impugnato dal di sotto rispetto alla bacchetta, sfrega le corde con un fascio di crini di cavallo passati su apposita pece o colofonia.\nStoria.\nIn Spagna la viola da gamba veniva detta \"vihuela de arco\" per distinguerla dalla \"vihuela de mano\", pizzicata dalle dita e simile alla chitarra classica. Per la conoscenza della famiglia delle viole si segnala il trattato \"Regola Rubertina\", diviso in due parti risalenti rispettivamente al 1542 e al 1543, opera di Silvestro Ganassi dal Fontego; di notevole importanza risulta anche il \"Tratado de glosas\" (1553) dello spagnolo Diego Ortiz, dedicato alla \"vihuela\" e ricco di informazioni sulla pratica dell'improvvisazione e dell'elaborazione. I principali compositori per viola da gamba annoverano Monsieur de Sainte Colombe, Marin Marais, Bach con le sue sonate per viola da gamba e clavicembalo, Telemann, Karl Friedrich Abel, Claude Gervaise, Marc-Antoine Charpentier, Fran\u00e7ois Couperin, Antoine Forqueray, Girolamo Frescobaldi, Tobias Hume, Diego Ortiz e Henry Purcell.\nNella seconda met\u00e0 del '900 gli interpreti pi\u00f9 noti e autorevoli del repertorio musicale dedicato alla viola da gamba sono lo spagnolo Jordi Savall e il belga Wieland Kuijken, ai quali va riconosciuto il merito di aver portato tanto lo strumento quanto le musiche per esso composte a conoscenza del grande pubblico.\nRepertorio contemporaneo.\nMolti compositori contemporanei hanno scritto per viola da gamba. Tra essi, George Benjamin, Michael Nyman, Elvis Costello, Sir John Tavener, Orlando Gough, John Woolrich, Tan Dun, Alexander Goehr, Fabrice Fitch, Andrew Keeling, Thea Musgrave, Sally Beamish, Peter Sculthorpe, Gavin Bryars, Barrington Pheloung, Simon Bainbridge, Duncan Druce, Poul Ruders, Ivan Moody e Barry Guy. Palazzo Strozzi a Firenze ha commissionato al compositore Bruce Adolphe un lavoro basato su poemi di Agnolo Bronzino: il brano, \"Of Art and Onions: Homage to Bronzino\", ha una consistente parte dedicata alla viola da gamba. ha scritto lavori per lo Yukimi Kambe Viol Consort, Les Voix Humaines, e Elliot Z. Levine. Tra gli altri compositori che hanno scritto per viola da gamba si ricordano Moondog, Kevin Volans, Roy Whelden, Toyohiko Satoh, Roman Turovsky, Giorgio Pacchioni, Michael Starke, Emily Doolittle, e Jan Goorissen. Il compositore Henry Vega ha scritto \"Ssolo,\" eseguito da Karin Preslmayr, e \"Slow slower\" per flauto dritto, viola da gamba, clavicembalo e computer. Il Festival Aston Magna ha commissionato lavori per viola ai compositori Nico Muhly e Alex Burtzos. La compositrice contemporanea Carlotta Ferrari ha scritto due pezzi per viola: \"Le ombre segrete\" (2015) e \"Profondissimi affetti\" (2016); quest'ultimo brano si basa sulla grammatica modale RPS.\nRegistro d'organo.\nEsiste anche un registro d'organo che imita il suono di questo strumento."}
{"id": "225472", "revid": "339392", "url": "https://it.wikipedia.org/wiki?curid=225472", "title": "Concerto delle dame", "text": ""}
{"id": "225474", "revid": "104485", "url": "https://it.wikipedia.org/wiki?curid=225474", "title": "Museo de Historia de Madrid", "text": "Il Museo de Historia de Madrid \u00e8 un museo che si trova a Madrid in Calle Fuencarral 78 e racconta la storia della capitale della Spagna.\nLa sede.\nL'edificio che ospita il museo \u00e8 l'antico Ospizio di San Fernando costruito nel XVIII secolo durante il regno di Filippo V. Al suo interno si possono trovare tele di Pedro Berruguete e Francisco Goya, mappe, carte e mobili di epoca asburgica e borbonica, e un notevole plastico della citt\u00e0 di Madrid costruito nel 1830. \u00c8 notevole il portale, che viene ritenuto un superbo esempio di barocco spagnolo.\nFu dichiarato complesso storico-artistico nel 1919 grazie all'intervento dell'Accademia delle belle arti di San Fernando e successivamente acquistato e restaurato dal Comune di Madrid per ospitarvi nel 1926 la mostra \"Exposici\u00f3n del Antiguo Madrid\". Successivamente venne destinato a sede del \"Museo Municipal\" inaugurato il 10 giugno 1929 che, nel 2007, prese l'attuale nome."}
{"id": "225483", "revid": "187240", "url": "https://it.wikipedia.org/wiki?curid=225483", "title": "Universit\u00e0 di Padova", "text": ""}
{"id": "225484", "revid": "14214", "url": "https://it.wikipedia.org/wiki?curid=225484", "title": "Herman Hesse", "text": ""}
{"id": "225485", "revid": "1571574", "url": "https://it.wikipedia.org/wiki?curid=225485", "title": "Piccolo Teatro (Milano)", "text": "Primo teatro stabile italiano, il Piccolo Teatro di Milano (Teatro d'Europa per decreto ministeriale nel 1991) fu fondato il 14 maggio 1947 da Giorgio Strehler, Paolo Grassi e sua moglie Nina Vinchi Grassi.\nIl teatro consta attualmente di tre sale: la \"Sala Grassi\" (sede storica di via Rovello), il \"Teatro Studio Melato\" (spazio sperimentale che ospita anche la scuola di teatro), il \"Teatro Strehler\" (sede principale, inaugurata nel 1998).\nDopo la morte di Giorgio Strehler, la direzione \u00e8 stata affidata a Sergio Escobar, che ha guidato il Piccolo dall'ottobre 1998 al luglio 2020. Consulente artistico, dal 1999 fino alla sua scomparsa, \u00e8 stato il regista Luca Ronconi. Dal 2015 al 2020 il consulente artistico che ha affiancato Sergio Escobar \u00e8 stato lo scrittore e drammaturgo Stefano Massini. Dal 1\u00ba dicembre 2020 il Direttore del Piccolo \u00e8 Claudio Longhi.\nStoria.\nIl secondo dopoguerra vide la nascita, in Italia, dei teatri pubblici, chiamati anche \u201cstabili\u201d in contrapposizione alle compagnie private, che erano itineranti. Il teatro italiano aveva accumulato un certo ritardo rispetto ad altri paesi: la moderna regia non si era ancora sviluppata e i tempi per le prove erano molto ridotti. Anche il fascismo non aveva inciso sul panorama teatrale, preferendo sovvenzionare compagnie private per poterne orientare le scelte. Nel secondo dopoguerra si fece invece strada la richiesta di un teatro come \u201cservizio pubblico\u201d: di questa istanza si fecero portatori Paolo Grassi e Giorgio Strehler, i quali si conobbero nel 1938 a Milano, alla fermata del tram 6 all\u2019angolo tra corso Buenos Aires e via Petrella. Grassi diede voce alle idee sul teatro come servizio pubblico in un articolo pubblicato sull\u2019 \u201cAvanti!\u201d del 25 aprile 1946.\nNegli anni successivi alla conclusione del secondo conflitto mondiale, Milano \u00e8 una citt\u00e0 in grande fermento: ha vissuto la Resistenza, le rivendicazioni sindacali e sta affrontando la difficile ricostruzione. In questo contesto, Paolo Grassi e Giorgio Strehler trovano un interlocutore privilegiato nel sindaco, l\u2019avvocato socialista Antonio Greppi: appassionato di teatro (per un certo periodo fu anche autore) sostenne la necessit\u00e0 di una rinascita anche culturale della citt\u00e0.\nTeatri gi\u00e0 attivi in quegli anni erano Teatro Lirico, il Teatro Nuovo, il Mediolanum, il Teatro Odeon e il Teatro Excelsior. Proprio in quest\u2019ultimo, nel novembre 1946, and\u00f2 in scena \u201cI piccoli borghesi\u201d di Maksim Gor\u2019kij, spettacolo organizzato da Paolo Grassi con regia di Giorgio Strehler: \u00e8 considerato la \u201cprova generale\u201d della nascita del Piccolo Teatro.\nIl 26 gennaio 1947 la Giunta municipale deliber\u00f2 la costituzione del nuovo teatro, con il nome di Piccolo teatro della citt\u00e0 di Milano, e gli assegn\u00f2 come sede il Palazzo Carmagnola, conosciuto anche con il nome di Broletto, in via Rovello 2, sede della Filodrammatica degli impiegati comunali, divenuto negli anni della R.S.I. luogo di supplizi ad opera della milizia fascista Ettore Muti. Lo spazio pu\u00f2 contare su un palcoscenico di dimensioni ridotte (sei metri di profondit\u00e0 per cinque e mezzo di larghezza) e circa 500 posti a sedere. Il nome \u201cPiccolo teatro\u201d fa riferimento, da un lato, a questi spazi non certo grandi, mentre dall\u2019altro \u00e8 un omaggio al Malij Teatr di Mosca (\u201cpiccolo\u201d in opposizione al Bolscioi).\nIl Piccolo, a gestione municipale, fu insieme il primo teatro pubblico e il primo teatro stabile d\u2019Italia. Sono considerati fondatori Paolo Grassi, Giorgio Strehler e Nina Vinchi, segretaria generale del Piccolo, perno centrale della struttura organizzativa.\nI primi quattro membri della commissione artistica, nominati dalla Giunta del sindaco Greppi, furono: Paolo Grassi, Giorgio Strehler, Mario Apollonio e Virginio Tosi. Negli anni Cinquanta anche Eugenio Montale divenne un membro della commissione. \nGli intenti programmatici del Piccolo Teatro furono dichiarati sul \u201cPolitecnico\u201d di Elio Vittorini, dove fu sottolineata la volont\u00e0 di realizzare un \u201cteatro d\u2019arte per tutti\u201d: il repertorio non avrebbe compreso testi destinati a essere pura e semplice evasione per compiacere il pubblico e garantirsi cos\u00ec un guadagno, come accadeva con le compagnie private. Il Piccolo sarebbe stato \u201cteatro d\u2019arte\u201d poich\u00e9 si poneva come teatro avente unicamente ambizioni artistiche, senza una gestione speculativa, e con una precisa progettualit\u00e0 nella scelta degli spettacoli. Sarebbe stato inoltre un \u201cteatro per tutti\u201d, poich\u00e9 i prezzi dei biglietti sarebbero stati mantenuti bassi e vi sarebbe stata la possibilit\u00e0 di sottoscrivere abbonamenti e di ricevere sconti nel caso di gruppi. Secondo l\u2019opinione di Grassi, infatti, il \u201cpopolo\u201d non rimaneva fuori dai teatri per una questione culturale, ma unicamente per ragioni economiche.\nCompletati, a spese del Comune, i lavori di ristrutturazione dello spazio teatrale, il Piccolo Teatro inaugur\u00f2 il 14 maggio 1947 con l\u2019 \u201cAlbergo dei poveri\u201d di Maksim Gor\u2019kji, regia di Giorgio Strehler, che vi recita anche la parte del ciabattino Alioscia. Prima dello spettacolo Grassi tenne un discorso in cui ringrazi\u00f2 il Comune, gli enti pubblici e privati e gli stessi spettatori e abbonati; lo spettacolo fu preceduto da una Serenata di Mozart suonata dall\u2019orchestra della Scala diretta dal maestro Jonel Perlea.\nGli altri spettacoli della prima stagione furono \u201cIl mago dei prodigi\u201d di Pedro Calder\u00f3n de la Barca, \u201cLe notti dell\u2019ira\u201d di Armand Salacrou e \u201cIl servitore di due padroni\u201d (meglio conosciuto come \u201cArlecchino servitore di due padroni\u201d) di Carlo Goldoni, con Marcello Moretti nei panni di Arlecchino, spettacolo destinato ad essere ripreso pi\u00f9 volte nella storia del Piccolo, in diverse versioni, alcune delle quali debuttarono all\u2019estero.\nLa stagione successiva, 1947-1948, vide in cartellone un altro spettacolo del quale Giorgio Strehler proporr\u00e0 tre diverse versioni: \u201cI giganti della montagna\u201d, ultimo testo teatrale scritto da Luigi Pirandello, rimasto incompiuto.\nNel 1952 la sede del Piccolo in via Rovello \u00e8 oggetto di interventi di ristrutturazione, su progetto degli architetti Ernesto Nathan Rogers e Marco Zanuso tesi ad allargare il palco e ad aumentare la capienza della sala.\nNel 1950 con la regia di Vittorio Orsenigo sono rappresentati Ubu Roi di Alfred Jarry e Le Mammelle di Teresia di Guillaume Apollinaire. Intanto Giorgio Strehler firmava la regia di spettacoli di autori sui quali torner\u00e0 pi\u00f9 volte a lavorare nel corso della sua carriera: Carlo Goldoni con \u201cGl'innamorati\u201d (stagione 1950-1951), \u201cLa vedova scaltra\u201d (1953), \u201cLa trilogia della villeggiatura\u201d (1954); Luigi Pirandello con \u201cSei personaggi in cerca d\u2019autore\u201d (1953) e \u201cL\u2019imbecille\u201d, \u201cLa patente\u201d e \u201cLa giara\u201d (1954, rappresentati in un'unica serata); William Shakespeare con \u201cRiccardo III\u201d (stagione 1949-1950), \u201cMacbeth\u201d (1952), \u201cGiulio Cesare\u201d (1953) e \u201cCoriolano\u201d (1957). Negli anni Cinquanta crebbe anche l\u2019importanza di Bertold Brecht e del suo teatro epico: Strehler si avvicin\u00f2 a Brecht, in questo periodo, con \u201cL'Opera da tre soldi\u201d (1956) e l\u2019 \u201cAnima buona del Sezuan\u201d (1958), fino a giungere, nel 1963, a mettere in scena la \u201cVita di Galileo\u201d, tra i suoi spettacoli pi\u00f9 importanti. \nGli anni Sessanta videro un tentativo di decentramento da parte del Piccolo, un esperimento per coinvolgere maggiormente le periferie: \u201cIl servitore di due padroni\u201d fu rappresentato al circo Medini, con Arlecchini interpretato da Ferruccio Soleri, che sostitu\u00ec Marcello Moretti deceduto nel 1961. Gli anni Sessanta furono anche gli anni della contestazione: il Piccolo divenne bersaglio di polemiche, cos\u00ec come gli altri teatri stabili, considerati da abbattere. In questo clima Strehler decise, nel 1968, di lasciare il Piccolo e diede vita, insieme a un gruppo di attori, al Gruppo Teatro e Azione: tra i suoi lavori pi\u00f9 importanti di questo periodo si possono ricordare \u201cCantata di un mostro lusitano\u201d, di Peter Weiss, andato in scena nel 1969 al Lirico (allora altra sede del Piccolo) e \u201cSanta Giovanna dei macelli\u201d, tratto da un testo di Brecht, presentato al Maggio Musicale Fiorentino del 1970. Dal 1968 al 1972 le redini del Piccolo furono tenute dal solo Grassi; lo spettacolo pi\u00f9 importante di questo periodo fu \u201cLulu\u201d di Frank Wedekind, rappresentato nella stagione 1971-1972 con regia di Patrice Chereau.\nNel 1972 Paolo Grassi divenne sovrintendente della Scala e Giorgio Strehler torn\u00f2 al timone del Piccolo come direttore artistico unico. Lo spettacolo che segn\u00f2 il suo ritorno fu \u201cRe Lear\u201d di Shakespeare (1972). Strehler lavor\u00f2 nuovamente su Shakespere con \u201cLa tempesta\u201d, commedia rappresentata nel 1978.\nNel 1986, con lo spettacolo \u201cElvira o la passione teatrale\u201d, in cui Strehler recit\u00f2 accanto a Giulia Lazzarini, venne inaugurato il Teatro Studio (in via Rivoli 6), progettato dall\u2019architetto Marco Zanuso. Nel 1987 venne fondata da Strehler la Scuola per attori, che ha sede nel Teatro Studio, oggi intitolata a Luca Ronconi.\nTra la fine degli anni Ottanta e l\u2019inizio degli anni Novanta Strehler lavor\u00f2 sul \u201cFaust\u201d di Goethe, che port\u00f2 in scena in due spettacoli: \u201cFaust, frammenti parte prima\u201d (stagione 1988-1989) e \u201cFaust, frammenti parte seconda\u201d (stagione 1990-1991).\nNel 1991 il Piccolo fu riconosciuto \u201cTeatro d\u2019Europa\u201d per la vocazione europeista e internazionale (come riconfermato successivamente dall'art 47 del DM n. 332 del 27 luglio 2017). Gli anni Novanta furono tuttavia anni difficili: Milano fu coinvolta negli scandali di \u201ctangentopoli\u201d e lo stesso Strehler venne processato per alcuni fondi europei destinati a finanziare corsi di formazione. Al termine della vicenda giudiziaria il regista fu per\u00f2 assolto con formula piena. Il 25 dicembre 1997 Giorgio Strehler si spense a Milano. Con la sua ultima regia, \u201cCos\u00ec fan tutte\u201d di Mozart, venne inaugurata un mese pi\u00f9 tardi, il 25 gennaio 1998, la nuova sede del Piccolo in largo Greppi 1.\nNel luglio 1998 Sergio Escobar ha assunto la direzione del Piccolo e Luca Ronconi \u00e8 diventato il delegato artistico. Sotto la guida di Escobar e Ronconi il Piccolo Teatro ha accentuato la sua dimensione internazionale , anche grazie al \u201cFestival Teatro d\u2019Europa\u201d; si sono inoltre avute esperienze destinate all\u2019infanzia, come il \u201cFestival dei bambini\u201d e il cartellone dedicato \u201cIl Piccolo per i piccoli\u201d. Sono inoltre ospitati gli spettacoli di marionette della compagnia Carlo Colla.\nNella stagione 2000/2001 realizz\u00f2 \u201cLolita, sceneggiatura\u201d, spettacolo basato sulla sceneggiatura scritta da Vladimir Nabokov per il film di Stanley Kubrick e da quest\u2019ultimo utilizzata solo parzialmente. Luca Ronconi si \u00e8 dedicato a diversi progetti: il \u201cprogetto sogno\u201d, per la stagione 1999-2000, con \u201cLa vita \u00e8 sogno\u201d di Calder\u00f3n de la Barca e \u201cIl sogno\u201d di August Strindberg; il \u201cprogetto greci\u201d, per la stagione 2003-2004, con \u201cPrometeo incatenato\u201d di Eschilo, \u201cLe baccanti\u201d di Euripide e \u201cLe rane\u201d di Aristofane; il \u201cprogetto Testori\u201d con \u201cIn exitu\u201d e \u201cAmbleto\u201d.\nRonconi ha anche ripreso la linea di ricerca, inaugurata da Strehler con \u201cVita di Galileo\u201d di Brecht (1963), che indaga il rapporto tra teatro e scienza, portando in scena \u201cInfinities\u201d, spettacolo tratto dall\u2019opera del matematico John D. Barrow. \u201cInfinities\u201d and\u00f2 in scena per la prima volta l\u20198 marzo 2002 allo Spazio Bovisa, negli ex laboratori del teatro alla Scala. \nL\u2019ultima regia di Luca Ronconi, che si \u00e8 spento il 21 febbraio 2015 a Milano, \u00e8 stata \u201cLehman Trilogy\u201d di Stefano Massini.\nNel biennio 2008-2009, la sede storica di via Rovello \u00e8 stata sottoposta a un intervento di restauro conservativo, che ha reso pi\u00f9 confortevole e funzionale la sala (488 posti) e il palcoscenico. Durante il restauro sono stati scoperti affreschi riconducibili a Bramante e forse anche a Leonardo. Durante il medesimo intervento \u00e8 stato recuperato anche il chiostro, oggi intitolato a Nina Vinchi."}
{"id": "225486", "revid": "11694", "url": "https://it.wikipedia.org/wiki?curid=225486", "title": "Lam.", "text": ""}
{"id": "225487", "revid": "1442080", "url": "https://it.wikipedia.org/wiki?curid=225487", "title": "Nicola Porpora", "text": "Fu uno dei pi\u00f9 celebri compositori della sua epoca soprattutto per quanto riguarda l'ambito operistico.\nBiografia.\nNicola Porpora nacque a Napoli, nel 1687 secondo certi biografi, nel 1685 secondo altri, o il 17 agosto del 1686, secondo l'opinione del marchese di Villarosa, che aveva tratto la data dai registri della chiesa di San Gennaro all'Olmo dove Porpora fu battezzato.\nCi\u00f2 nonostante, da una lettera scritta a Napoli al padre Martini da Giuseppe Tibaldi, il 16 aprile 1760, si apprende che Porpora avrebbe avuto allora ottantasei anni, il che fa risalire la sua nascita al 1674. Suo padre, libraio, gravato da una numerosa famiglia, prese la risoluzione di far studiare la musica a questo bambino e ottenne la sua ammissione al conservatorio di Santa Maria di Loreto.\nI suoi maestri in questa scuola furono Gaetano Greco, il padre Gaetan de P\u00e9rouse e Francesco Manna. Burney mette anche Alessandro Scarlatti tra questi.\nUscito dal conservatorio con pi\u00f9 anni di studio sulle spalle, Porpora cominci\u00f2 la sua carriera di compositore con l'opera: \"Basilio re di Oriente\" al teatro dei Fiorentini, nuovamente ricostruito. Sulla partitura di quest'opera Porpora si fregiava del titolo di \"maestro di cappella dell'ambasciatore del Portogallo\".\nA Roma per \"Berenice\".\nNel 1710 fu chiamato a Roma per scrivere la \"Berenice\", opera in tre atti che fu favorevolmente accolta dal pubblico. H\u00e4ndel, che si trovava a Roma quando quest'opera venne rappresentata, rese giustizia al merito della musica di Porpora, e, cosa che faceva di rado, si compliment\u00f2 con l'artista napoletano per il suo successo. Questi due uomini, notevoli, ognuno nel proprio genere, non prevedevano allora che pi\u00f9 tardi sarebbero divenuti nemici inconciliabili.\nDi ritorno a Napoli, Porpora compose per l'antico teatro San Bartolomeo, l'opera in tre atti \"Flavio Anicio Olibrio\", rappresentata nel mese di dicembre 1711. Dopo quest'opera il compositore scrisse molte messe, salmi e mottetti per la maggior parte delle chiese della citt\u00e0. Tra i suoi talenti, possedeva in alto grado quello dell'insegnamento del canto, tanto da aprire, in quest'epoca, una scuola divenuta poi celebre nella quale si formarono Carlo Broschi detto \"il Farinelli\", Gaetano Majorana conosciuto come \"Caffarelli\", Hubert, detto \"il Porporino\" , dal nome del suo maestro, Salimbeni, la Molteni e molti altri che furono i pi\u00f9 grandi cantanti del XVIII secolo. Farinelli era incomparabile soprattutto nel canto di bravura e nella vocalizzazione brillante.\nNel 1719 Porpora diede al teatro San Bartolomeo l'opera \"Faramondo\" che riscosse un grande consenso. Nello stesso anno fu nominato maestro del conservatorio \"degli poveri di Ges\u00f9 Cristo\" . Chiamato a Roma vi compose l'opera \"Eumene\", nel 1721, rappresentata al teatro \"Aliberti\" con successo grandissimo. Nuovamente a Napoli nel 1722 Porpora scrisse l'oratorio \"Il martirio di Santa Eugenia\" che fu considerata come una delle sue pi\u00f9 belle produzioni.\nLa sua reputazione come professore di composizione eguagliava quella che aveva acquisito a giusto titolo in qualit\u00e0 di maestro di canto. Fu a lui che, nel 1724, al suo arrivo a Napoli, Hasse si rivolse per dirigerlo nei suoi studi, ma essendo stato presentato in seguito ad Alessandro Scarlatti, ne risult\u00f2 tra loro un dissapore che si accrebbe col passar del tempo.\n\"Imeneo\" per Farinelli.\nL'anno 1723 fu caratterizzato da un'attivit\u00e0 febbrile, poich\u00e9 scrisse, per le nozze del principe di Montemiletto una cantata che aveva per titolo \"L'Imeneo\" nella quale cant\u00f2 il suo allievo Farinelli, poi \"Amare per regnare\" opera rappresentata al teatro San Bartolomeo.Per il Carnevale del 1723 due grandi interpreti, Farinelli e Domenico Gizzi, Virtuoso della Real Cappella di Napoli, cantarono con grande successo nel dramma per musica di Porpora \"Adelaide\" rappresentata al Teatro Alibert di Roma.\nSempre in quell'anno il maestro compose una messa a cinque voci.\nNel 1725 Porpora fece un viaggio a Vienna dove fece ascoltare alla corte reale alcuni brani delle sue opere, che non furono per\u00f2 apprezzati. L'imperatore Carlo VI, che non amava gli ornamenti del canto italiano e che aveva particolarmente in avversione i trilli e i mordenti, di cui Porpora faceva largo uso nelle sue composizioni, non gli diede l'incarico di scrivere alcuna opera. Al ritorno da questo viaggio, si ferm\u00f2 a Venezia dove fu ingaggiato per comporre l'opera \"Siface\" nel 1726 al teatro di San Giovanni Crisostomo. Il successo che ottenne gli valse il posto di maestro del Conservatorio degli incurabili. Sempre a Venezia, fece rappresentare, nello stesso anno, \"Imeneo in Atene\" e, nel 1727, Arianna e Teseo che fu giudicata una delle sue migliori opere. Fu a Venezia, e nella stessa epoca, che scrisse per gli allievi del suddetto conservatorio, dodici belle cantate la cui prima edizione comparve a Londra nel 1735.\nAlla corte di Sassonia.\nNel 1728 Porpora fu invitato a Dresda per insegnare canto alla principessa elettorale di Sassonia Maria Antonietta. Passando per Vienna, vi si ferm\u00f2 per qualche tempo, nella speranza di far ricredere l'imperatore sulla qualit\u00e0 della sua musica e di ricevere qualche ricompensa di cui aveva bisogno, essendo partito da Venezia con una borsa molto leggera, ma per lungo tempo cerc\u00f2 invano l'occasione di far eseguire qualcosa di suo nella cappella reale, e si sarebbe trovato anche nell'impossibilit\u00e0 di procurarsi da vivere se l'ambasciatore di Venezia non lo avesse ospitato presso di lui e non gli avesse fatto ottenere il favore di poter scrivere un oratorio per il servizio dell'imperatore.\nPorpora si accinse quindi a questa composizione per la quale gli era stato raccomandato di moderarsi nell'uso degli abbellimenti. L'imperatore, assistendo ad una delle prove, fu affascinato di trovare uno stile semplice dove non appariva un solo ornamento che non gli piacesse, ma il compositore aveva preparato per la fine una sorpresa che non si aspettava, e che ebbe il successo previsto da Porpora. Il tema della fuga finale cominciava con quattro note ascendenti sulle quali aveva messo un trillo, questa serie di trilli, ripetuta a tutte le entrate dalle diverse voci, divenne una buffonaggine delle pi\u00f9 piacevoli quando, nello \"stretto\", tutte le voci fecero sentire una lunga serie di trilli che si riprendevano scambievolmente. Sebbene di carattere molto serioso, l'imperatore fu preso da un riso incontenibile e lo ricompens\u00f2 lautamente.\nArrivato a Dresda, Porpora vi fu ben accolto e ben presto godette di un favore senza limiti presso la principessa elettrice (Maria Antonietta Walpurgis), che apprese da lui non solo l'arte del canto ma anche quella della composizione.\nQuando Hasse si ritrov\u00f2 alla corte di Sassonia, nel 1730, vi trov\u00f2 Porpora in possesso della direzione della musica della corte e fu allora che gli diede testimonianza di un'ingratitudine che si era gi\u00e0 manifestata a Napoli. Nel 1729 il maestro italiano aveva ottenuto un congedo per andare a Londra a dirigere l'opera italiana creata in contrapposizione a quella di H\u00e4ndel, ma prima di recarvisi si ferm\u00f2 lungo la strada a Venezia, dove fece rappresentare, con grande successo, la \"Semiramide riconosciuta\".\nLondra.\nArrivato a Londra, nel mese di aprile, prese possesso del suo nuovo incarico di direttore dell'opera italiana, sorta nel tentativo di far soccombere H\u00e4ndel che sosteneva in proprio le spese dei suoi spettacoli. Delle perdite considerevoli si registrarono da ambedue le parti e a un certo punto Porpora comprese che, per avere un vantaggio sull'avversario, avrebbe dovuto chiamare a Londra Farinelli e, tornato a Dresda, negozi\u00f2 l'affare, riportando con s\u00e9 il cantante, grazie al quale, insieme con il Senesino, trionf\u00f2 su H\u00e4ndel. Porpora allora domand\u00f2 e ottenne la remissione del suo ingaggio con la corte di Sassonia e dimor\u00f2 per parecchi anni nella capitale inglese.\nVi pubblic\u00f2 un libro di sue eccellenti cantate e dei trii di violino e basso sotto il titolo di Sinfonie, opera di una concezione tanto debole quanto l'altra era rimarchevole. Abituata alla musica nervosa e piena di invenzione di H\u00e4ndel, la nazione inglese non gustava le opere drammatiche di Porpora il cui stile, bench\u00e9 pieno di melodia, mancava di calore e di novit\u00e0. Ma la grande reputazione, di cui godeva a Londra come maestro di canto, avrebbe potuto fare la sua fortuna se la sua ambizione di artista si fosse limitata a impartire lezioni di quest'arte che possedeva come pochi.\nNel maggio 1736 avviene la prima della serenata \"La festa d'Imeneo\" con testo di Paolo Rolli con Francesco Bernardi \"Senesino\" al Her Majesty's Theatre.\nVenezia e Vienna.\nNel 1731 e nel 1733, fece tappa a Venezia per farvi rappresentare le opere \"Annibale\" e \"Mitridate\". \nIl 29 dicembre 1733 mette in scena la premi\u00e8re di \"Arianna in Nasso\" con Francesca Cuzzoni-Sandoni e Francesco Bernardi al Lincoln's Inn Fields per l'inaugurazione dell'Opera della Nobilt\u00e0.\nNel 1736 sembr\u00f2 allontanarsi dall'Inghilterra per stabilirsi a Venezia dove, in quello stesso anno, diede la sua opera \"Rosdale\". Dopo questa data se ne persero le tracce fino al 1744, in occasione della rappresentazione dell'opera \"Le nozze di Ercole ed Ebe\" e uno \"Stabat Mater\" per due soprani e due contralti nel 1745.\nUn gentiluomo veneziano chiamato Cornero fu mandato in quell'epoca a Vienna. Conosceva una donna appassionata follemente di musica la quale ottenne da lui che richiamasse in quella citt\u00e0 il vecchio maestro da cui non voleva separarsi e cos\u00ec, per la terza volta, Porpora rivide la capitale dell'Austria.\nVi trascorse diversi anni e fu proprio in quel terzo soggiorno che Haydn lo conobbe e ne ricevette dei consigli. Fu senza dubbio grazie alla generosit\u00e0 dell'ambasciatore di Venezia che Porpora ebbe i mezzi per pubblicare le sue Sonate XII di violino e basso (\"dedicate a S.A.R. la principessa elettorale di Sassonia Maria Antonia Walpurga di Baviera da Niccol\u00f2 Porpora maestro di cappella di S.M. il re di Polonia. In Vienna d'Austria, 1754. Si vendono dal signor Frederico Bernardi, libraro della corte imperiale\".\nNell'epistola dedicatoria di quest'opera il compositore dice di aver fatto uso dei generi diatonico, cromatico ed enarmonico.\nSi ignora in quale anno lasci\u00f2 Vienna per tornare a Napoli, ma tutto porta a credere che ci\u00f2 sia avvenuto tra il 1755 e il 1760. Nel 1740 fece rappresentare la sua ultima opera \"Il trionfo di Camilla\" con Anna Maria Strada, Francesco Bernardi ed Angelo Amorevoli al Teatro San Carlo di Napoli.\nL'ultima composizione.\n L'et\u00e0 avanzata dell'artista e il bisogno che l'aveva spinto a scrivere . L'ultima composizione in assoluto di Porpora fu una musica per la festa del sangue di San Gennaro eseguita nella cattedrale di Napoli nel 1765.\nLo storico della musica Burney, che visit\u00f2 Napoli poco dopo la sua morte, dice che i suoi ultimi anni trascorsero nella miseria pi\u00f9 nera, le sue infermit\u00e0 gli impedivano spesso di dare lezioni che erano la sua unica risorsa. Si fa fatica a comprendere che sia stato cos\u00ec, visto che in quegli anni occupava il posto di maestro del conservatorio di Sant'Onofrio e quello di direttore della cattedrale di Napoli. Tuttavia, l'asserzione di Burney trova conferma nel marchese di Villarosa secondo cui i musicisti di Napoli dovettero tassarsi per pagare i suoi funerali che ebbero luogo nella chiesa dell\"'Ecce Homo\".\nPorpora mor\u00ec nel febbraio del 1766, per un male che gli era sopravvenuto alle gambe (nel 1767 secondo il marchese di Villarosa e secondo altri il 3 marzo del 1768). Porpora non visse quindi fino all'et\u00e0 di 90 anni come vorrebbe Burney, n\u00e9 fino a 92 come scrive Gerbert, ma solo fino a 80 e alcuni mesi.\nConsiderazioni sull'artista.\nBuona parte della critica tardo-settecentesca e ottocentesca ha espresso dei giudizi negativi sulla musica di Porpora, denunciandone lo stile povero di inventiva e ripetitivo. In tempi pi\u00f9 moderni, diversi critici (fra cui H. Leichtentritt, R. Moser, A. Schenck, R. Rolland) hanno intrapreso una rivalutazione della sua opera, mettendone in risalto l'eleganza formale e la ricchezza delle parti vocali; queste in particolare rivelano il \u00abprivilegio dato al virtuosismo\u00bb e la \u00absapientissima disposizione espressiva degli elementi del repertorio vocale: trilli, gorgheggi, cromatismi a piccoli valori, varie combinazioni delle fioriture scritte producono un'efficace effusione lirica.\u00bb\nNella partitura di \"Meride e Selinunte\" ci sono 29 arie e un solo coro finale di 21 misure: di queste, otto sono in Fa maggiore, di cui sette a quattro tempi su un tempo di allegro e una di tre misure con basso e viola obbligata.\nPorpora venne rappresentato da George Sand nel romanzo \"Consuelo\" come il maestro generoso della protagonista, una zingarella spagnuola in Venezia dotata di splendida voce."}
{"id": "225489", "revid": "287204", "url": "https://it.wikipedia.org/wiki?curid=225489", "title": "Istruzione in Svizzera", "text": "L'istruzione in Svizzera pu\u00f2 essere suddivisa in tre livelli: primario, secondario e terziario.\nCome preparazione al livello primario, si distingue il grado pre-primario. Il grado secondario \u00e8 suddiviso ulteriormente in due parti, di cui la prima obbligatoria e la seconda no.\nIstruzione prescolastica.\nIl grado preprimario non \u00e8 generalmente obbligatorio ma prepara i bambini alla scuola dell'obbligo ed \u00e8 un diritto di cui godono i bambini in tutti i cantoni che lo propongono.\nIn canton Ticino, il grado preprimario \u00e8 obbligatorio per due anni, ma la maggior parte dei bambini frequenta un anno facoltativo a partire dall'et\u00e0 di 3 anni.\nIstruzione primaria e secondaria.\nLa scuola obbligatoria costituisce la base del sistema scolastico svizzero e dura generalmente nove anni. \u00c8 ripartita tra istruzione primaria (scuola elementare) e il primo grado dell'istruzione secondaria (scuola media).\nIstruzione primaria.\nNella maggior parte dei cantoni, il grado primario dura 6 anni.\nNel canton Ticino il grado primario dura 5 anni.\nIstruzione secondaria.\nPrimo grado.\nSegue il grado primario il grado secondario I, generalmente per una durata di 3 anni.\nNel canton Ticino, il grado secondario I dura 4 anni.\nMaterie nelle scuole medie del cantone Ticino.\nNel cantone Ticino, a partire dal 3\u00ba anno, vi sono i corsi in matematica e tedesco. Alla fine della 2\u00aa media chi ha un voto maggiore o uguale al 4.5 (su 6) in tedesco e matematica accede ai corsi Attitudinali (chiamati semplicemente corsi A), se non si rientra in questi requisiti, allora si accede ai corsi Base (corsi B).\nSecondo grado.\nIn seguito, i giovani seguono la formazione post-obbligatoria, che prevede due indirizzi (sistema duale): la formazione professionale (apprendistato) e la maturit\u00e0 di scuola media superiore (liceo e scuola di commercio). Dopo la scuola dell'obbligo, il 60 per cento circa degli adolescenti sceglie la via dell'apprendistato, che pu\u00f2 durare fino a quattro anni. La scelta comprende oltre trecento professioni. Le pi\u00f9 gettonate sono l'impiegato di commercio, la venditrice, l'assistente di studio, il cuoco e l'elettricista. Le scuole medie superiori preparano invece allo studio in un'universit\u00e0.\nIl grado secondario II costituisce la prima fase della scolarit\u00e0 post-obbligatoria. Comprende tutti i programmi di formazione professionale e di formazione generale.\nIl governo svizzero e i cantoni hanno deciso, nel 1995, di riformare la maturit\u00e0 ginnasiale. La nuova regolamentazione prevede un solo tipo di maturit\u00e0, una riduzione del numero di materie di studio e di esame e una tesina di maturit\u00e0. Tali riforme devono essere concretizzate da qui al 2003. Gi\u00e0 nel 1993, con l'introduzione della maturit\u00e0 professionale, il governo e i cantoni hanno espresso la loro volont\u00e0 di migliorare le condizioni generali della formazione professionale. La maturit\u00e0 professionale \u00e8 basata sulla pratica e deve permettere ai diplomati di avviare gli studi in un'alta scuola specializzata. Attualmente esistono cinque maturit\u00e0 professionali diverse: tecnica, commerciale, artigianale, artistica e tecnico-agricola.\nScuola di maturit\u00e0 o Liceo.\nIn Svizzera le scuole di maturit\u00e0 sono le scuole di post-obbligo di secondo livello che preparano alla maturit\u00e0. Queste scuole sono chiamate liceo, coll\u00e8ge, o ginnasio a seconda del nome scelto da ogni cantone. Il programma di formazione va da 3 a 5 anni a seconda del Cantone. Generalmente il programma prevede corsi di base, pi\u00f9 opzioni speciali e opzioni aggiuntive. L'attenzione specifica opzione definito sul quale \u00e8 l'interesse principale, l'opzione aggiuntiva \u00e8 scelto per la sua fine del corso. Per gli studi di Chevron, gli studenti devono preparare un lavoro di maturit\u00e0. Il successo della formazione permette di ottenere un diploma di maturit\u00e0.\nPer l'ammissione al liceo \u00e8 necessario possedere un livello elevato di preparazione in alcune materie, in caso contrario \u00e8 necessario sostenere un esame d'ammissione.\nScuola di commercio.\nUna scuola di commercio, detta anche scuola commerciale o scuola di economia e commercio, \u00e8 un istituto di istruzione superiore specializzato in affari e in gestione. In Svizzera, il termine si riferisce anche alle scuole di istruzione secondaria per la preparazione al diploma in economia, equivalente del certificato federale.\nScuola di cultura generale (\u00c9cole de culture g\u00e9n\u00e9rale).\n\u00c8 una scuola post-obbligo di istruzione secondaria superiore permette di ottenere il diploma di cultura generale. Questo diploma consente l'accesso a determinate facolt\u00e0 universitarie. Pu\u00f2 essere integrato da un maturo specializzato di accedere a una scuola universitaria professionale corrispondente al corso di studi prescelto. A seconda del Cantone, ci sono quattro o cinque corsi di studio. Questo tipo di scuola \u00e8 diffuso solo nei cantoni di Ginevra, Friburgo e Vallese, e nel cantone Vaud \u00e8 integrato con la scuola di maturit\u00e0 e la scuola di commercio.\nFormazione professionale.\nLa formazione professionale, meglio conosciuta con il termine apprendistato, \u00e8 un'istruzione post-obbligatoria di livello secondario che permette di ottenere un attestato federale. Si svolge sia la scuola professionale o in modalit\u00e0 duale (nella scuola professionale e aziendale. La formazione pu\u00f2 essere completata da una maturit\u00e0 professionale che pu\u00f2 essere conseguito al termine di apprendimento stesso o compilando un apprendistato con un anno di corsi aggiuntivi.\nDall'entrata in vigore della nuova legge sulla formazione professionale, vi \u00e8 un apprendimento richiesto di due anni di formazione professionale che permette di ottenere un attestato federale dopo due anni. Questo certificato anche se meno esteso di quello di apprendistato permette la ricerca di lavoro o il proseguimento della formazione normale dal secondo anno di formazione.\nIstruzione superiore.\nL'insegnamento superiore \u00e8 chiamato anche grado terziario di educazione. L'offerta di formazione a tale livello in Svizzera \u00e8 molto importante. Si divide principalmente in due campi, quello delle \"alte scuole\" e quello della \"formazione professionale superiore\".\nIl dominio delle alte scuole comprende le alte scuole universitarie (universit\u00e0 cantonali e Scuole politecniche federali) cos\u00ec come le alte scuole di specializzazione. Il dominio della formazione professionale superiore \u00e8 costituito da tutte le altre formazioni di grado terziario. Si divide tra le scuole superiori specializzate, comprese le scuole tecniche, gli esami professionali e gli esami professionali superiori. La formazione professionale superiore si caratterizza per un'offerta ampia e diversificata da parte di istituzioni private.\nCompetenze nel campo della formazione.\nNello spirito del \u00abfederalismo cooperativo\u00bb, la Confederazione e i cantoni si ripartiscono le competenze nel campo dell'insegnamento. In linea generale, i 26 cantoni e i semi-cantoni godono di grande autonomia. Questa varia tuttavia a seconda del tipo di istituzione e del livello di studi all'interno del sistema svizzero di educazione.\nAl livello del preprimario (scuola d'infanzia) e a quello della scuola obbligatoria (grado primario + grado secondario I), i cantoni sono gli unici responsabili. La Confederazione tuttavia vigila affinch\u00e9 sia rispettato il diritto a un insegnamento primario che risponda a determinate esigenze di qualit\u00e0 e al principio di gratuit\u00e0.\nAl grado secondario II, la Confederazione ha la responsabilit\u00e0 della formazione professionale. Il riconoscimento degli attestati \u00e8 federale: attestato federale di capacit\u00e0 e maturit\u00e0 professionale.\nL'insegnamento generale del grado secondario II, in particolare i ginnasi, \u00e8 sotto la responsabilit\u00e0 dei cantoni. Gli esami di maturit\u00e0 che segnano la fine degli studi ginnasiali sono du ressort dei cantoni. Le maturit\u00e0 ginnasiali sono riconosciute o meno dalla Confederazione, quindi ancor meno dalle nazioni estere. Gli attestati testimoniano cos\u00ec che i loro possessori hanno forse le conoscenze e le attitudini generali necessarie per intraprendere degli studi universitari esclusivamente in universit\u00e0 svizzere. Alcune scuole private, non riconosciute dalla Confederazione, preparano direttamente all'esame svizzero di maturit\u00e0, a costi esorbitanti e senza nessuna garanzia di ammissione all'esame.\nAl livello dell'insegnamento superiore o del grado terziario dell'educazione, le competenze sono condivise. Secondo la nuova Costituzione (1999), la Confederazione legifera sulla formazione professionale superiore. Ha quindi la responsabilit\u00e0 della formazione professionale superiore e delle alte scuole di specializzazione. Inoltre, le due scuole politecniche danno risalto alla proprio settore di competenza, in particolare l'incoraggiamento della ricerca. I cantoni hanno la responsabilit\u00e0 della loro universit\u00e0, nel numero di dieci. Queste sono finanziariamente sostenute dalla Confederazione attraverso le tasse ai contribuenti, ma riservate ad un numero ridotto di studenti indigeni, preferendo quelli stranieri per via delle maggiori tasse di frequentazione che questi devono pagare.\nDominio delle Scuole Politecniche Federali.\nIl Dominio delle Scuole Politecniche Federali (in francese: \"Domaine des \u00c9coles polytechniques f\u00e9d\u00e9rales\"; in tedesco: \"ETH-Bereich\"; in inglese: \"Domain of the Swiss Federal Institutes of Technology\") \u00e8 un soggetto giuridico che comprende sei sedi operative nelle quali operano 21.000 collaboratori e circa 30.000 fra studenti e dottorandi. Ad esso appartengono il Politecnico di Losanna e il Politecnico di Zurigo. \nIl Dominio dell'EPF \u00e8 dotato di un budget annuo pari a circa due miliardi di franchi svizzeri. \u00c8 diretto da un Consiglio delle Scuole Politecniche Svizzere, che \u00e8 composto da 11 membri nominati dal Consiglio federale per un mandato di quattro di anni. Esso ripartisce le risorse allocate nel budget federale fra le sei istituzioni aderenti, stabilisce un indirizzo strategico comune ed esercita la funzione di supervisione e controllo del raggiungimento degli obiettivi strategici concordati, producendo una relazione annuale e una sintesi quadriennale. \nInoltre, il Dominio dell'EPF dispone di Comitato per i Ricorsi Interni, che \u00e8 un organismo per la composizione bonaria delle liti, davanti al quale possono essere presentate le istanze avverso le decisione assunte dagli organismi direttivi dei sei siti membri del Dominio dell'EPF.\nLe decisione del Dominio dell'EPF e Comitato per i Ricorsi Interni possono in generale essere oggetto di impugnazione presso il Tribunale Amministrativo Federale. Tuttavia, a decorrere dal 1\u00ba gennaio 2007 \u00e8 stata esclusa la facolt\u00e0 di adire azione legali in tema di personale e di decisioni della Commissione Ricorsi Interni."}
{"id": "225492", "revid": "1855146", "url": "https://it.wikipedia.org/wiki?curid=225492", "title": "Arco di Giano", "text": "Larco di Giano \u00e8 un tetrapilo di Roma, risalente all'epoca costantiniana.\nDescrizione.\nTuttora conservato, sorge presso la chiesa di San Giorgio in Velabro, poco distante dal Tempio di Ercole e dal Tempio di Portuno, ed era stato edificato, ai margini del Foro Boario probabilmente alla met\u00e0 del IV secolo. Probabilmente deve essere identificato con l\"Arcus Divi Constantini\" citato dai Cataloghi regionari presso il Velabro.\nIl nome moderno non si riferisce al dio bifronte Giano, ma piuttosto deriva dal termine latino \"ianus\", che indica un passaggio coperto, o una porta. Come gli \"iani\" testimoniati dalle fonti nel Foro Romano, non si trattava di un arco trionfale, ma probabilmente di una struttura destinata ai banchieri che operavano nel Foro Boario.\nL'edificio, che ha pianta quadrata ed \u00e8 alto 12 m con 16 m di lato e presenta quattro massicci pilastri che sostengono una volta a crociera. Essi sono costruiti in cementizio e rivestiti da blocchi di marmo di reimpiego. \nAl di sopra doveva presentare un piano attico ed un tetto forse di forma piramidale, la cui struttura in opera laterizia, che in origine doveva ugualmente essere rivestita di marmo, fu demolita nel 1827 perch\u00e9 a torto ritenuta parte della fortificazione medioevale impiantata sopra l'edificio romano ad opera dei Frangipane (che ne avevano anche chiuso i fornici).\nNei piloni vi sono molte nicchie che forse ospitavano statue in grandezza quasi naturale, esse sono 12 su ogni faccia Est ed Ovest e 2 su ogni faccia Nord e Sud e altre 10 sono finte. In totale quindi 28.\nLe nicchie in origine dovevano ospitare statue ed erano inquadrate da edicole con piccole colonne, oggi perdute, poggianti sui cornicioni, ed erano coperte da una semicupola a conchiglia scolpita nei blocchi di marmo del rivestimento. Gli unici resti conservati della decorazione scultorea sono rappresentati dalle quattro figure femminili sulle chiavi di volta: si riconoscono con sicurezza la dea Roma sul lato orientale e Minerva sul lato settentrionale, mentre l'identificazione delle altre due figure come Giunone e Cerere presenta maggiori incertezze.\nL'Arco, oltre ad avere funzioni monumentali, serviva da riparo dall'inclemenza del tempo ai mercanti romani di bovini e ai prestatori di denaro che affollavano il Foro.\nDurante il medioevo, la famiglia romana dei Frangipane lo utilizz\u00f2 come fortezza, chiudendone i fornici; quando queste opere furono eliminate, nel 1830, andarono perduti anche l'attico e il coronamento originari, perch\u00e9 non furono riconosciute come opere appartenenti alla struttura originaria.\nProbabile arco trionfale.\nNella vicina chiesa di San Giorgio in Velabro si conservano alcuni frammenti di un'iscrizione monumentale, non pi\u00f9 ricostruibile, in parte riutilizzati come blocchi di muratura e in parte per rilievi medioevali, che potrebbe essere stata quella presente sull'attico dell'arco. Essa allude a un tiranno sconfitto da un imperatore e potrebbe riferirsi a Costanzo II e alla sua vittoria su Magnenzio. Se ci\u00f2 fosse confermato l'opera potrebbe essere riconsiderata come un arco trionfale."}
{"id": "225495", "revid": "121148154", "url": "https://it.wikipedia.org/wiki?curid=225495", "title": "Barad-d\u00fbr", "text": "Barad-d\u00fbr (\"torre oscura\" in sindarin; \"Lugb\u00farz\" nel linguaggio nero) \u00e8 una torre di Arda, l'universo immaginario fantasy creato dallo scrittore inglese J. R. R. Tolkien per le sue opere, e nello specifico per i due libri \"Il Signore degli Anelli\" e \"Il Silmarillion\". \n\u00c8 la dimora di Sauron nella Terra di Mezzo ed \u00e8 situata nella regione di Mordor, su una cresta degli Ered Lithui a est del vulcano chiamato Monte Fato.\nLa Torre Oscura.\nCircondata dalle ombre, a causa delle ceneri continuamente eruttate dal vulcano nelle vicinanze, ma anche per la presenza di Sauron in essa, Barad-d\u00fbr \u00e8 descritta (e percepita spesso anche dagli stessi protagonisti de \"Il Signore degli Anelli\") come rappresentazione ed estensione fisica della volont\u00e0 e della potenza del Maia decaduto.\nTolkien non specifica mai con chiarezza quale sia la reale dimensione ed imponenza della \"Torre Oscura\", ma ne fa cogliere fugacemente al lettore, come nella visione d'insieme che ne ha Frodo prima del suo crollo finale, quegli aspetti che sono rappresentativi della mente contorta e sigillata di Sauron: l\"Occhio senza palpebre\" \"osserva\" insonne la Terra di Mezzo dal pinnacolo pi\u00f9 alto di Barad-d\u00fbr, la cui surreale ed immensa architettura \u00e8 un insieme grottesco di innumerevoli torrette, fossati, cortili, prigioni e \"\u00abimmensi cancelli d'acciaio e diamante\u00bb\".\nEssendo la torre la pi\u00f9 completa realizzazione dei pensieri e delle azioni di Sauron, la trasformazione della fortezza di Isengard operata da Saruman non pu\u00f2 che condurre fatalmente a una mimesi, ma imperfetta, \u00abun modello infantile o una lusinga da cortigiano\u00bb - come precisa Tolkien - \u00abdi quella immensa fortezza, prigione, armeria, fornace chiamata Barad-d\u00fbr, la Torre Oscura, il cui enorme potere non temeva rivali, si beffava delle lusinghe e faceva ogni cosa con comodo, calma e sicura com'era col suo orgoglio e la sua forza smisurata.\u00bb; cos\u00ec come un ulteriore modello imperfetto della grande torre risulta essere anche il \"nuovo\" mulino/fucina di Ted Sabbioso nella Contea deturpata da Saruman a immagine di Mordor.\nStoria.\nL'esistenza di Barad-d\u00fbr \u00e8 legata a quella di Sauron e dell'Unico Anello essendo stata edificata con l'ausilio del suo potere.\nLa sua costruzione, iniziata nell'anno 1000 della Seconda Era, richiese oltre seicento anni ed essa divenne la pi\u00f9 grande fortezza mai edificata dopo Angband; Sauron vi infuse - chiarisce Tolkien - molto del suo potere affinch\u00e9 potesse perdurare intatta nel corso delle ere. Come la fortezza di Morgoth, il maestro di Sauron, era celata dai Thangorodrim, cos\u00ec la Torre Oscura \u00e8 nascosta dalle catene montuose che circondano in buona parte Mordor: gli Ephel D\u00faath a ovest e gli Ered Lithui a nord.\nIn seguito all'assedio di Barad-d\u00fbr gli eserciti dell'ultima alleanza stretta da uomini ed elfi demolirono la torre nel 3441 della Seconda Era, dopo la sconfitta di Sauron. Tuttavia poich\u00e9 la fortezza era stata creata grazie all'ausilio dell'Anello, le sue fondazioni non potevano essere distrutte se non gettando l'Anello nella voragine di \"Sammath Naur\" sul Monte Fato dove il potente artefatto era stato creato. \nMa Isildur, ammaliato dal potere dell'Anello che aveva sottratto a Sauron, si rifiut\u00f2 di liberarsene gettandolo nel fuoco, e cos\u00ec Barad-d\u00fbr pot\u00e9 essere nuovamente ricostruita, nel corso della Terza Era, quando Sauron, migliaia di anni dopo, ritorn\u00f2 a Mordor.\nCi\u00f2 che Isildur non era stato in grado di compiere viene infine compiuto dal \"Portatore dell'Anello\" grazie a Gollum; scomparso il potere di Sauron, Barad-d\u00fbr crolla su se stessa.\nAdattamenti.\nBarad-d\u00fbr \u00e8 stata ricreata nella trasposizione cinematografica de \"Il Signore degli Anelli\" diretta da Peter Jackson sulla base dei disegni dell'illustratore John Howe che assieme ad Alan Lee ha curato il design concettuale per le scenografie del film. Per esigenze cinematografiche, ne \"Il ritorno del re\", la torre \u00e8 chiaramente visibile dal Morannon, quando gli eserciti di Gondor e di Mordor si affrontano sui monti di scorie, mentre nel romanzo questo non accade a causa della distanza.\nLa torre \u00e8 raggiungibile solo attraverso un ponte eretto su un semi-fossato in cui sgorga lava proveniente dal monte Fato. Il basamento \u00e8 costruito e incavato nella roccia sopra la quale si innalza il resto della struttura visibile da tutta la pianura di Gorgoroth, e la sua corona \u00e8 caratterizzata da un doppio puntale, nel quale \u00e8 sito l'occhio di Sauron. A seguito della distruzione dell'anello, l'intera fortezza collassa su s\u00e9 stessa per poi essere polverizzata dalla deflagrazione dello stesso Sauron."}
{"id": "225496", "revid": "2221892", "url": "https://it.wikipedia.org/wiki?curid=225496", "title": "Minas Morgul", "text": "Minas Morgul conosciuta anche con il suo precedente nome di Minas Ithil (in Sindarin: \"Torre della Luna\"), \u00e8 una citt\u00e0 fortificata di Arda, l'universo immaginario fantasy creato dallo scrittore inglese J. R. R. Tolkien. Il suo nome completo \u00e8 Minas Ithil nella Valle di Morgul, poich\u00e9 la citt\u00e0 si trova in una profonda valle dallo stesso nome.\nEtimologia.\nMinas Ithil significa \"Torre della Luna\" e Minas Morgul significa \"Torre della Magia Nera\". La parola minas significa \"torre\". La parola ithil \u00e8 un nome poetico per la Luna proveniente da sil o thil che significa \"splendere di luce bianca o argentea\". La parola morgul significa \"magia nera\". L'elemento mor significa \"nero, oscuro\". L'elemento g\u00fbl significa \"stregoneria, magia\" dalla radice ngolor o n\u00f3l\u00eb che significa \"lungo studio, sapienza, conoscenza\"\nMinas Ithil era chiamata anche la Torre della Luna e la Torre della Luna Sorgente per via della pietra in grado di riflettere i raggi lunari che la facevano risplendere nella notte, illuminando tutta la valle.\nMinas Morgul era chiamata anche la Citt\u00e0 Morta e la Torre della Negromanzia.\nStoria.\nSeconda Era.\nDopo la distruzione di N\u00famenor, Isildur e An\u00e1rion, i figli di Elendil, approdarono a Gondor. An\u00e1rion costru\u00ec Minas Ithil all'estremit\u00e0 meridionale di una piacevole valle nell'Ithilien, vicino al confine montuoso di Mordor, mentre Isildur costru\u00ec Minas Tirith pi\u00f9 a ovest oltre l'Anduin. I fratelli avevano i loro troni fianco a fianco a Osgiliath. An\u00e1rion piant\u00f2 un germoglio dell'Albero Bianco Nimloth al di fuori della sua casa a Minas Ithil, e uno dei sette \"palant\u00edri\" era custodito nella torre. I bianchi muri in marmo, gli edifici e la torre della citt\u00e0 erano stati progettati per catturare e riflettere la luce della luna, e rifulgevano di una morbida luminescenza argentea.\nQuando Sauron torn\u00f2 dopo essere sfuggito alla distruzione di N\u00famenor, attacc\u00f2 gli esuli di N\u00famenor, e le sue forze presero Minas Ithil nel 3429 S. E.. Anche se l'Albero Bianco fu bruciato, An\u00e1rion riusc\u00ec a sfuggire con la sua famiglia lungo l'Anduin con un suo germoglio, in cerca di suo padre Elendil. La citt\u00e0 fu poi ripresa e mentre Isildur, An\u00e1rion ed Elendil attaccavano Mordor, i figli minori di An\u00e1rion furono inviati alla guarnigione di Minas Ithil, al fine di intercettare Sauron, se avesse tentato di scappare da Mordor a ovest.\nQuando l'Ultima Alleanza sconfisse Sauron nel 3441 S. E., Minas Ithil fu restaurata come citt\u00e0/fortezza e prosper\u00f2 per molti anni, anche se era ormai sotto il dominio del figlio di An\u00e1rion, Meneldil, come aveva progettato Isildur per impadronirsi del Regno paterno di Arnor. Isildur piant\u00f2 i semi dell'Albero Bianco a Minas Tirith in memoria di An\u00e1rion, che era stato ucciso durante la Guerra.\nTerza Era.\nMinas Ithil soffr\u00ec molto a causa della Grande Epidemia del 1636 T. E.. La sua popolazione e la guarnigione diminuirono, e la sorveglianza su Mordor diminu\u00ec inevitabilmente. Durante il 1980 T. E., i Nazg\u00fbl tornarono a Mordor, dopo la sconfitta del Re stregone di Angmar nel nord della Terra di Mezzo da una forza congiunta di Elfi, Dunedain, e di uomini di Gondor, sotto il comando del Principe E\u00e4rnur.\nPreparandosi per il ritorno di Sauron, gli Spettri dell'Anello assediarono Minas Ithil nel 2000 TE, e presero la citt\u00e0 per il loro oscuro maestro due anni pi\u00f9 tardi. Minas Ithil fu occupata da creature crudeli e sulle sue mura furono poste fortificazioni minacciose. Il \"palant\u00edr\" custodito nella Torre fu rubato e successivamente installato presso Barad-d\u00fbr. La citt\u00e0 divenne un orribile, malefico posto, e fu chiamata Minas Morgul, \"La Torre della Magia Nera\" in Sindarin; anche la valle in cui si trovava divenne conosciuta come Valle di Morgul. In risposta, Minas Anor fu rinominata Minas Tirith, \"La Torre di Guardia\", per indicare l'eterna vigilanza di Gondor contro la minaccia del Re Stregone.\nDopo che E\u00e4rnur divenne Re di Gondor nel 2043, il Re Stregone, Signore dei Nazg\u00fbl, lo sfid\u00f2 a singolar tenzone per terminare un controverso duello che si era svolto anni prima alla battaglia di Fornost. Nel 2050 E\u00e4rnur accett\u00f2 una seconda sfida, cavalc\u00f2 con un contingente di cavalieri a Minas Morgul e non fu mai pi\u00f9 visto. Si credette che E\u00e4rnur mor\u00ec sotto tortura a Minas Morgul. Poich\u00e9 non aveva eredi e non fu mai dichiarato ufficialmente morto, la linea dei Sovrintendenti di Gondor, che inizi\u00f2 con Mardil, Sovrintendente di E\u00e4rnur, govern\u00f2 il regno al suo posto fino al ritorno dell'erede di Isildur. Terrore e guerre furono dirette contro Gondor da Minas Morgul finch\u00e9 l'Ithilien divenne deserto.\nSauron torn\u00f2 segretamente a Mordor nel 2942; nel 2951 si dichiar\u00f2 apertamente e cominci\u00f2 a raccogliere di nuovo il suo potere. Sauron ottenne la pietra di Ithil e con essa fu poi in grado di ingannare Saruman ed estenuare Denethor, Sovrintendente di Gondor, che avevano un \"palant\u00edr\" a testa.\nAl momento della Guerra dell'Anello, il Re stregone di Angmar e la maggior parte dei Nazg\u00fbl abitavano a Minas Morgul, e due o tre altri Nazg\u00fbl occupavano Dol Guldur nel Bosco Atro. Anche numerosi Orchi, tra cui Gorbag, erano presenti a Minas Morgul e le Sentinelle Silenti erano sempre vigili.\nIl 20 giugno 3018, il Re Stregone and\u00f2 via per condurre un attacco contro Osgiliath, e poi si diresse a nord con i Nazg\u00fbl in cerca dello Hobbit che portava l'Unico Anello.\nCitt\u00e0 dei Nazg\u00fbl.\nSotto gli Spettri dell'Anello Minas Ithil fu pervertita in una versione orribilmente corrotta della sua precedente bellezza. La sua porta era simile a una bocca cavernosa. Il corso della torre ruotava lentamente, mostrando una diversa testa ghignante a ogni turno, e le mura di marmo di Morgul rifulgevano non riflettendo il chiaro di Luna, ma con una pallida, spaventosa luce propria che Tolkien descrive come \"una luce cadaverica\" che \"non illuminava nulla\". Mentre Minas Ithil probabilmente fu, ai suoi tempi, una vivace, rumorosa citt\u00e0 come Minas Tirith, Minas Morgul era silenziosa come una tomba. Le mura e la torre di Minas Morgul avevano molte finestre, ma tutte erano spente e non rivelavano nulla degli orrori all'interno. La magia nera che aveva permeato la Valle di Morgul era talmente grande che poteva far impazzire gli uomini che si avvicinavano troppo alla citt\u00e0. Un ponte di pietra bianca correva attraverso la Valle di Morgul dalla porta della citt\u00e0 alla parete nord, e ad ogni estremit\u00e0 del ponte vi erano orribili statue serpeggianti di uomini e animali. Su entrambi i lati della Valle vi erano campi di fiori che emanavano un odore di marcio.\nQuando Frodo Baggins, Samvise Gamgee e Gollum passarono dalla citt\u00e0 sulla loro via per Cirith Ungol, l'Unico Anello riusc\u00ec quasi a costringere Frodo a correre verso le porte della citt\u00e0. Mentre salivano per le scale di Cirith Ungol, Frodo, Sam e Gollum videro un lampo rosso eruttato da Barad-d\u00fbr per segnalare l'inizio dell'attacco a Minas Tirith. Subito dopo un lampo simile di luce verde fu emesso dalla torre di Minas Morgul, mentre la sua guarnigione, sotto la guida del Re Stregone di Angmar, marciava per porre Minas Tirith sotto assedio.\nLa Guerra dell'Anello e la Quarta Era.\nDurante la Guerra dell'Anello, Minas Morgul continu\u00f2 ad agire come base di operazioni per il Re Stregone ed era una grande guarnigione e base per le forze di Sauron. L'esercito di Orchi e Troll che attacc\u00f2 Osgiliath e assedi\u00f2 Minas Tirith proveniva da Minas Morgul.\nQuando l'Esercito dell'Ovest, diretto al Morannon per la loro ultima resistenza, pass\u00f2 per Minas Morgul, distrusse il ponte che conduceva alla Valle di Morgul e bruci\u00f2 i suoi campi. Le forze di Aragorn non incontrarono resistenza da parte della Torre poich\u00e9 l'intera guarnigione della citt\u00e0 era stata uccisa alla battaglia dei Campi del Pelennor. Il Principe Imrahil di Dol Amroth propose di attaccare Mordor attraverso Minas Morgul, ma gli altri temettero che il male presente nella valle potesse far impazzire gli uomini di Gondor. Inoltre Gandalf, sapendo che il Portatore dell'Anello era passato per di l\u00e0 per raggiungere Monte Fato, prefer\u00ec non attirare l'attenzione su Morgul attaccandola.\nDopo la guerra dell'Anello, quando Aragorn fu incoronato re Elessar, nomin\u00f2 Faramir Principe dell'Ithilien. Faramir costitu\u00ec la sua residenza a Emyn Arnen, a sud-est di Minas Tirith, e govern\u00f2 da l\u00ec con la sua nuova sposa, \u00c9owyn. Alla sua incoronazione, re Elessar decret\u00f2 inoltre che \"Minas Ithil nella Valle di Morgul\" doveva essere totalmente distrutta e resa pulita per sette anni, e che nessun uomo vi avrebbe poi abitato. Successivamente Minas Ithil venne completamente ricostruita, libera dal male che aveva inquinato quel posto per millenni.\nAdattamenti.\nLa citt\u00e0 appare ne \"Il Signore degli Anelli - Il ritorno del re\", il terzo film della trilogia diretta da Peter Jackson. Minas Morgul, la Scala e la Torre di Cirith Ungol, e la Tana di Shelob sono stati disegnati tutti da John Howe, con la strada di Morgul che usa una prospettiva forzata in una miniatura \"bluescreen\". A differenza di Minas Tirith, disegni ufficiali di Minas Morgul sono estremamente rari e incoerenti, cosicch\u00e9 Howe ha avuto notevole libert\u00e0 nella progettazione della citt\u00e0 per il film. La progettazione di Howe di Minas Morgul \u00e8 stata ispirata dall'esperienza dell'estrazione dei denti del giudizio: allo stesso modo, gli Orchi hanno sovrapposto i loro progetti contorti a una precedente citt\u00e0 di Gondor. Per Cirith Ungol, Howe si era basato sui disegni di Tolkien, ma quando Richard Taylor l'ha giudicata \"noiosa\", la scala \u00e8 stata ridisegnata con pi\u00f9 curve. La scenografia interna, come Minas Tirith, \u00e8 stata costruita su pochi livelli multipli che suggeriscono una pi\u00f9 ampia struttura.\nNel videogioco \"\" del 2017 il giocatore assiste alla conquista della citt\u00e0 di Minas Ithil da parte del Re Stregone e dei Nazg\u00fbl ma questa versione non \u00e8 canonica in quanto la conquista avviene poco dopo il ritorno di Sauron a Mordor alla fine della Terza Era quando nel canone tolkeniano ci\u00f2 avviene quasi mille anni prima."}
{"id": "225497", "revid": "260676", "url": "https://it.wikipedia.org/wiki?curid=225497", "title": "Sambo", "text": "Il Sambo, acronimo traslitterato dal cirillico di \u0421\u0410\u041c\u043e\u0437\u0430\u0449\u0438\u0442\u0430 \u0411\u0435\u0437 \u041e\u0440\u0443\u0436\u0438\u044f ovvero \"difesa personale senz'armi\", \u00e8 un'arte marziale di origine russa sviluppata a partire dagli anni venti del XX secolo come metodo di lotta destinato all'addestramento dei soldati dell'Armata Rossa.\nI pionieri del sambo furono Viktor Spiridonov e Vasilij O\u0161\u010depkov. O\u0161\u010depkov ha trascorso diversi anni vivendo in Giappone allenandosi nel Judo sotto il suo fondatore Kan\u014d Jigor\u014d. O\u0161\u010depkov mor\u00ec in prigione a seguito della Grandi purghe dopo essere stato accusato di essere una spia giapponese. \nIl Sambo nei grandi eventi.\nIl sambo \u00e8 stato incluso in una grande manifestazione nel 1983 ai IX Giochi panamericani che si svolsero a Caracas, in Venezuela, anche se rimase un evento isolato e non fu pi\u00f9 ospitato in quella manifestazione. Riapparse in un evento multisportivo nel giugno 2015 durante i I Giochi europei, quale specialit\u00e0 dimostrativa."}
{"id": "225498", "revid": "339392", "url": "https://it.wikipedia.org/wiki?curid=225498", "title": "Supercoppa Italiana (hockey su ghiaccio)", "text": ""}
{"id": "225500", "revid": "226458", "url": "https://it.wikipedia.org/wiki?curid=225500", "title": "Vantaggio di differenziazione", "text": "Il vantaggio di differenziazione \u00e8 una delle due tipologie di vantaggio competitivo individuate da Michael Porter e rappresenta l'obiettivo della \"strategia di differenziazione\".\nSecondo lo stesso Porter \"un'impresa si differenzia dai suoi concorrenti quando fornisce qualcosa di unico, che abbia valore per i suoi acquirenti al di l\u00e0 della semplice offerta di un prezzo basso\" (Porter, 1985). Affinch\u00e9 dunque un prodotto sia differenziato occorre che sia in qualche modo \"unico\", abbia cio\u00e8 caratteristiche reali o percepite non riscontrabili negli altri prodotti presenti sul mercato, e che tali caratteri abbiano un qualche valore per gli acquirenti, rappresentino qualcosa per cui gli acquirenti siano disposti a pagare. La differenza massima di prezzo che il produttore pu\u00f2 in questo modo \"imporre\" viene chiamata 'premium price' .\nIl premium Price \u00e8 inteso come:\n1) maggiore prezzo che il cliente \u00e8 disposto a pagare rispetto al prezzo dei concorrenti\n2) maggiore quantit\u00e0 di prodotto acquistata dal cliente( es. Acquisto di 2 confezioni di prodotto)\n3) maggiore fedelt\u00e0, intesa come costanza degli acquisti del cliente nel tempo\n\u00c8 quindi importante notare come:\nLa differenziazione consente dunque all'impresa di:\nSi ha un vantaggio di differenziazione quando il \"premium price\", o il valore connesso con i benefici equivalenti collegati alla differenziazione, supera i costi connessi, in via diretta o indiretta, alla differenziazione.\nAnalisi della differenziazione.\nData la necessaria compresenza di unicit\u00e0 e valore per gli acquirenti una strategia di differenziazione efficace deve tener conto sia del lato dell'offerta che di quello della domanda:"}
{"id": "225504", "revid": "90227", "url": "https://it.wikipedia.org/wiki?curid=225504", "title": "Filippo il Bello", "text": ""}
{"id": "225505", "revid": "149485", "url": "https://it.wikipedia.org/wiki?curid=225505", "title": "Supercoppa Italiana", "text": ""}
